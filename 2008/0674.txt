PARTEA I

Anul 176 (XX) — Nr. 674

Marți, 30 septembrie 2008

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
HOTĂRÂRI ALE GUVERNULUI ROMÂNIEI

1.029. — Hotărâre privind condițiile introducerii pe piață a
mașinilor ....................................................................

2–29

1.156. — Hotărâre privind încetarea raportului de serviciu al
secretarului general al Guvernului, domnul Gabriel
Berca, prin acordul părților ........................................

29

1.178. — Hotărâre privind transmiterea unui imobil din
domeniul public al statului și din administrarea
Administrației Naționale ăApele Române” în domeniul
public al comunei Lerești și în administrarea Consiliului
Local al Comunei Lerești, județul Argeș ....................

30

1.184. — Hotărâre pentru modificarea art. 1 alin. (2) din
Hotărârea Guvernului nr. 802/2005 privind organizarea
și funcționarea Administrației Fondului Cultural
Național ......................................................................

31

DECIZII ALE PRIMULUI-MINISTRU
189. — Decizie privind numirea domnului Ionescu Daniel în
funcția publică de secretar general în cadrul
Administrației Naționale a Rezervelor de Stat............

31

192. — Decizie pentru numirea domnului Gabriel Berca în
funcția de secretar de stat la Secretariatul General al
Guvernului ..................................................................

32

2

MONITORUL OFICIAL AL ROMÂNIEI, PARTEA I, Nr. 674/30.IX.2008

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind condițiile introducerii pe piață a mașinilor
În temeiul art. 108 din Constituția României, republicată, al art. 5 alin. (2) din Legea nr. 608/2001 privind evaluarea
conformității produselor, republicată, și al art. 51 alin. (2) din Legea securității și sănătății în muncă nr. 319/2006,
Guvernul României adoptă prezenta hotărâre.
CAPITOLUL I
Dispoziții generale
SECȚIUNEA 1
Domeniu de aplicare și definiții

Art. 1. — Prezenta hotărâre se aplică următoarelor produse:
mașini, echipamente interschimbabile, componente de
securitate, dispozitive de prindere pentru ridicarea sarcinii,
lanțuri, cabluri și chingi, arbori de transmisie cu articulații
cardanice, cvasimașini, stabilind cerințele esențiale de sănătate
și securitate specifice acestora, prevăzute în anexa nr. 1.
Art. 2. — Prevederile prezentei hotărâri nu se aplică:
a) componentelor de securitate destinate a fi utilizate ca
piese de schimb pentru înlocuirea pieselor identice și furnizate
de către producătorul mașinii originale;
b) echipamentelor specifice destinate utilizării în târguri
și/sau parcuri de distracții;
c) mașinilor special proiectate sau puse în funcțiune în
scopuri nucleare care, în cazul avariilor, pot avea ca rezultat
emisii radioactive;
d) armelor, inclusiv armelor de foc;
e) mijloacelor de transport următoare: tractoare agricole sau
forestiere, cu excepția mașinilor montate pe aceste vehicule,
pentru riscurile prevăzute de Ordinul ministrului lucrărilor
publice, transporturilor și locuinței nr. 211/2003 pentru aprobarea
Reglementărilor privind omologarea de tip și eliberarea cărții de
identitate a vehiculelor rutiere, precum și omologarea de tip a
produselor utilizate la acestea — RNTR 2, cu modificările și
completările ulterioare, vehicule și remorcile acestora, cu
excepția mașinilor montate pe aceste vehicule, prevăzute de
Ordinul ministrului lucrărilor publice, transporturilor și locuinței
nr. 211/2003, cu modificările și completările ulterioare, vehicule,
cu excepția mașinilor montate pe aceste vehicule, prevăzute de
Ordinul ministrului lucrărilor publice, transporturilor și locuinței
nr. 211/2003, cu modificările și completările ulterioare, vehicule
destinate exclusiv competițiilor și mijloacelor de transport aerian,
naval și feroviar, cu excepția mașinilor montate pe aceste
mijloace de transport;
f) navelor maritime și platformelor maritime, inclusiv
echipamentelor instalate la bordul acestor nave și/sau platforme;
g) mașinilor special proiectate și construite în scop militar sau
de menținere a ordinii publice;
h) mașinilor special proiectate și construite în scop de
cercetare pentru utilizare temporară în laboratoare;
i) ascensoarelor care echipează puțurile de mină;
j) mașinilor special destinate deplasării artiștilor în timpul
spectacolelor;
k) produselor electrice și electronice, în măsura în care
acestea sunt reglementate de Hotărârea Guvernului
nr. 457/2003 privind asigurarea securității utilizatorilor de
echipamente electrice de joasă tensiune, republicată, cu
modificările ulterioare: aparate electrocasnice, echipamente
audio și video, echipamente pentru tehnologia informației,

echipamente pentru birouri, mecanisme de joasă tensiune
pentru conexiuni și control, motoare electrice;
l) echipamentelor electrice de înaltă tensiune: aparataje
pentru conexiuni și control transformatoare.
Art. 3. — (1) În sensul prezentei hotărâri, prin mașini
se înțelege produsele prevăzute la art. 1, cu excepția
cvasimașinilor.
(2) În sensul prezentei hotărâri, termenii și expresiile de mai
jos au următoarele semnificații:
1. mașină:
a) un ansamblu de părți sau componente legate între ele,
dintre care cel puțin una este în mișcare, care sunt reunite de o
manieră solidară în vederea unui anumit scop, în special montat
ori destinat montării cu un sistem de acționare, altul decât forța
umană sau animală, aplicată direct;
b) un ansamblu prevăzut la lit. a), căruia îi lipsesc numai
componentele care să îl conecteze la locul de utilizare sau
conexiunile la surse de energie și de mișcare;
c) un ansamblu prevăzut la lit. a) și b), pregătit să fie instalat
și care nu poate să funcționeze decât montat pe un mijloc de
transport sau instalat într-o clădire ori structură;
d) un ansamblu de mașini prevăzute la lit. a)—c) sau o
cvasimașină prevăzută la pct. 7, care, în scopul de a ajunge la
același rezultat, sunt dispuse și comandate astfel încât să
funcționeze ca un întreg;
e) un ansamblu de părți sau componente legate între ele,
dintre care cel puțin una este în mișcare, care sunt reunite în
scopul ridicării sarcinilor și a căror singură sursă de energie este
forța umană, aplicată direct;
2. echipament interschimbabil — un dispozitiv care, ulterior
punerii în funcțiune a unei mașini sau a unui vehicul-tractor, este
asamblat pe aceasta chiar de către operator, în scopul de a
modifica funcția sa ori de a asigura o funcție nouă, în măsura în
care acest echipament nu este o piesă de schimb ori o unealtă;
3. componentă de securitate — componenta care este
introdusă separat pe piață și este destinată să asigure o funcție
de securitate, a cărei defectare sau funcționare
necorespunzătoare periclitează securitatea și/sau sănătatea
persoanelor expuse și care nu este necesară pentru
funcționarea mașinii ori care poate fi înlocuită cu alte
componente ce permit funcționarea normală a mașinii. Lista
indicativă a componentelor de securitate, prevăzută în anexa
nr. 5, este actualizată periodic potrivit procedurii reglementate
la art. 8 alin. 1 lit. a) din Directiva 2006/42/CE a Parlamentului
European și Consiliului din 17 mai 2006 privind mașinile
industriale și modificarea Directivei 95/16/CE;
4. dispozitiv de prindere pentru ridicarea sarcinii — o
componentă sau un echipament nefixat la mașina de ridicat,
care este amplasat între mașină și sarcină ori pe sarcină, în
scopul prinderii ei, sau care este destinat să facă parte
integrantă a sarcinii și este introdus separat pe piață; elementele
care servesc la realizarea unei legături și componentele lor sunt
considerate dispozitive de prindere pentru ridicarea sarcinii;

MONITORUL OFICIAL AL ROMÂNIEI, PARTEA I, Nr. 674/30.IX.2008
5. lanțuri, cabluri și chingi — lanțurile, cablurile și chingile
proiectate și construite în scopul de a ridica, fiind parte a
mașinilor de ridicat sau a dispozitivului de prindere pentru
ridicarea sarcinii;
6. arbore de transmisie cu articulație cardanică — un
dispozitiv amovibil pentru transmisie mecanică; o componentă
amovibilă destinată transmisiei de putere între o mașină
autopropulsată sau un vehicul-tractor și mașina receptoare, prin
primul lagăr fix al acesteia. Dacă acest dispozitiv este introdus
pe piață împreună cu un protector, ansamblul este considerat
un singur produs;
7. cvasimașină — mașina parțial finalizată; un ansamblu care
se constituie ca o mașină, dar care nu poate să asigure el însuși
un scop definit. Un sistem de acționare este o cvasimașină.
Cvasimașina este destinată a fi încorporată sau asamblată cu
alte mașini ori alte cvasimașini sau echipamente în vederea
constituirii unei mașini căreia i se aplică prezenta hotărâre;
8. introducere pe piață — prima punere la dispoziție, în
România sau într-un stat membru al Uniunii Europene, a unei
mașini ori cvasimașini în vederea comercializării sau utilizării
sale, contra cost ori gratuit;
9. producător — orice persoană fizică sau juridică ce
proiectează și/sau construiește o mașină ori o cvasimașină
căreia i se aplică prezenta hotărâre și care este responsabilă
de conformitatea acestei mașini sau cvasimașini cu prezenta
hotărâre, în vederea introducerii pe piață sub numele său ori
marca sa sau pentru propria utilizare. În absența unui
producător, așa cum este definit mai sus, este considerat ca fiind
producător orice persoană fizică sau juridică ce introduce pe
piață ori pune în funcțiune o mașină sau cvasimașină căreia i
se aplică prezenta hotărâre;
10. reprezentant autorizat — orice persoană fizică sau
juridică stabilită în România sau într-un alt stat membru al
Uniunii Europene, care a primit un mandat scris din partea
producătorului pentru a acționa în numele acestuia, integral ori
parțial, pentru formalități și obligații reglementate de prezenta
hotărâre;
11. punere în funcțiune — prima utilizare, în România sau
într-un alt stat membru al Uniunii Europene, a unei mașini căreia
i se aplică prezenta hotărâre, în conformitate cu destinația sa;
12. standard armonizat — o specificație tehnică, fără
caracter obigatoriu, adoptată de un organism de standardizare,
și anume Comitetul European de Standardizare (CEN),
Comitetul European de Standardizare Electrotehnic (CENELEC)
sau Institutul European pentru Standarde în Telecomunicații
(ETSI), în baza unui mandat acordat de Comisia Europeană,
denumită în continuare Comisie, potrivit procedurii reglementate
de Directiva 98/34/CEE, transpusă în legislația națională prin
Hotărârea Guvernului nr. 1.016/2004 privind măsurile pentru
organizarea și realizarea schimbului de informații în domeniul
standardelor și reglementărilor tehnice, precum și al regulilor
referitoare la serviciile societății informaționale între România și
statele membre ale Uniunii Europene, precum și Comisia
Europeană.
SECȚIUNEA a 2-a
Reglementări specifice

Art. 4. — În situația în care, pentru o mașină, riscurile
prevăzute de anexa nr. 1 sunt reglementate, total sau parțial, în
alte reglementări specifice armonizate, prezenta hotărâre nu se
aplică ori încetează să se aplice de la data intrării în vigoare a
acestora pentru mașina în cauză, în ceea ce privește acele
riscuri.

3

CAPITOLUL II
Condiții de introducere pe piață
SECȚIUNEA 1
Supravegherea pieței

Art. 5. — (1) Ministerul Muncii, Familiei și Egalității de Șanse,
în calitate de autoritate competentă în domeniu, trebuie să
adopte toate măsurile necesare pentru ca mașinile să fie
introduse pe piață și/sau puse în funcțiune numai dacă acestea
satisfac prevederile prezentei hotărâri și nu compromit
sănătatea și securitatea persoanelor și, dacă este cazul, a
animalelor domestice sau bunurilor, atunci când ele sunt
instalate și întreținute corespunzător și utilizate în conformitate
cu destinația lor sau în condiții rezonabil previzibile.
(2) Ministerul Muncii, Familiei și Egalității de Șanse trebuie să
adopte toate măsurile necesare pentru ca cvasimașinile să fie
introduse pe piață numai dacă acestea satisfac prevederile
prezentei hotărâri.
(3) Autoritatea competentă în domeniul mașinilor este
Ministerul Muncii, Familiei și Egalității de Șanse. Organul de
control care verifică respectarea prevederilor prezentei hotărâri
și este responsabil pentru supravegherea pieței este Inspecția
Muncii.
(4) Sarcinile și competențele organului de control sunt
stabilite prin Hotărârea Guvernului nr. 891/2004 privind stabilirea
unor măsuri de supraveghere a pieței produselor din domeniile
reglementate, prevăzute în Legea nr. 608/2001 privind
evaluarea conformității produselor, republicată. Ministerul
Muncii, Familiei și Egalității de Șanse informează Comisia și
celelalte state membre ale Uniunii Europene cu privire la orice
modificare ulterioară.
(5) Pentru îndeplinirea prevederilor alin. (3) și (4), Inspecția
Muncii, organ de specialitate al administrației publice centrale
în subordinea Ministerului Muncii, Familiei și Egalității de Șanse,
desemnează personal cu atribuții specifice, pentru realizarea
supravegherii pieței.
SECȚIUNEA a 2-a
Introducerea pe piață și punerea în funcțiune

Art. 6. — (1) Înainte de introducerea pe piață și/sau punerea
în funcțiune a unei mașini, producătorul sau reprezentantul său
autorizat trebuie:
a) să se asigure că aceasta satisface cerințele esențiale de
sănătate și securitate care îi sunt aplicabile, prevăzute în anexa
nr. 1;
b) să se asigure că este disponibil dosarul tehnic prevăzut
în anexa nr. 7 lit. A;
c) să pună la dispoziție, în special, informațiile necesare, cum
ar fi instrucțiunile;
d) să aplice procedurile specifice de evaluare a conformității,
potrivit prevederilor art. 13;
e) să întocmească declarația CE de conformitate, potrivit
prevederilor anexei nr. 2 lit. A pct. 1, și să se asigure că aceasta
însoțește mașina;
f) să aplice marcajul CE în conformitate cu prevederile
art. 16.
(2) Înainte de introducerea pe piață a unei cvasimașini,
producătorul sau reprezentantul său autorizat se asigură că a
fost îndeplinită procedura prevăzută la art. 14.
(3) În sensul procedurilor menționate la art. 13, producătorul
sau reprezentantul său autorizat dispune ori are acces la
mijloacele necesare pentru a se asigura de conformitatea
mașinii cu cerințele esențiale de sănătate și securitate prevăzute
în anexa nr. 1.
Art. 7. — (1) În cazul în care mașina face obiect și al altor
reglementări armonizate, care se referă la alte aspecte și care

4

MONITORUL OFICIAL AL ROMÂNIEI, PARTEA I, Nr. 674/30.IX.2008

prevăd, de asemenea, aplicarea marcajului CE, acest marcaj
trebuie să indice și conformitatea mașinilor cu prevederile
respectivelor reglementări.
(2) În situația în care una sau mai multe dintre reglementările
armonizate prevăzute la alin. (1) lasă producătorului ori
reprezentantului său autorizat, într-o perioadă tranzitorie,
posibilitatea alegerii regimului de aplicare, marcajul CE indică
conformitatea numai cu dispozițiile respectivelor reglementări
aplicate de către producător sau de reprezentantul său autorizat.
Declarația CE de conformitate trebuie să menționeze referințele
reglementărilor aplicabile, astfel cum au fost publicate în
Jurnalul Oficial al Uniunii Europene.
SECȚIUNEA a 3-a
Libera circulație

Art. 8. — (1) Introducerea pe piață și punerea în funcțiune a
mașinilor care sunt conforme cu prevederile prezentei hotărâri
nu pot fi interzise, restrânse sau împiedicate.
(2) Introducerea pe piață și punerea în funcțiune a
cvasimașinilor nu pot fi interzise, restrânse sau împiedicate în
cazul în care producătorul ori reprezentantul său autorizat
stabilește, prin declarația de încorporare prevăzută în anexa
nr. 2 lit. B pct. 1, că aceste cvasimașini sunt destinate a fi
încorporate într-o mașină sau asamblate cu alte cvasimașini în
vederea constituirii unei mașini.
(3) Cu ocazia târgurilor, expozițiilor, demonstrațiilor tehnice și
a altor manifestări similare, mașinile și cvasimașinile care nu
sunt conforme cu prevederile prezentei hotărâri pot fi expuse cu
condiția ca un indicator vizibil să indice clar neconformitatea
acestora, precum și imposibilitatea vânzării înainte de punerea
lor în conformitate cu prevederile prezentei hotărâri. În timpul
demonstrațiilor cu aceste mașini și cvasimașini neconforme,
expozantul ia măsuri de securitate corespunzătoare pentru
asigurarea protecției persoanelor.
SECȚIUNEA a 4-a
Prezumția de conformitate și standardele armonizate

Art. 9. — (1) Se consideră ca fiind conforme cu prevederile
prezentei hotărâri mașinile care poartă marcajul CE și care sunt
însoțite de declarația CE de conformitate ale cărei elemente
sunt prevăzute în anexa nr. 2 lit. A la pct. 1.
(2) O mașină fabricată în conformitate cu un standard român
și/sau un standard național al unui alt stat membru al Uniunii
Europene, care adoptă un standard european armonizat al cărui
număr de referință este publicat în Jurnalul Oficial al Uniunii
Europene, se presupune că este conformă cu cerințele esențiale
de sănătate și securitate acoperite de standardul respectiv.
(3) Lista standardelor române care adoptă standardele
europene armonizate referitoare la mașini se aprobă prin ordin
al ministrului muncii, familiei și egalității de șanse și se publică
în Monitorul Oficial al României, Partea I. Această listă se
actualizează ori de câte ori este necesar.
(4) Asociația de Standardizare din România trebuie să
asigure condițiile pentru a permite partenerilor sociali să
participe și să își exprime punctul de vedere la nivel național
asupra procesului de elaborare și urmărire a standardelor
armonizate.
SECȚIUNEA a 5-a
Măsuri particulare legate de mașinile potențial periculoase

Art. 10. — (1) Ministerul Muncii, Familiei și Egalității de
Șanse poate solicita Comisiei să examineze necesitatea
adoptării măsurii de interzicere, restrângere, împiedicare a
introducerii pe piață sau de supunere a mașinilor la condiții
speciale atunci când, prin caracteristicile lor tehnice, aceste

mașini prezintă riscuri din cauza unor lacune ale standardului
armonizat.
(2) Ministerul Muncii, Familiei și Egalității de Șanse trebuie să
adopte măsurile indicate de Comisie ca urmare a solicitării
prevăzute la alin. (1), în scopul asigurării, la nivel comunitar, a
unui nivel ridicat de protecție pentru sănătatea și securitatea
persoanelor.
SECȚIUNEA a 6-a
Procedura de contestare a unui standard european armonizat

Art. 11. — (1) În cazul în care se consideră că un standard
armonizat nu satisface în întregime cerințele esențiale de
sănătate și securitate care fac obiectul acestuia și care sunt
enunțate în anexa nr. 1, Ministerul Muncii, Familiei și Egalității de
Șanse, cu respectarea prevederilor Hotărârii Guvernului
nr. 1.016/2004, care transpune în legislația națională
Directiva 98/48/CE, sesizează comitetul reglementat de
prevederile Directivei 98/34/CE, căruia îi expune motivele sale.
(2) Decizia Comisiei în legătură cu publicarea, nepublicarea,
publicarea cu restricții, menținerea, menținerea cu restricții sau
retragerea referințelor standardului armonizat prevăzut la
alin. (1), publicată în Jurnalul Oficial al Uniunii Europene, se
cuprinde, cu referire la acel standard, în ordinul ministrului
muncii, familiei și egalității de șanse prevăzut la art. 9 alin. (3).
SECȚIUNEA a 7-a
Clauza de salvgardare

Art. 12. — (1) În cazul în care Inspecția Muncii constată că o
mașină, supusă prevederilor prezentei hotărâri, poartă marcajul
CE, este însoțită de declarația CE de conformitate și este
utilizată conform destinației sale sau în condiții rezonabil
previzibile prezintă riscul de a compromite sănătatea și
securitatea persoanelor și, dacă este cazul, a animalelor
domestice ori bunurilor, aceasta ia măsuri pentru retragerea de
pe piață, interzicerea introducerii pe piață și/sau punerii în
funcțiune a respectivei mașini ori restrângerea liberei sale
circulații.
(2) În cazul prevăzut la alin. (1) și în condițiile precizate la
alin. (3) și (5), Inspecția Muncii informează în scris Ministerul
Muncii, Familiei și Egalității de Șanse despre măsurile luate,
indicând motivele care au stat la baza deciziilor sale.
(3) Ministerul Muncii, Familiei și Egalității de Șanse
informează imediat Comisia și celelalte state membre ale Uniunii
Europene în legătură cu această măsură și indică motivele care
au stat la baza deciziei sale, precizând, în special, dacă
neconformitatea se datorează:
a) nerespectării cerințelor esențiale prevăzute la art. 6
alin. (1) lit. a);
b) aplicării incorecte a unui standard armonizat prevăzut la
art. 9 alin. (2);
c) unor deficiențe ale standardelor armonizate prevăzute la
art. 9 alin. (2).
(4) În baza comunicării Comisiei cu privire la oportunitatea
măsurii luate la nivel național, Ministerul Muncii, Familiei și
Egalității de Șanse informează Inspecția Muncii cu privire la
decizia luată de către aceasta, în vederea adoptării măsurilor
corespunzătoare. Inspecția Muncii informează producătorul sau
reprezentantul său autorizat cu privire la decizia Comisiei.
(5) În cazul în care măsurile prevăzute la alin. (1) se
datorează unor deficiențe ale standardelor armonizate și dacă
se menține poziția cu referire la aceste măsuri, Ministerul Muncii,
Familiei și Egalității de Șanse declanșează procedura prevăzută
la art. 11.
(6) În situația în care o mașină este neconformă și poartă
marcajul CE, Inspecția Muncii trebuie să ia măsuri împotriva

MONITORUL OFICIAL AL ROMÂNIEI, PARTEA I, Nr. 674/30.IX.2008
celui care a aplicat marcajul, informând în scris Ministerul
Muncii, Familiei și Egalității de Șanse despre decizia sa.
Ministerul Muncii, Familiei și Egalității de Șanse informează
Comisia.
CAPITOLUL III
Procedurile de evaluare a conformității
SECȚIUNEA 1
Procedurile de evaluare a conformității mașinilor

Art. 13. — (1) Pentru a atesta conformitatea unei mașini cu
prevederile prezentei hotărâri, producătorul sau reprezentantul
său autorizat trebuie să aplice una dintre procedurile de
evaluare a conformității prevăzute la alin. (2), (3) și (4).
(2) Dacă mașina nu este prevăzută în anexa nr. 4,
producătorul sau reprezentantul său autorizat trebuie să aplice
procedura de evaluare a conformității cu controlul intern al
producției mașinilor, prevăzută la anexa nr. 8.
(3) Dacă mașina este prevăzută în anexa nr. 4 și este
fabricată conform standardelor armonizate prevăzute la art. 9
alin. (2) care acoperă ansamblul cerințelor esențiale de sănătate
și securitate aplicabile, producătorul sau reprezentantul său
autorizat trebuie să aplice una dintre procedurile următoare:
a) procedura de evaluare a conformității cu control intern al
producției mașinilor, prevăzută la anexa nr. 8;
b) procedura ăexaminare CE de tip” prevăzută în anexa nr. 9,
împreună cu controlul intern al producției mașinilor, prevăzut în
anexa nr. 8 pct. 3;
c) procedura de asigurare totală a calității, prevăzută la
anexa nr. 10.
(4) În situația în care mașina este menționată în anexa nr. 4
și dacă nu este fabricată conform standardelor armonizate
prevăzute la art. 9 alin. (2) sau dacă este parțial în conformitate
cu aceste standarde ori dacă standardele armonizate nu
acoperă ansamblul cerințelor esențiale de securitate și sănătate
aplicabile, producătorul sau reprezentantul său autorizat trebuie
să aplice una dintre procedurile următoare:
a) procedura ăexaminare CE de tip” prevăzută în anexa nr. 9,
împreună cu controlul intern al producției mașinilor, prevăzut în
anexa nr. 8 pct. 3;
b) procedura de asigurare totală a calității, prevăzută la
anexa nr. 10.
SECȚIUNEA a 2-a
Procedura pentru cvasimașini

Art. 14. — (1) Înainte de introducerea pe piață a unei
cvasimașini, producătorul sau reprezentantul său autorizat
trebuie să se asigure că:
a) este pregătită documentația tehnică relevantă descrisă în
anexa nr. 7 lit. B pct. 1;
b) sunt pregătite instrucțiunile de asamblare descrise la
anexa nr. 6;
c) este întocmită declarația de încorporare, descrisă în anexa
nr. 2 lit. B pct. 1.
(2) Instrucțiunile de asamblare și declarația de încorporare
trebuie să însoțească cvasimașina până la încorporarea
acesteia în mașina finală și trebuie să constituie parte a
dosarului tehnic pentru această mașină.
CAPITOLUL IV
Organisme notificate
Art. 15. — (1) Ministerul Muncii, Familiei și Egalității de
Șanse desemnează, în scopul notificării la Comisie, organismele
care efectuează evaluarea conformității în vederea introducerii
pe piață a mașinilor potrivit prevederilor art. 13 alin. (3) și (4).

5

(2) Ministerul Muncii, Familiei și Egalității de Șanse comunică
Comisiei și celorlalte state membre ale Uniunii Europene
procedurile de evaluare a conformității specifice și categoriile de
mașini pentru care aceste organisme au fost desemnate,
precum și numărul de identificare care le-a fost alocat în
prealabil de Comisie, precum și orice modificare ulterioară.
(3) În vederea verificării îndeplinirii, în mod permanent, a
criteriilor prevăzute în anexa nr. 11, organismele notificate se
supun procedurii de supraveghere prevăzute în Hotărârea
Guvernului nr. 487/2002 pentru aprobarea Normelor
metodologice privind desemnarea laboratoarelor de încercări,
precum și a organismelor de certificare și de inspecție care
realizează evaluarea conformității produselor din domeniile
reglementate prevăzute în Legea nr. 608/2001 privind evaluarea
conformității produselor, republicată. Organismul notificat pune
la dispoziție, la cerere, toate informațiile necesare, inclusiv
documentele financiare, pentru a permite Ministerului Muncii,
Familiei și Egalității de Șanse să se asigure că sunt respectate
cerințele prevăzute în anexa nr. 11.
(4) La evaluarea organismelor în vederea notificării și a celor
deja notificate, Ministerul Muncii, Familiei și Egalității de Șanse
trebuie să se asigure că se aplică criteriile prevăzute în anexa
nr. 11.
(5) Lista organismelor notificate, numărul lor de identificare,
precum și sarcinile pentru care acestea au fost notificate se
publică și se actualizează periodic în Jurnalul Oficial al Uniunii
Europene.
(6) Organismele care îndeplinesc criteriile de evaluare
prevăzute de standardele armonizate relevante, ale căror
referințe sunt publicate în Jurnalul Oficial al Uniunii Europene, se
consideră că îndeplinesc criteriile respective.
(7) Dacă un organism notificat constată că producătorul nu
îndeplinește sau nu mai îndeplinește cerințele relevante din
prezenta hotărâre ori că nu ar trebui eliberat un certificat de
examinare CE de tip sau că nu ar trebui aprobat un sistem de
asigurare a calității, acesta suspendă ori retrage certificatul de
examinare sau de aprobare, ținând cont de principiul
proporționalității, ori introduce restricții, pe care le motivează
într-o manieră detaliată, cu excepția cazului în care producătorul
garantează, prin măsurile corective corespunzătoare,
conformitatea cu aceste cerințe. Dacă certificarea sau
aprobarea este suspendată ori retrasă sau dacă sunt introduse
restricții ori dacă intervenția organului de control se dovedește
a fi necesară, organismul notificat informează în scris Inspecția
Muncii. Ministerul Muncii, Familiei și Egalității de Șanse
informează fără întârziere celelalte state membre ale Uniunii
Europene și Comisia.
(8) Pentru situațiile în care organismul notificat decide
suspendarea, retragerea sau introducerea de restricții în
legătură cu certificatul de examinare ori aprobarea sistemului
de asigurare a calității, organismul notificat trebuie să asigure
că este disponibilă o procedură de apel.
(9) Ministerul Muncii, Familiei și Egalității de Șanse, în
calitate de autoritate competentă în domeniu, participă la
schimbul de experiență dintre autoritățile statelor membre ale
Uniunii Europene, responsabile pentru desemnarea, notificarea
și supravegherea organismelor notificate și aceste organisme,
prin grupurile de lucru organizate, la nivel comunitar, de către
Comisie.
(10) Prin ordin al ministrului muncii, familiei și egalității de
șanse se constituie grupul de coordonare tehnică în domeniul
mașinilor, format din reprezentanți ai organismelor notificate de
Ministerul Muncii, Familiei și Egalității de Șanse, ai Inspecției
Muncii, ai instituțiilor și autorităților responsabile în domeniul de
competență al prezentei hotărâri. Grupul de coordonare tehnică
în domeniul mașinilor își desfășoară activitatea în baza unui
regulament propriu.

6

MONITORUL OFICIAL AL ROMÂNIEI, PARTEA I, Nr. 674/30.IX.2008

(11) Ministerul Muncii, Familiei și Egalității de Șanse retrage
notificarea unui organism, atunci când constată că acest
organism nu mai îndeplinește criteriile prevăzute la anexa nr. 11
sau nu își îndeplinește obligațiile și informează imediat Comisia
și celelalte state ale Uniunii Europene.
CAPITOLUL V
Marcaje
SECȚIUNEA 1
Marcajul CE

Art. 16. — (1) Marcajul CE de conformitate este format din
inițialele ăCE”, în conformitate cu grafica modelului prevăzut în
anexa nr. 3.
(2) Marcajul CE se aplică pe mașină în mod vizibil, lizibil și de
neșters, în conformitate cu prevederile anexei nr. 3.
(3) Aplicarea pe mașini a marcajelor, semnelor ori inscripțiilor
care pot induce în eroare terțele părți în ceea ce privește
semnificația și forma marcajului CE sau ambele este interzisă.
Orice alt marcaj poate fi aplicat pe mașini, cu condiția ca prin
aceasta să nu fie afectate vizibilitatea, lizibilitatea și semnificația
marcajului CE.
SECȚIUNEA a 2-a
Marcajul neconform

Art. 17. — (1) Se consideră marcaj neconform:
a) aplicarea marcajului CE, în conformitate cu prezenta
hotărâre, pe produse care nu se supun prevederilor prezentei
hotărâri;
b) absența marcajului CE și/sau a declarației CE de
conformitate pentru o mașină;
c) aplicarea pe o mașină a unei alte mărci decât marcajul
CE, fapt interzis de prevederile art. 16 alin. (3).
(2) În cazul în care Inspecția Muncii constată că marcarea
nu este conformă cu prevederile prezentei hotărâri, producătorul
sau reprezentantul său autorizat este obligat să aducă produsul
în stare de conformitate și să înceteze încălcarea prevederilor
prezentei hotărâri.
(3) În cazul în care Inspecția Muncii constată că
neconformitatea prevăzută la alin. (1) persistă, aceasta trebuie
să ia măsurile necesare pentru a restrânge sau interzice
introducerea pe piață a produsului în cauză ori să asigure
retragerea acestuia de pe piață, în conformitate cu procedura
prevăzută la art. 12.
(4) În cazul prevăzut la alin. (2), Inspecția Muncii trebuie să
comunice Ministerului Muncii, Familiei și Egalității de Șanse
neconformitatea constatată, iar acesta informează Comisia și
celelalte state membre ale Uniunii Europene.
CAPITOLUL VI
Răspunderi și sancțiuni
Art. 18. — (1) Constituie contravenții următoarele fapte și se
sancționează după cum urmează:
a) nerespectarea prevederilor art. 5 alin. (1) și (3) și ale
art. 6 alin. (1) lit. a), cu amendă de la 5.000 lei la 10.000 lei,
retragerea de pe piață, interzicerea introducerii pe piață, a
punerii în funcțiune și a utilizării produselor neconforme;
b) nerespectarea prevederilor art. 6 alin. (1) lit. b), c), d) și e)
și alin. (2), cu amendă de la 2.500 lei la 5.000 lei și interzicerea
comercializării până la o dată stabilită de organul de control de
comun acord cu producătorul sau cu reprezentantul său
autorizat, după caz, pentru eliminarea neconformităților;
c) nerespectarea prevederilor art. 6 alin. (1) lit. f) și ale art. 17
alin. (1), cu amendă de la 2.500 lei la 5.000 lei și retragerea de

pe piață și/sau interzicerea introducerii pe piață a produselor
nemarcate ori marcate incorect.
(2) Constatarea contravențiilor și aplicarea sancțiunilor
prevăzute la alin. (1) se fac de către inspectorii de muncă cu
atribuții specifice, care asigură supravegherea pieței, desemnați
potrivit art. 5 alin. (5).
(3) Ministerul Muncii, Familiei și Egalității de Șanse notifică
Comisiei sancțiunile stabilite la alin. (1) și (2), precum și orice
modificări ulterioare aduse acestora.
Art. 19. — Dispozițiile referitoare la contravențiile prevăzute
la alin. (1) se completează cu prevederile Ordonanței Guvernului
nr. 2/2001 privind regimul juridic al contravențiilor, aprobată cu
modificări și completări prin Legea nr. 180/2002, cu modificările
și completările ulterioare.
CAPITOLUL VII
Alte dispoziții
SECȚIUNEA 1
Instalarea și utilizarea mașinilor

Art. 20. — Ministerul Muncii, Familiei și Egalității de Șanse
poate emite, dacă este necesar, reglementări care cuprind
cerințe specifice pentru protecția persoanelor și, în special, a
lucrătorilor care utilizează mașinile, cu condiția ca acestea să
nu conducă la modificarea mașinilor într-un mod care să
contravină prevederilor prezentei hotărâri.
SECȚIUNEA a 2-a
Confidențialitate

Art. 21. — (1) Fără a aduce atingere prevederilor și practicilor
existente în materie de confidențialitate, părțile și persoanele
implicate în punerea în aplicare a prezentei hotărâri au obligația
să asigure confidențialitatea informațiilor obținute în exercitarea
sarcinilor proprii. Se consideră confidențiale, în special,
secretele de afaceri, profesionale și cele comerciale, cu excepția
cazurilor în care divulgarea acestor informații este necesară în
vederea protejării sănătății și securității persoanelor.
(2) Prevederile alin. (1) nu aduc atingere obligațiilor
Ministerului Muncii, Familiei și Egalității de Șanse și ale
organismelor notificate în ceea ce privește schimbul reciproc de
informații și emiterea avertismentelor.
(3) Orice decizie care este luată în conformitate cu
prevederile art. 10 și 12 se publică în Monitorul Oficial al
României, Partea I.
SECȚIUNEA a 3-a
Cooperarea dintre statele membre ale Uniunii Europene

Art. 22. — (1) Inspecția Muncii cooperează cu celelalte
organe de control din statele membre ale Uniunii Europene
responsabile cu supravegherea pieței și cu Comisia, informând
în scris Ministerul Muncii, Familiei și Egalității de Șanse.
(2) Ministerul Muncii, Familiei și Egalității de Șanse, în
calitate de autoritate competentă în domeniu, participă împreună
cu Inspecția Muncii la schimbul de experiență cu celelalte state
membre și organe de control din statele membre ale Uniunii
Europene.
SECȚIUNEA a 4-a
Contestarea legală a măsurilor adoptate

Art. 23. — (1) Orice măsură a Inspecției Muncii luată potrivit
prevederilor prezentei hotărâri, care restricționează introducerea
pe piață și/sau punerea în funcțiune a mașinilor cărora li se
aplică prezenta hotărâre, trebuie să menționeze motivarea în
fapt și în drept a deciziei luate.

7

MONITORUL OFICIAL AL ROMÂNIEI, PARTEA I, Nr. 674/30.IX.2008
(2) Măsura se aduce la cunoștința celui sancționat într-un
interval de 72 de ore, precizându-se calea de contestație legală,
termenul și organul competent să soluționeze contestația.
SECȚIUNEA a 5-a
Derogare

Art. 24. — Până la data de 29 iunie 2011 se permit
introducerea pe piață și punerea în funcțiune a echipamentelor
portabile prevăzute cu cartușe de fixare a încărcăturii explozive
și a altor mașini de impact care sunt conforme cu prevederile
legislației naționale aplicabile la data intrării în vigoare a
prezentei hotărârii.
SECȚIUNEA a 6-a
Dispoziții finale și tranzitorii

Art. 25. — Evaluarea prevăzută la art. 15 alin. (4) se
realizează în baza unor norme metodologice ce vor fi elaborate
avându-se în vedere criteriile prevăzute în anexa nr. 11 și
prevederile Hotărârii Guvernului nr. 487/2002, republicată.
Normele metodologice se aprobă prin ordin al ministrului muncii,
familiei și egalității de șanse, care se publică în Monitorul Oficial
al României, Partea I.

Art. 26. — Anexele nr. 1—11 fac parte integrantă din
prezenta hotărâre.
Art. 27. — (1) Prezenta hotărâre intră în vigoare la data de
29 decembrie 2009.
(2) La data prevăzută la alin. (1) se abrogă Hotărârea
Guvernului nr. 119/2004 privind stabilirea condițiilor pentru
introducerea pe piață a mașinilor industriale, publicată în
Monitorul Oficial al României, Partea I, nr. 175 din 1 martie 2004.
Art. 28. — Ministerul Muncii, Familiei și Egalității de Șanse va
comunica, în cadrul procedurii de notificare electronică către
Comisia Europeană, textul prezentei hotărâri, inclusiv tabelul de
concordanță cu prevederile Directivei 2006/42/CE, sau orice alte
prevederi care acoperă domeniul de aplicare al Directivei
2006/42/CE.
* * *
Prezenta hotărâre transpune dispozițiile art. 1—23 și
art. 25—28 din Directiva 2006/42/CE a Parlamentului European
și Consiliului din 17 mai 2006 privind mașinile industriale și
modificarea Directivei 95/16/CE, publicată în Jurnalul Oficial al
Uniunii Europene, seria L nr. 157 din 9 iunie 2006.

PRIM-MINISTRU

CĂLIN POPESCU-TĂRICEANU
Contrasemnează:
Ministrul muncii, familiei și egalității de șanse,
Paul Păcuraru
Departamentul pentru Afaceri Europene,
Aurel Ciobanu-Dordea,
secretar de stat
Ministrul economiei și finanțelor,
Varujan Vosganian
București, 3 septembrie 2008.
Nr. 1.029.
ANEXA Nr. 1

CERINȚE ESENȚIALE

de sănătate și securitate referitoare la proiectarea și construcția mașinilor
PRINCIPII GENERALE

1. Producătorul mașinii sau reprezentantul său autorizat
trebuie să asigure efectuarea unei evaluări a riscurilor în scopul
determinării cerințelor privind sănătatea și securitatea care se
aplică mașinii. Mașina trebuie să fie proiectată și construită
ținându-se cont de rezultatele evaluării riscurilor.
Prin procesul iterativ de evaluare și de reducere a riscurilor
menționat mai sus, producătorul sau reprezentantul său
autorizat trebuie:
— să determine limitele mașinii, ceea ce include utilizarea
sa normală și orice utilizare a sa care poate fi așteptată în mod
previzibil;
— să identifice pericolele care pot fi generate de mașină și
situațiile periculoase asociate;
— să estimeze riscurile, ținându-se cont de gravitatea sau
de posibilele accidentări ori afectare a sănătății și de
probabilitatea apariției acestora;
— să evalueze riscurile, în scopul determinării necesității
reducerii riscului în conformitate cu obiectivul prezentei hotărâri;
— să elimine pericolele sau să reducă riscurile asociate
acestor pericole prin aplicarea de măsuri de protecție, în ordinea
priorităților stabilite la pct. 1.1.2 lit.b).

2. Obligațiile prevăzute prin cerințele esențiale de sănătate și
securitate se aplică numai atunci când există un pericol
corespunzător pentru mașina în cauză, când aceasta este
utilizată în condițiile prevăzute de producător sau reprezentantul
său autorizat ori în condiții anormale previzibile. În orice situație,
se aplică principiile de integrare a securității menționate la
pct. 1.1.2 și obligațiile privind marcarea mașinilor și instrucțiunile
menționate la pct. 1.7.3 și 1.7.4.
3. Cerințele esențiale de sănătate și securitate prevăzute în
prezenta anexă sunt obligatorii. Cu toate acestea, ținându-se
cont de nivelul progresului tehnic, s-ar putea să nu fie posibilă
îndeplinirea obiectivelor stabilite de aceasta. În acest caz,
mașina trebuie să fie proiectată și construită cu scopul de a
atinge, pe cât posibil, aceste obiective.
4. Prezenta anexă conține mai multe părți. Prima parte are
un scop general și se aplică tuturor tipurilor de mașini. Celelalte
părți se referă la anumite tipuri de pericole particulare. Cu toate
acestea, este esențial să se examineze prezenta anexă în
întregime pentru a se asigura îndeplinirea tuturor cerințelor
esențiale relevante. La proiectarea mașinii trebuie ținut cont de
cerințele părții generale și de cerințele uneia sau mai multora
dintre celelalte părți ale anexei, în funcție de rezultatele evaluării

8

MONITORUL OFICIAL AL ROMÂNIEI, PARTEA I, Nr. 674/30.IX.2008

riscurilor, efectuată în conformitate cu pct. 1 al acestor principii
generale.
1. Cerințe esențiale de sănătate și securitate
1.1. Observații generale
1.1.1. Definiții

În sensul prezentei anexe se înțelege prin:
a) pericol — o sursă potențială de accidentare sau afectare
a sănătății;
b) zonă periculoasă — orice zonă din interiorul și/sau din
jurul mașinii în care o persoană este supusă unui risc privind
sănătatea ori securitatea sa;
c) persoană expusă — orice persoană aflată total sau parțial
într-o zonă periculoasă;
d) operator — persoana/persoanele care are/au sarcina de
a instala, a pune în funcțiune, a regla, a întreține, a curăța, a
repara sau de a transporta mașinile;
e) risc — o combinație între probabilitatea și gravitatea
accidentării sau afectării sănătății, care poate apărea într-o
situație periculoasă;
f) protector — element al mașinii utilizat, în special, pentru a
asigura o protecție prin intermediul unei bariere fizice;
g) dispozitiv de protecție — un dispozitiv (altul decât un
protector) care reduce riscul, singur sau asociat cu un protector;
h) utilizare normală — utilizarea mașinii în conformitate cu
informațiile furnizate în instrucțiunile de utilizare;
i) utilizare anormală rezonabil previzibilă — utilizarea mașinii
într-un mod care nu a fost prevăzut în instrucțiunile de utilizare,
dar care poate fi rezultatul unui comportament uman previzibil
cu ușurință.
1.1.2. Principii de integrare a securității

a) Mașina trebuie să fie proiectată și construită astfel încât să
fie aptă să-și îndeplinească funcția și să poată fi utilizată, reglată
și întreținută fără ca persoanele să fie expuse unui risc, atunci
când aceste operații sunt efectuate în condițiile prevăzute de
producător, dar și ținându-se cont de orice utilizare defectuoasă
care poate fi așteptată în mod previzibil.
Scopul măsurilor adoptate trebuie să fie eliminarea oricărui
risc pe toată durata de viață previzibilă a mașinii, inclusiv în
fazele de transport, montare, demontare, dezmembrare și
casare.
b) La selectarea celor mai adecvate soluții, producătorul sau
reprezentantul său autorizat trebuie să aplice următoarele
principii, în ordinea indicată:
— să elimine sau să reducă riscurile cât mai mult posibil
(proiectare și construire de mașini cu securitatea intrinsecă);
— să adopte măsurile de protecție necesare pentru riscurile
care nu au putut fi eliminate;
— să informeze utilizatorii despre riscurile remanente
datorate eficacității incomplete a măsurilor de protecție adoptate,
să indice dacă este necesară o pregătire specială și să
specifice, dacă este necesar, folosirea unui echipament
individual de protecție.
c) La proiectarea și construirea mașinilor și la elaborarea
instrucțiunilor, producătorul sau reprezentantul său autorizat
trebuie să ia în considerare nu numai utilizarea normală a
mașinilor, ci și utilizări defectuoase care pot fi așteptate în mod
previzibil.
Mașina trebuie să fie proiectată și construită astfel încât să
se evite utilizarea sa anormală, dacă o astfel de utilizare poate
genera un risc. Atunci când este cazul, instrucțiunile trebuie să
atragă atenția utilizatorului asupra modalităților constatate din
experiență că pot apărea, în care mașina nu trebuie utilizată.
d) La proiectarea și construirea mașinilor producătorul
trebuie să țină seama de constrângerile la care este supus
operatorul, ca rezultat al utilizării necesare sau previzibile a
echipamentului individual de protecție.

e) Mașina trebuie livrată cu toate echipamentele și
accesoriile speciale esențiale, astfel încât ea să poată fi reglată,
întreținută și utilizată în deplină securitate.
1.1.3. Materiale și produse

Materialele întrebuințate pentru construcția mașinii sau
produsele folosite ori rezultate în timpul utilizării acesteia nu
trebuie să pericliteze securitatea sau sănătatea persoanelor
expuse.
În special, în situația în care sunt folosite fluide, mașina
trebuie să fie proiectată și construită pentru a fi utilizată fără
riscuri datorate umplerii, utilizării, recuperării sau evacuării.
1.1.4. Iluminatul

Mașina trebuie să fie furnizată cu un iluminat complet,
adecvat pentru operațiile la care absența acestuia poate cauza
un risc, chiar în cazul existenței iluminatului ambiant de
intensitate normală.
Mașina trebuie să fie proiectată și construită astfel încât să
nu existe zone de umbră care pot cauza disconfort, nici străluciri
orbitoare iritante și nici efecte stroboscopice periculoase asupra
elementelor mobile, datorate iluminatului.
Părțile interne care necesită inspectări și ajustări frecvente,
precum și zonele de întreținere trebuie să fie prevăzute cu un
iluminat adecvat.
1.1.5. Proiectarea mașinii pentru ușurarea manipulării

Mașina sau fiecare parte componentă a acesteia trebuie:
— să poată fi manipulată și transportată în condiții de
securitate;
— să fie ambalată sau să fie proiectată astfel încât să poată
fi depozitată în condiții de securitate și fără daune.
În timpul transportării mașinii și/sau a părților componente
ale acesteia nu trebuie să existe posibilitatea unor mișcări bruște
ori a unor pericole datorate instabilității, atât timp cât mașina
și/sau părțile componente ale acesteia sunt manevrate în
conformitate cu instrucțiunile.
Dacă masa, dimensiunile sau forma mașinii ori a diferitelor
părți componente nu permit deplasarea lor cu mâna, mașina ori
fiecare parte componentă trebuie:
— să fie prevăzută cu dispozitivele de prindere pentru
legarea la instalațiile de ridicare; sau
— să fie proiectată astfel încât să poată fi prevăzută cu
aceste dispozitive; sau
— să aibă o astfel de formă încât echipamentele obișnuite de
ridicare să poată fi atașate cu ușurință.
În cazul în care mașina sau una dintre părțile ei componente
trebuie transportată manual, acestea trebuie:
— să fie ușor de transportat; sau
— să fie prevăzută cu mijloace de prindere care să permită
deplasarea în deplină securitate.
Trebuie prevăzute măsuri speciale pentru manipularea
sculelor și/sau a părților mașinii, care pot fi periculoase chiar
dacă sunt ușoare.
1.1.6. Ergonomie

În condițiile prevăzute de utilizare, lipsa de confort, oboseala
și constrângerile fizice și psihice cu care se confruntă operatorul
trebuie să fie reduse la minimum, ținându-se cont de
următoarele principii ergonomice:
— luarea în considerare a diversității operatorilor cu privire la
caracteristicile morfologice, capacitatea de efort și rezistența
acestora;
— alocarea unui spațiu suficient pentru mișcările diferitelor
părți ale corpului operatorului;
— evitarea unui ritm de lucru impus de mașină;
— evitarea supravegherii care necesită o concentrare
îndelungată;
— adaptarea interfaței om/mașină la caracteristicile
previzibile ale operatorilor.

9

MONITORUL OFICIAL AL ROMÂNIEI, PARTEA I, Nr. 674/30.IX.2008
1.1.7. Post de lucru

Postul de lucru trebuie să fie proiectat și construit astfel încât
să se evite orice risc datorat evacuării gazelor și/sau lipsei de
oxigen.
Dacă mașina este destinată să fie utilizată într-un mediu
periculos, care prezintă riscuri pentru sănătatea și securitatea
operatorului, sau dacă mașina însăși conduce la crearea unui
mediu periculos, trebuie să se prevadă mijloace
corespunzătoare care să asigure operatorului condiții adecvate
de muncă și protejarea lui împotriva oricărui pericol previzibil.
În situația în care este cazul, postul de lucru trebuie să fie
prevăzut cu o cabină corespunzătoare proiectată, construită
și/sau echipată pentru a îndeplini condițiile sus menționate.
Ieșirea trebuie să permită o evacuare rapidă. Mai mult, trebuie
să fie prevăzută, după caz, o ieșire de urgență într-o direcție
diferită de cea a ieșirii normale.
1.1.8. Scaun

În situația în care este cazul și dacă condițiile de muncă
permit aceasta, posturile de lucru, care sunt parte integrantă a
mașinii, trebuie să fie proiectate pentru instalarea scaunelor.
În situația în care este prevăzut ca operatorul să stea jos în
timpul lucrului și dacă postul de lucru este parte a mașinii,
scaunul trebuie să fie furnizat împreună cu mașina.
Scaunul operatorului trebuie să-i asigure acestuia o poziție
stabilă. Mai mult, scaunul și distanța acestuia față de organele
de comandă trebuie să poată să fie adaptate operatorului.
Dacă mașina este supusă vibrațiilor, scaunul trebuie să fie
proiectat și construit astfel încât să reducă la cel mai scăzut
nivel, care poate fi realizat în mod previzibil, vibrațiile transmise
operatorului. Mijloacele de fixare ale scaunului trebuie să reziste
la toate solicitările la care sunt supuse. Dacă nu există podea
sub picioarele operatorului, el trebuie să dispună de reazeme
pentru sprijinirea picioarelor, acoperite cu materiale
antiderapante.
1.2. Sistemele de comandă
1.2.1. Securitatea și fiabilitatea sistemelor de comandă

Sistemele de comandă trebuie să fie proiectate și construite
astfel încât să evite apariția oricărei situații periculoase. Ele
trebuie să fie proiectate și construite astfel încât:
— să poată rezista solicitărilor normale de funcționare și
influențelor factorilor externi;
— defectarea componentei hardware sau software a
sistemului de comandă să nu conducă la situații periculoase;
— erorile care afectează software-ul sistemului de comandă
să nu conducă la situații periculoase;
— erorile umane, în mod rezonabil previzibile, pe durata
funcționării să nu conducă la situații periculoase.
O atenție specială trebuie să fie acordată următoarelor
puncte:
— mașina nu trebuie să pornească neașteptat;
— parametrii mașinii nu trebuie să se modifice într-un mod
necontrolat, caz în care astfel de schimbări pot conduce la
situații periculoase;
— mașina nu trebuie să fie împiedicată să se oprească dacă
comanda de oprire a fost dată;
— nicio parte mobilă a mașinii sau nicio piesă prinsă în
mașină nu trebuie să cadă ori să fie ejectată;
— nu trebuie să fie împiedicată oprirea automată sau
manuală a părților mobile, oricare ar fi acestea;
— dispozitivele de protecție trebuie să-și păstreze
eficacitatea sau să transmită comanda de oprire;
— părțile referitoare la securitate ale sistemului de comandă
trebuie să se aplice într-un mod coerent la întregul ansamblu de
mașini și/sau cvasimașini.
În cazul comenzilor de la distanță (radio), activarea opririi
automate trebuie să se producă în situația în care nu se

recepționează semnale
întreruperea comunicării.

de

comandă

corecte,

inclusiv

1.2.2. Organe de comandă

Organele de comandă trebuie să fie:
— vizibile și identificabile cu ușurință, utilizându-se
pictograme, dacă este cazul;
— dispuse în așa fel încât să permită funcționarea lor în
securitate, fără ezitare sau pierdere de timp și fără echivoc;
— proiectate astfel încât deplasarea organelor de comandă
să fie în concordanță cu efectul său;
— amplasate în afara zonelor periculoase, cu excepția unor
anumite organe de comandă acolo unde este necesar, cum ar
fi: oprirea de urgență, modulul pentru instruirea roboților;
— dispuse astfel încât acționarea lor să nu provoace riscuri
suplimentare;
— proiectate sau protejate astfel încât efectul dorit, dacă
poate genera un pericol, să nu fie posibil decât printr-o acționare
intenționată;
— construite astfel încât să reziste solicitărilor previzibile. O
atenție specială trebuie acordată dispozitivelor pentru oprirea
de urgență, care sunt susceptibile de a fi supuse unor solicitări
considerabile.
În cazul în care un organ de comandă este proiectat și
construit astfel încât acesta să efectueze mai multe acțiuni
diferite, mai ales acolo unde nu există o corespondență univocă
(de exemplu, tastaturile etc.), acțiunea ce urmează a fi efectuată
trebuie să fie afișată clar și, dacă este necesar, confirmată.
Organele de comandă trebuie amplasate astfel încât poziția,
cursa și efortul necesar pentru acționare să fie în concordanță
cu acțiunea comandată, ținându-se seama de principiile
ergonomice.
Mașina trebuie prevăzută cu indicatoare necesare pentru
funcționarea în condiții de securitate.
Din postul de comandă, operatorul trebuie să fie capabil să
citească aceste indicatoare.
Din fiecare post de comandă, operatorul trebuie să aibă
posibilitatea să se asigure că nu există persoane expuse în zona
periculoasă sau că sistemul de comandă trebuie să fie proiectat
și construit astfel încât pornirea să fie împiedicată atunci când o
persoană se găsește în zona periculoasă.
Dacă niciuna dintre aceste cerințe nu se poate realiza,
sistemul de comandă trebuie proiectat și construit astfel încât
orice punere în funcțiune a mașinii să fie precedată de un
semnal de avertizare acustică și/sau vizuală. Persoanele
expuse trebuie să aibă timp să părăsească zona periculoasă
sau să împiedice pornirea mașinii.
Dacă este necesar, trebuie să se prevadă mijloacele pentru
ca mașina să fie comandată numai din posturile de comandă
situate în una sau mai multe zone ori locații prestabilite.
În situația în care există mai multe posturi de comandă,
sistemul de comandă trebuie să fie proiectat astfel încât
utilizarea unuia dintre acestea să împiedice folosirea celorlalte,
cu excepția celui care este prevăzut cu dispozitivele de oprire și
pentru oprirea de urgență.
Când o mașină este prevăzută cu mai multe posturi de lucru,
fiecare post trebuie să fie prevăzut cu toate organele de
comandă necesare, fără ca operatorii să se împiedice reciproc
sau să se pună unul pe altul într-o situație periculoasă.
1.2.3. Pornirea

Pornirea unei mașini trebuie să se realizeze numai printr-o
acționare voluntară a organului de comandă prevăzut în acest
scop.
Aceeași cerință se aplică:
— în situația în care se repornește mașina după o oprire
datorată oricărei cauze;
— în situația în care are loc o modificare semnificativă în
condițiile de funcționare.

10

MONITORUL OFICIAL AL ROMÂNIEI, PARTEA I, Nr. 674/30.IX.2008

Cu toate acestea, repornirea sau modificarea condițiilor de
funcționare poate să fie realizată printr-o acțiune voluntară a
unui organ, altul decât cel de comandă prevăzut în acest scop,
cu condiția ca aceasta să nu generează o situație periculoasă.
În cazul unei mașini care funcționează în regim automat,
pornirea, repornirea după o oprire sau modificarea condițiilor de
funcționare se poate produce fără intervenție, cu condiția ca
aceasta să nu generează o situație periculoasă.
Dacă o mașină are mai multe organe de comandă pentru
pornire și, ca urmare, operatorii se pot pune în pericol unul pe
celălalt, trebuie prevăzute dispozitive suplimentare pentru a se
evita acest risc. Dacă securitatea impune ca pornirea și/sau
oprirea să fie efectuate într-o anumită secvență, trebuie să fie
prevăzute dispozitive care să asigure că aceste operații se
realizează într-o ordine corectă.
1.2.4. Oprirea
1.2.4.1. Oprirea normală

Mașina trebuie să fie prevăzută cu un organ de comandă
care să permită oprirea completă a mașinii în condiții de
securitate.
Fiecare post de lucru trebuie să fie prevăzut cu un organ de
comandă care să permită, în funcție de pericolele existente,
oprirea uneia sau a tuturor funcțiilor mașinii, astfel încât aceasta
să fie adusă în stare de securitate.
Comanda de oprire a mașinii trebuie să aibă prioritate la
îndeplinire față de comanda de pornire.
Odată ce mașina sau funcțiile ei periculoase au fost oprite,
alimentarea cu energie a acționărilor respective trebuie
întreruptă.
1.2.4.2. Oprirea operațională

În situația în care, pentru motive operaționale, este necesară
existența unui dispozitiv de comandă a opririi care să nu
întrerupă alimentarea cu energie a acționărilor, funcția de oprire
trebuie să fie supravegheată și menținută.
1.2.4.3. Oprirea de urgență

Mașina trebuie să fie prevăzută cu unul sau mai multe
dispozitive pentru oprirea de urgență, care să permită evitarea
situațiilor periculoase iminente ori care sunt în curs de
producere.
Sunt exceptate de la această obligație:
— mașinile la care dispozitivul pentru oprirea de urgență nu
reduce riscul, fie din cauză că nu reduce timpul necesar opririi,
fie din cauză că nu permite luarea de măsuri speciale necesare
combaterii riscului;
— mașinile portabile ținute în mână și mașinile dirijate cu
mâna.
Acest dispozitiv trebuie:
— să aibă organele de comandă identificabile și vizibile cu
ușurință și rapid accesibile;
— să oprească procesul periculos cât mai repede posibil,
fără a genera riscuri suplimentare;
— când este necesar, să declanșeze sau să permită
declanșarea anumitor mișcări de protecție.
Dacă se încetează acționarea organului de comandă pentru
oprirea de urgență după transmiterea comenzii de oprire,
această comandă trebuie să rămână menținută, printr-o blocare
a dispozitivului pentru oprirea de urgență, până când această
blocare este înlăturată intenționat; blocarea dispozitivului nu
trebuie să fie posibilă fără declanșarea comenzii de oprire;
deblocarea dispozitivului trebuie să fie posibilă numai printr-o
acționare adecvată și această deblocare nu trebuie să
repornească mașina, ci numai să permită utilizarea comenzii de
repornire.
Funcția de oprire de urgență trebuie să fie disponibilă și
operațională în orice moment, indiferent de regimul de lucru.

Organele de comandă pentru oprirea de urgență trebuie să
fie suplimentare altor măsuri de salvgardare și nu trebuie să se
substituie acestora.
1.2.4.4. Ansamblu de mașini

În cazul mașinilor sau al părților mașinii destinate să lucreze
împreună, acestea trebuie fie proiectate și construite astfel încât
dispozitivele comandă a opririi, inclusiv dispozitivul pentru
oprirea de urgență, să nu oprească numai mașina, ci și toate
echipamentele asociate, dacă funcționarea lor în continuare
poate fi periculoasă.
1.2.5. Selectorul modurilor de comandă și de funcționare

Comanda selectorului modurilor de comandă și de
funcționare trebuie să aibă prioritate la îndeplinire față de toate
celelalte moduri de comandă și de funcționare, cu excepția
comenzii pentru oprirea de urgență.
Dacă mașina a fost proiectată și construită astfel încât să fie
utilizată conform mai multor moduri de comandă sau de
funcționare, care prezintă măsuri de protecție și/sau proceduri
de lucru diferite, ea trebuie prevăzută cu un selector al modurilor
de funcționare care să poată fi blocat în fiecare poziție.
Fiecare poziție a selectorului trebuie să fie clar identificată și
trebuie să corespundă numai unui singur mod de comandă și
funcționare.
Selectorul poate fi înlocuit de o altă metodă de selectare care
să împiedice utilizarea anumitor funcții ale mașinii de către
anumite categorii de operatori.
Dacă, pentru anumite operații, mașina trebuie să aibă
posibilitatea să funcționeze cu un protector care a fost deplasat
ori retras și/sau cu un dispozitiv de protecție care a fost
neutralizat, selectorul modurilor de comandă sau de funcționare
trebuie, simultan:
— să facă inoperante toate celelalte moduri de comandă sau
de funcționare;
— să permită pornirea funcțiilor periculoase numai prin
intermediul organelor de comandă care necesită ca acționarea
lor să fie menținută;
— să permită pornirea funcțiilor periculoase numai în condiții
de risc redus, evitându-se în același timp pericolele care decurg
din înlănțuirea unor secvențe;
— să interzică orice pornire a funcțiilor periculoase printr-o
acționare voluntară sau involuntară a senzorilor interni ai
mașinii.
Dacă aceste 4 condiții nu se pot îndeplini simultan, selectorul
modurilor de comandă sau de funcționare trebuie să activeze
alte măsuri de protecție proiectate și construite astfel încât să
asigure o zonă de intervenție sigură.
În plus, la locul de intervenție pentru reglare, operatorul
trebuie să aibă posibilitatea de a comanda funcționarea părților
mașinii asupra cărora a intervenit.
1.2.6. Defectarea alimentării cu energie

Întreruperea, restabilirea după o întrerupere sau variația de
orice fel a alimentării cu energie a mașinii nu trebuie să conducă
la o situație periculoasă.
O atenție specială trebuie să fie acordată următoarelor
puncte:
— mașina nu trebuie să pornească neașteptat;
— parametrii mașinii nu trebuie să se modifice într-un mod
necontrolat, caz în care astfel de schimbări pot conduce la
situații periculoase;
— oprirea mașinii nu trebuie să poată fi împiedicată odată
ce comanda a fost deja transmisă;
— nicio parte mobilă a mașinii sau piesă prinsă în mașină nu
trebuie să cadă sau să fie ejectată;
— oprirea automată sau manuală a oricărei părți mobile nu
trebuie să poată fi împiedicată;
— dispozitivele de protecție trebuie să-și păstreze
eficacitatea sau să transmită comanda de oprire.

MONITORUL OFICIAL AL ROMÂNIEI, PARTEA I, Nr. 674/30.IX.2008
1.3. Măsuri de protecție împotriva riscurilor mecanice
1.3.1. Riscul pierderii stabilității

Mașina, inclusiv componentele și echipamentele sale,
trebuie să fie suficient de stabile pentru a evita răsturnarea,
căderea sau mișcările necontrolate pe durata transportului,
montajului, demontajului și orice altă acțiune care implică
mașina.
Dacă prin forma mașinii sau prin modalitatea de instalare
prevăzută nu se asigură stabilitate suficientă, trebuie să fie
încorporate mijloace adecvate de ancorare care trebuie indicate
în instrucțiuni.
1.3.2. Risc de rupere în timpul funcționării

Diferitele părți ale mașinii, precum și legăturile dintre ele
trebuie să poată rezista solicitărilor la care sunt supuse în timpul
utilizării.
Rezistența materialelor folosite trebuie să fie adecvată
caracteristicilor mediului de muncă prevăzut de producător sau
de reprezentantul său autorizat, în special în ceea ce privește
fenomenele de oboseală, îmbătrânire, coroziune și abraziune.
Instrucțiunile trebuie să indice tipul și frecvența verificărilor
și mentenanța, cerute din motive de securitate. Acestea trebuie
să menționeze, acolo unde este cazul, părțile supuse uzurii și
criteriile de înlocuire.
Dacă riscul de rupere sau de spargere persistă, în pofida
măsurilor luate, părțile componente trebuie montate, dispuse
și/sau protejate astfel încât fragmentele acestora să fie reținute,
evitându-se situațiile periculoase.
Atât conductele rigide, cât și cele flexibile, prin care se
vehiculează fluide, în special cele aflate sub presiune înaltă,
trebuie să reziste solicitărilor interne și externe prevăzute și
trebuie fixate solid și/sau protejate pentru a se asigura că, în caz
de rupere, ele nu pot genera niciun risc.
Dacă materialul de prelucrat este dirijat automat spre scule,
trebuie îndeplinite următoarele condiții pentru a se evita riscurile
pentru persoanele expuse (de exemplu, ruperea sculelor):
— în momentul în care piesa de prelucrat vine în contact cu
scula, aceasta din urmă trebuie să fi atins parametrii normali de
lucru;
— în momentul pornirii și/sau opririi sculei (intenționat ori
accidental), mișcarea de alimentare cu material și mișcarea
sculei trebuie să fie coordonate.
1.3.3. Riscuri datorate căderii sau ejectării de obiecte

Trebuie să fie luate măsuri pentru prevenirea riscurilor
datorate căderii sau ejectării de obiecte.
1.3.4. Riscuri datorate suprafețelor, muchiilor sau unghiurilor

Atât cât le permite destinația, părțile accesibile ale mașinii
nu trebuie să prezinte muchii tăioase, unghiuri ascuțite sau
suprafețe cu rugozitate mare, care pot cauza leziuni.
1.3.5. Riscuri asociate mașinilor combinate

Dacă mașina este prevăzută să funcționeze în condiții de
utilizare diferite, cu înlocuirea manuală a piesei după fiecare
operație (mașină combinată), ea trebuie să fie proiectată și
construită astfel încât fiecare parte componentă să poată fi
utilizată separat, fără ca celelalte părți componente să constituie
un risc pentru persoana expusă.
În acest scop, trebuie să existe posibilitatea de a porni și de
a opri, separat, oricare dintre părțile componente care nu sunt
protejate.
1.3.6. Riscuri asociate variației condițiilor de funcționare

Dacă mașina este prevăzută să funcționeze în condiții de
utilizare diferite, ea trebuie să fie proiectată și construită astfel
încât selectarea și reglarea acestor condiții să poată fi efectuate
printr-o modalitate fiabilă și în condiții de securitate.
1.3.7. Riscuri asociate părților mobile

Părțile mobile ale mașinii trebuie să fie proiectate și
construite astfel încât să fie prevenite toate riscurile de contact

11

care pot conduce la accidente sau, dacă riscurile persistă,
trebuie prevăzute cu protectori ori dispozitive de protecție.
Trebuie să fie luate toate măsurile necesare pentru a se
preveni blocarea accidentală a pieselor mobile implicate în
funcționare. În cazurile în care, în pofida măsurilor de precauție
luate, este posibil să se producă un blocaj, dispozitive de
protecție și scule specifice necesare trebuie, dacă este cazul,
să fie prevăzute pentru a permite o deblocare a echipamentului
în condiții de securitate.
Instrucțiunile și, eventual, un marcaj pe mașină trebuie să
menționeze aceste dispozitive de protecție specifice și modul
lor de folosire.
1.3.8. Alegerea protecției împotriva riscurilor asociate părților
mobile

Protectorii sau dispozitivele de protecție proiectați pentru a
proteja împotriva riscurilor asociate părților mobile trebuie
selectați în funcție de tipul riscului. Pentru a se facilita alegerea,
trebuie utilizate criteriile prezentate în continuare.
1.3.8.1. Părți de transmisie mobile

Protectorii proiectați pentru a proteja persoanele expuse
împotriva pericolelor asociate părților de transmisie mobile
trebuie să fie:
— protectori ficși, conform cerințelor pct. 1.4.2.1; sau
— protectori mobili cu dispozitive de interblocare, conform
cerințelor pct. 1.4.2.2. Această ultimă soluție trebuie să fie
utilizată când se prevede un acces frecvent.
1.3.8.2. Părți de transmisie mobile

Protectorii sau dispozitivele de protecție proiectați pentru a
proteja persoanele expuse împotriva pericolelor asociate părților
de transmisie mobile trebuie să fie:
— protectori ficși, conform cerințelor pct. 1.4.2.1; sau
— protectori mobili cu dispozitive de interblocare, conform
cerințelor pct. 1.4.2.2; sau
— dispozitive de protecție, conform cerințelor pct. 1.4.3; sau
— o combinare a elementelor sus-menționate.
Cu toate acestea, dacă anumite părți mobile, implicate direct
în procesul de lucru, nu pot fi făcute total sau parțial inaccesibile
în timpul funcționării, datorită operațiilor care necesită intervenția
operatorului, ele trebuie prevăzute cu:
— protectori ficși sau protectori mobili cu dispozitive de
interblocare care să împiedice accesul la acele sectoare ale
părților care nu sunt utilizate în procesul de lucru; și
— protectori reglabili, conform cerințelor pct. 1.4.2.3, care să
limiteze accesul la acele sectoare ale părților mobile unde
accesul este necesar.
1.3.9. Riscuri datorate mișcărilor necontrolate

În situația în care o parte a unei mașini a fost oprită, orice
mișcare ce decurge din poziția de oprire, din orice alt motiv
decât acționarea dispozitivelor de comandă, trebuie să fie
prevenită sau trebuie să fie de așa natură încât să nu prezinte
un pericol.
1.4. Caracteristici cerute pentru protectori și dispozitive de
protecție
1.4.1. Cerințe generale

Protectorii și dispozitivele de protecție trebuie:
— să fie de construcție robustă;
— să fie prinse sigur în locaș;
— să nu genereze niciun pericol suplimentar;
— să nu fie scurtcircuitate sau făcute inoperante cu ușurință;
— să fie amplasate la o distanță adecvată față de zona
periculoasă;
— să limiteze cât mai puțin urmărirea vizuală a ciclului de
lucru;
— să permită intervențiile indispensabile pentru instalarea
și/sau înlocuirea sculelor, precum și pentru mentenanță, prin
limitarea accesului numai în zona unde operația trebuie

12

MONITORUL OFICIAL AL ROMÂNIEI, PARTEA I, Nr. 674/30.IX.2008

efectuată, dacă este posibil, fără ca protectorul sau dispozitivul
de protecție să fie demontat.
În plus, în măsura în care este posibil, protectorii trebuie să
asigure o protecție împotriva ejectării sau căderii de obiecte,
inclusiv împotriva emisiilor produse de mașină.
1.4.2. Cerințe speciale pentru protectori
1.4.2.1. Protectori ficși

Protectorii ficși trebuie să fie fixați prin sisteme care pot fi
demontate numai cu ajutorul sculelor.
Sistemele de fixare trebuie să mențină sigur în poziție
protectorii sau mașina atunci când se demontează protectorii.
În situația în care este posibil, protectorii nu trebuie să
rămână în poziție în absența elementelor lor de fixare.
1.4.2.2. Protectori mobili cu dispozitive de interblocare

Protectorii mobili cu dispozitive de interblocare trebuie:
— pe cât posibil, să rămână fixați de mașină atunci când se
află deschiși;
— să fie proiectați și construiți astfel încât să poată fi reglați
numai printr-o acțiune intenționată.
Protectorii mobili trebuie să fie asociați cu un dispozitiv de
interblocare, care:
— să se prevină pornirea funcțiilor periculoase ale mașinii
atât timp cât ele pot fi atinse; și
— să declanșeze o comandă de oprire atunci când nu se află
în poziția închisă.
În situația în care un operator se găsește în zona periculoasă
înainte ca riscul datorat funcțiilor periculoase ale mașinii să fi
încetat, protectorii mobili trebuie să fie asociați cu un protector
cu dispozitiv de blocare, suplimentar dispozitivului de
interblocare:
— să prevină pornirea funcțiilor periculoase ale mașinii până
când protectorii se află în poziția închisă și blocată; și
— să mențină protectorii în poziția închisă și blocată până
când riscul de accidentare asociat funcțiilor periculoase ale
mașinii este eliminat.
Protectorii mobili cu dispozitiv de interblocare trebuie să fie
proiectați astfel încât în absența sau defectarea uneia dintre
componentele lor să împiedice pornirea ori să provoace oprirea
funcțiilor periculoase ale mașinii.
1.4.2.3. Protectori reglabili de limitare a accesului

Protectorii reglabili de limitare a accesului la acele zone ale
părților mobile strict necesare în procesul de lucru trebuie:
— să fie reglabili manual sau automat, în concordanță cu
natura sarcinii de muncă;
— să fie reglabili cu ușurință, fără utilizarea sculelor.
1.4.3. Cerințe speciale pentru dispozitive de protecție

Dispozitivele de protecție trebuie să fie proiectate și
încorporate în sistemul de comandă astfel încât:
— părțile mobile să nu poată porni atât timp cât pot fi atinse
de operator;
— persoanele expuse să nu poată atinge părțile mobile,
odată ce acestea au pornit; și
— absența sau defectarea oricăreia dintre componentele lor
să împiedice pornirea și să provoace oprirea funcțiilor
periculoase ale mașinii.
Reglajul dispozitivelor de protecție trebuie să se poată
executa numai printr-o acțiune intenționată.
1.5. Riscuri datorate altor pericole
1.5.1. Alimentarea cu energie electrică

Dacă mașina este alimentată cu energie electrică, ea trebuie
să fie proiectată, construită și echipată astfel încât toate
pericolele de natură electrică să fie sau să poată fi prevenite.
Reglementările specifice în vigoare referitoare la
echipamentul electric proiectat pentru a fi utilizat între anumite
limite de tensiune trebuie să se aplice mașinilor care se
încadrează în acele limite. Totodată, obligațiile referitoare la
evaluarea conformității și introducerea pe piață și/sau punerea

în funcțiune a mașinilor privind pericolele datorate energiei
electrice sunt reglementate exclusiv prin prevederile prezentei
hotărâri.
1.5.2. Electricitatea statică

Mașinile trebuie să fie proiectate și construite astfel încât să
prevină ori să limiteze apariția sarcinilor electrostatice
periculoase și/sau să fie prevăzute cu un sistem de descărcare
a acestora.
1.5.3. Alimentarea cu altă formă de energie decât cea electrică

Dacă mașina este alimentată cu altă formă de energie decât
cea electrică, ea trebuie să fie proiectată, construită și echipată
astfel încât să prevină toate pericolele potențiale asociate
acestor tipuri de energie.
1.5.4. Erori de montaj

Erorile posibil a fi comise la montarea sau remontarea
anumitor părți ale mașinii, care pot fi o sursă de riscuri, trebuie
să fie evitate prin proiectarea și construcția acestor părți ori,
dacă așa ceva nu este posibil, prin informații care să existe pe
aceste părți și/sau pe carcasele lor. Aceleași informații trebuie să
existe pe părțile mobile și/sau pe carcasele lor atunci când
sensul de mișcare trebuie cunoscut pentru a evita un risc.
Dacă este necesar, orice informație suplimentară referitoare
la aceste riscuri trebuie să fie specificată în instrucțiuni.
Dacă o greșeală de cuplare poate fi o sursă de risc, atunci
cuplările greșite trebuie să fie împiedicate prin proiectare sau,
dacă așa ceva nu este posibil, prin informații care trebuie să
existe pe elementele care trebuie conectate și, dacă este cazul,
pe sistemele de cuplare.
1.5.5. Temperaturi extreme

Trebuie să fie luate măsuri pentru eliminarea oricărui risc de
leziune, prin contactul sau apropierea de părți ale mașinii ori de
materiale aflate la temperatură foarte înaltă sau foarte scăzută.
De asemenea, trebuie să fie luate măsuri pentru evitarea
riscului de ejectare a materialelor fierbinți sau foarte reci ori
pentru a asigura o protecție împotriva acestor riscuri.
1.5.6. Incendiu

Mașina trebuie să fie proiectată și construită pentru a se evita
toate riscurile de incendiu sau de supraîncălzire produse de
mașina însăși ori de gazul, lichidele, pulberile, vaporii și de alte
substanțe produse sau utilizate de mașină.
1.5.7. Explozie

Mașina trebuie să fie proiectată și construită pentru a se evita
orice risc de explozie produs de mașina însăși sau de gazele,
lichidele, pulberile, vaporii și de alte substanțe produse ori
utilizate de mașină.
Mașina trebuie să fie conformă cu reglementările specifice
în vigoare privind riscul de explozie datorat utilizării mașinii în
atmosferă potențial explozivă.
1.5.8. Zgomot

Mașina trebuie să fie proiectată și construită astfel încât
riscurile rezultate din emisiile de zgomot aerian să fie reduse la
cel mai scăzut nivel, ținându-se seama de progresul tehnic și
de disponibilitatea mijloacelor de reducere a zgomotului, în
special, la sursă.
Nivelul de emisie sonoră poate fi evaluat prin referire la
datele comparative de emisii pentru mașini similare.
1.5.9. Vibrații

Mașina trebuie să fie proiectată și construită astfel încât
riscurile rezultate din vibrațiile produse de mașină să fie reduse
la cel mai scăzut nivel, ținându-se seama de progresul tehnic și
de disponibilitatea mijloacelor de reducere a vibrațiilor, în
special, la sursă.
Nivelul vibrației poate fi evaluat prin referire la datele
comparative de emisii pentru mașini similare.

MONITORUL OFICIAL AL ROMÂNIEI, PARTEA I, Nr. 674/30.IX.2008
1.5.10. Radiații

Radiațiile inoportune emise de mașină trebuie să fie
eliminate sau reduse la niveluri care nu au un efect nefavorabil
asupra persoanelor.
Orice radiație ionizantă funcțională emisă de mașină trebuie
să fie limitată la cel mai scăzut nivel necesar pentru funcționarea
corespunzătoare a mașinii în timpul instalării, funcționării și
întreținerii sale. Dacă un risc există, trebuie să fie luate măsuri
de protecție necesare.
Orice radiație neionizantă funcțională emisă de mașină în
timpul instalării, funcționării și întreținerii sale trebuie să fie
limitată la niveluri care nu au un efect nefavorabil asupra
persoanelor.
1.5.11. Radiații exterioare

Mașina trebuie să fie proiectată și construită astfel încât
radiațiile exterioare să nu perturbe funcționarea ei.
1.5.12. Radiații laser

Dacă este utilizat un echipament laser, trebuie luate în
considerare următoarele prevederi:
— echipamentul laser de pe o mașină trebuie să fie proiectat
și construit astfel încât să se prevină orice radiație accidentală;
— echipamentul laser de pe o mașină trebuie să fie
împrejmuit astfel încât radiația directă, radiația produsă prin
reflecție sau prin difuzie și radiație secundară să nu afecteze
sănătatea;
— echipamentele optice pentru observarea sau reglarea
echipamentului laser de pe o mașină trebuie să fie de așa natură
încât radiațiile laser să nu genereze niciun risc pentru sănătate.
1.5.13. Emisii materiale și substanțe periculoase

Mașina trebuie să fie proiectată și construită astfel încât să
se evite riscurile datorate inhalării, ingerării, contactului cu
pielea, ochii și mucoasele și de penetrare subcutanată a
materialelor și substanțelor periculoase.
Dacă riscul nu poate fi eliminat, mașina trebuie să fie
echipată astfel încât materialele și substanțele periculoase să
poată fi reținute, evacuate, precipitate prin pulverizare cu apă,
filtrate sau tratate printr-o altă metodă la fel de eficace.
Dacă procesul nu este total acoperit pe durata regimului
normal de funcționare a mașinii, dispozitivele de reținere și/sau
evacuare trebuie să fie situate astfel încât să aibă un efect
maxim.
1.5.14. Risc de a rămâne închis în mașină

Mașina trebuie să fie proiectată, construită sau echipată cu
mijloace care să prevină ca o persoană să rămână închisă în
aceasta sau, dacă acest lucru nu este posibil, cu mijloace de
chemare în ajutor.
1.5.15. Risc de alunecare, dezechilibrare sau cădere

Părțile mașinii, pe care este posibil să se deplaseze ori să
staționeze persoane, trebuie să fie proiectate și construite în
scopul prevenirii alunecării, dezechilibrării sau căderii pe
acestea ori în afara acestora.
Dacă este cazul, aceste părți ale mașinii trebuie să fie
prevăzute cu mijloace de sprijin pentru mâini fixate în apropierea
utilizatorului căruia să îi permită să își mențină stabilitatea.
1.5.16. Fulgere

Mașina care necesită o protecție împotriva efectelor
fulgerelor în timpul utilizării sale trebuie să fie echipată cu un
sistem care să permită scurgerea la pământ a sarcinilor electrice
rezultate.
1.6. Mentenanță
1.6.1. Mentenanța mașinii

Locurile de reglare și întreținere trebuie să fie amplasate în
afara zonelor periculoase. Operațiile de reglare, întreținere,
reparare și curățare a mașinii trebuie să poată fi efectuate în
timp ce mașina este oprită.
Dacă una sau mai multe dintre condițiile precedente nu pot
fi îndeplinite din cauza unor motive tehnice, trebuie să fie luate

13

măsuri pentru ca aceste operații să poată fi efectuate în condiții
de securitate (a se vedea pct. 1.2.5).
În cazul unei mașini automate și, dacă este necesar, pentru
alte mașini trebuie să se prevadă un dispozitiv de conectare
care să permită racordarea unui echipament de diagnoză pentru
depistarea defectelor.
Componentele mașinii automate care necesită să fie
schimbate frecvent trebuie să poată fi demontate și înlocuite cu
ușurință și în condiții de securitate. Accesul la aceste
componente trebuie să permită efectuarea acestor operații cu
mijloacele tehnice necesare, în concordanță cu modul de
intervenție specificat.
1.6.2. Acces la postul de lucru și la locurile de intervenție

Mașina trebuie să fie proiectată și construită astfel încât să
poată permite accesul, în condiții de securitate, în toate
amplasamentele folosite pentru operațiile de producție, de
reglare și de mentenanță a mașinii.
1.6.3. Separare de sursele de energie

Mașina trebuie să fie prevăzută cu mijloace pentru separarea
acesteia de toate sursele de energie. Aceste mijloace trebuie să
fie identificabile cu ușurință. Ele trebuie să poată fi blocate, dacă
reconectarea poate periclita persoanele expuse. Mijloacele de
separare trebuie să fie, de asemenea, blocabile, dacă operatorul
nu are posibilitatea să verifice permanența separării de sursele
de energie de la oricare dintre locurile la care are acces.
În cazul unei mașini alimentate cu energie electrică printr-o
fișă conectată la o priză, separarea prin scoaterea fișei este
suficientă, cu condiția ca operatorul să poată verifica, din orice
loc în care el are acces, că fișa rămâne deconectată.
După separarea de sursele de energie trebuie să fie posibilă
disiparea normală a oricărei energii remanente sau
înmagazinate în circuitele mașinii, fără risc pentru persoanele
expuse.
Prin exceptare de la cerințele de mai sus, anumite circuite
pot rămâne conectate la sursele lor de energie, în scopul, de
exemplu, de menținere a prinderii pieselor, de protejare a
informației, de iluminare a părților interioare etc. În aceste cazuri
trebuie luate măsuri speciale pentru a asigura securitatea
operatorului.
1.6.4. Intervenția operatorului

Mașina trebuie să fie proiectată, construită și echipată astfel
încât să fie limitată necesitatea intervenției operatorului. Dacă
intervenția operatorului nu poate fi evitată, ea trebuie să poată
fi efectuată cu ușurință și în condiții de securitate.
1.6.5. Curățarea părților interioare

Mașina trebuie să fie proiectată și construită astfel încât
curățarea părților interioare care au conținut substanțe sau
preparate periculoase să fie posibilă, fără a pătrunde în interiorul
lor; de asemenea, orice golire necesară trebuie să fie posibilă
din exterior. Dacă este imposibil să fie evitată pătrunderea în
interiorul mașinii, aceasta trebuie să fie proiectată și construită
astfel încât să permită efectuarea curățării în condiții de
securitate.
1.7. Informații
1.7.1. Informațiile și avertismentele de pe mașină

Informațiile și avertismentele de pe mașină trebuie să fie
realizate, de preferință, prin simboluri sau pictograme ușor de
înțeles. Toate informațiile și avertismentele scrise sau verbale
trebuie să fie elaborate în una dintre limbile oficiale ale Uniunii
Europene, care poate fi determinată în conformitate cu Tratatul
de instituire a Comunității Economice Europene de către statul
membru în care mașina este introdusă pe piață și/sau pusă în
funcțiune, aceasta putând fi însoțită, la cerere, și de o versiune
în altă limbă oficială a Uniunii Europene sau în limbi înțelese de
operatori.

14

MONITORUL OFICIAL AL ROMÂNIEI, PARTEA I, Nr. 674/30.IX.2008

1.7.1.1. Informațiile și dispozitivele de informare

Informațiile necesare pentru a comanda o mașină trebuie să
fie furnizate sub o formă lipsită de ambiguitate și ușor de înțeles.
Aceste informații nu trebuie să fie în cantitate excesivă, pentru
a nu suprasolicita operatorul.
Ecranele de vizualizare sau orice alt mijloc de comunicare
interactiv între operator și mașină trebuie să fie ușor de înțeles
și de folosit.
1.7.1.2. Dispozitive de avertizare

Dacă sănătatea sau securitatea persoanelor expuse poate
fi periclitată de o defectare în funcționarea unei mașini
nesupravegheate, această mașină trebuie să fie echipată astfel
încât să poată emite un semnal de avertizare acustic sau
luminos adecvat.
În cazul în care mașina este echipată cu dispozitive de
avertizare, acestea trebuie să fie lipsite de ambiguitate și ușor
de înțeles. Măsurile trebuie să fie luate pentru a permite ca
operatorul să verifice funcționarea acestor dispozitive de
avertizare în orice moment.
Reglementările specifice în vigoare referitoare la culori și
semnale de securitate trebuie să fie respectate.
1.7.2. Avertizare asupra riscurilor remanente

Dacă riscurile persistă în pofida aplicării măsurilor de
integrare a securității în proiectarea mașinii și dacă au fost
adoptate măsuri de protecție și măsuri complementare, trebuie
să fie prevăzute avertismente necesare, inclusiv dispozitive de
avertizare.
1.7.3. Marcarea mașinilor

Fiecare mașină trebuie marcată vizibil și durabil, cel puțin,
cu următoarele informații:
— sediul social și adresa completă ale producătorului și,
după caz, ale reprezentantului său autorizat;
— denumirea mașinii;
— marcajul CE (a se vedea anexa nr. 3);
— indicarea seriei sau a tipului;
— numărul seriei, dacă există;
— anul de fabricație, acesta fiind anul în care procesul de
producție a fost finalizat. Este interzisă antedatarea sau
postdatarea mașinii la aplicarea marcajului ăCE”.
În plus, dacă mașina este proiectată și construită pentru a fi
utilizată într-o atmosferă potențial explozivă, această informație
trebuie indicată pe mașină.
Pe mașină trebuie să figureze, de asemenea, informații
complete referitoare la tipul acesteia și esențiale pentru
utilizarea ei în condiții de securitate. Aceste informații intră sub
incidența cerințelor prevăzute la pct. 1.7.1.
Dacă o parte a mașinii trebuie manipulată în timpul utilizării
cu mijloace de ridicare, masa ei trebuie indicată vizibil, durabil și
fără ambiguitate.
1.7.4. Instrucțiuni

Fiecare mașină trebuie să fie însoțită de instrucțiuni
elaborate în una dintre limbile oficiale ale Uniunii Europene de
către țara în care mașina este introdusă pe piață și/sau pusă în
funcțiune.
Instrucțiunile care însoțesc mașina trebuie să fie ăinstrucțiunile
originale” sau o ătraducere a instrucțiunilor originale”, caz în care
instrucțiunea trebuie să fie însoțită de o ăinstrucțiune originală”.
Prin derogare, instrucțiunile de mentenanță destinate să fie
utilizate de personalul specializat, angajat al producătorului sau
al reprezentantului său autorizat, pot fi elaborate numai în una
dintre limbile Uniunii Europene, cunoscute de acel personal.
Instrucțiunile trebuie să fie elaborate numai conform
principiilor enunțate mai jos.
1.7.4.1. Principii generale de redactare a instrucțiunilor

a) Instrucțiunile trebuie să fie elaborate în una sau mai multe
limbi oficiale ale Uniunii Europene. Mențiunea ăInstrucțiuni
originale” trebuie să figureze pe versiunile lingvistice ale acestor

instrucțiuni care sunt verificate de către producător sau de
reprezentantul său autorizat.
b) Dacă nu există o ăinstrucțiune originală” în limba (limbile)
oficială (oficiale) a (ale) țării în care mașina urmează a fi utilizată,
traducerea în această limbă sau aceste limbi trebuie să fie pusă
la dispoziție de către producătorul ori de reprezentantul său
autorizat sau de către persoana care introduce mașina în zona
lingvistică respectivă. Aceste traduceri trebuie să conțină
mențiunea ăTraducere a instrucțiunilor originale”.
c) Conținutul instrucțiunilor trebuie să acopere nu numai
utilizarea normală a mașinii, ci și să țină cont, de asemenea, de
orice utilizare anormală care poate fi așteptată în mod previzibil.
d) În cazul mașinilor destinate utilizării de către operatori
necalificați, redactarea și prezentarea instrucțiunilor trebuie să
țină cont de nivelul general de pregătire și de înțelegere care
poate fie regăsit, de regulă, la astfel de operatori.
1.7.4.2. Conținutul instrucțiunilor

Fiecare instrucțiune trebuie să conțină, după caz, cel puțin,
următoarele informații:
a) sediul social și adresa completă ale producătorului și ale
reprezentantului său autorizat;
b) denumirea mașinii, așa cum este indicată pe aceasta, cu
excepția numărului de serie (a se vedea pct. 1.7.3);
c) declarația CE de conformitate sau un document care
prezintă conținutul declarației CE de conformitate, indicând
caracteristicile mașinii, fără să se includă în mod obligatoriu
numărul de serie și semnătura;
d) o descriere generală a mașinii;
e) planurile, schemele, descrierile și explicațiile necesare
pentru utilizarea, întreținerea și repararea mașinii, inclusiv
pentru verificarea funcționării corecte a acesteia;
f) o descriere a postului (posturilor) de lucru susceptibil
(susceptibile) să fie ocupate de către operatori;
g) o descriere a utilizării normale a mașinii;
h) avertismentele referitoare la contraindicații legate de
utilizarea mașinii care, din experiență, pot să existe;
i) instrucțiunile de asamblare, instalare și montare, inclusiv
planurile, schemele și mijloacele de fixare și descrierea șasiului
sau a instalației pe care mașina urmează a fi montată;
j) instrucțiunile referitoare la instalarea și montajul destinat
să reducă zgomotul și vibrațiile;
k) instrucțiunile referitoare la punerea în funcțiune și utilizare a
mașinii și, după caz, instrucțiunile referitoare la instruirea
operatorilor;
l) informațiile legate de riscurile reziduale care subzistă în
ciuda aplicării de măsuri de integrare a securității în proiectarea
mașinii și dacă au fost adoptate măsuri de protecție și măsuri de
prevenire complementare;
m) instrucțiunile referitoare la măsurile de protecție care
trebuie luate de către utilizatori, inclusiv, după caz, echipamentul
individual de protecție care trebuie prevăzut;
n) caracteristicile esențiale ale uneltelor care pot fi montate
pe mașină;
o) condițiile în care mașinile îndeplinesc cerința de stabilitate
în timpul utilizării, transportului, asamblării ori al dezasamblării,
dacă acestea sunt scoase din funcțiune, sau în timpul
verificărilor ori defectărilor previzibile;
p) instrucțiunile care permit garantarea faptului că operațiile
de transport, manipulare sau depozitare se pot realiza în condiții
de securitate, indicându-se masa mașinii și a diferitelor sale părți
componente, atunci când acestea trebuie să fie, în mod regulat,
transportate separat;
q) modul de operare care trebuie urmat în cazul unui
accident sau al unei defectări; în cazul în care există
probabilitatea producerii unui blocaj, modul de operare care
trebuie urmat pentru a permite deblocarea în condiții de
securitate;

MONITORUL OFICIAL AL ROMÂNIEI, PARTEA I, Nr. 674/30.IX.2008
r) descrierea operațiilor de reglare și mentenață care trebuie
efectuate de către utilizator, inclusiv măsurile de prevenire care
trebuie să fie respectate;
s) instrucțiunile menite să permită ca reglarea și mentenanța
să fie efectuate în condiții de securitate, inclusiv măsurile de
protecție care trebuie să fie luate pe durata acestor operații;
t) specificațiile referitoare la piesele de schimb care trebuie
utilizate, dacă acestea afectează sănătatea și securitatea
operatorilor;
u) următoarele informații referitoare la emisia de zgomot
aerian:
— nivelul de presiune acustică continuu echivalent ponderat A,
la posturile de lucru, dacă aceasta depășește 70 dB (A); dacă
acest nivel nu depășește 70 dB (A), acest fapt trebuie specificat;
— valoarea maximă a presiunii acustice instantanee
ponderată C, la posturile de lucru, dacă aceasta depășește 63
Pa (130 dB prin raportare la 20 µPa);
— nivelul de putere acustică ponderată A emis de mașină,
dacă nivelul de presiune acustică continuu echivalent ponderat A,
la posturile de lucru, depășește 80 dB (A).
Aceste valori trebuie să fie realmente măsurate pentru
mașina respectivă sau stabilite pe baza măsurătorilor realizate
pentru o mașină comparabilă din punct de vedere tehnic, care
este reprezentativă pentru mașina ce urmează a fi produsă.
În cazul mașinilor de dimensiuni foarte mari, în locul nivelului
de putere acustică ponderat A poate fi specificat nivelul de
presiune acustică continuu echivalent ponderat A în poziții
precizate din jurul mașinii.
În situația în care nu sunt aplicabile standarde armonizate,
nivelurile acustice trebuie să fie măsurate utilizându-se cea mai
adecvată metodă de măsurare pentru mașină. Dacă valorile de
emisie sonore sunt indicate, incertitudinile legate de aceste
valori trebuie să fie precizate. Condițiile de funcționare a mașinii
trebuie să fie descrise în timpul măsurărilor, precum și metodele
care au fost folosite pentru măsurare.
Dacă postul sau posturile de lucru nu a (au) fost definit
(definite) sau nu poate (pot) fi definit (definite), nivelul de
presiune acustică ponderată A trebuie să fie măsurat la o
distanță de 1 m de suprafața mașinii și la o înălțime de 1,60 m
față de sol sau de platforma de acces. Poziția și valoarea
maximă a presiunii acustice trebuie să fie indicate.
Dacă reglementările specifice prevăd alte prescripții pentru
măsurarea nivelurilor de presiune sau de putere acustică, acele
reglementări trebuie să fie aplicabile, iar prescripțiile
corespunzătoare prezentului punct nu se aplică;
v) dacă mașina este susceptibilă să emită radiații neionizante
care riscă să pună în pericol persoanele, în special persoanele
care folosesc dispozitive medicale implantabile active sau
neactive, informațiile referitoare la radiația emisă pentru operator
și pentru persoanele expuse.
1.7.4.3. Documente comerciale

Documentele comerciale care însoțesc mașina trebuie să nu
fie în contradicție cu instrucțiunile care conțin aspectele legate
de sănătate și securitate. Documentele comerciale care descriu
caracteristicile de performanță a mașinii trebuie să conțină
aceleași informații referitoare la emisii care sunt conținute în
instrucțiuni.
2. Cerințe esențiale de sănătate și securitate suplimentare
pentru anumite categorii de mașini
Mașinile destinate industriei alimentare, mașinile destinate
industriei cosmetice sau farmaceutice, mașinile portabile ținute
în mână și/sau dirijate cu mâna, echipamentele portabile
prevăzute cu cartușe de fixare a încărcăturii explozive și alte
mașini de impact, inclusiv mașinile pentru prelucrarea lemnului
și materialelor cu caracteristici fizice similare, trebuie să
răspundă ansamblului cerințelor esențiale de securitate și

15

sănătate descrise în prezenta parte (a se vedea principiile
generale, pct. 4).
2.1. Mașini destinate industriei alimentare și mașini destinate
industriei cosmetice sau farmaceutice
2.1.1. Observații generale

Mașinile prevăzute a fi utilizate cu produse alimentare sau
produse cosmetice ori farmaceutice trebuie să fie proiectate și
construite astfel încât să se evite orice risc de infectare,
îmbolnăvire sau contaminare.
Cerințele următoare trebuie să fie respectate:
a) materialele în contact sau prevăzute să vină în contact cu
alimentele ori cu produsele cosmetice sau farmaceutice trebuie
să satisfacă condițiile stabilite în reglementările specifice.
Mașina trebuie să fie proiectată și construită astfel încât aceste
materiale să poată fi curățate înainte de fiecare utilizare; dacă
acest lucru nu este posibil trebuie să fie utilizate piese de unică
folosință;
b) toate suprafețele în contact cu produsele alimentare sau
cu produsele cosmetice ori farmaceutice, altele decât
suprafețele pieselor de unică folosință, trebuie:
— să fie netede și să nu prezinte nici rugozități, nici cavități
care pot reține materialele organice. Aceeași cerință se aplică și
îmbinărilor între două suprafețe;
— să fie proiectate și construite astfel încât proeminențele,
muchiile și colțurile asamblărilor să fie reduse la minimum;
— să poată fi curățate și dezinfectate cu ușurință, eventual
după înlăturarea cu ușurință a părților demontabile; suprafețele
interioare trebuie să fie curbate cu o rază suficientă pentru a
permite curățarea completă;
c) lichidele, gazele și aerosolii care provin din alimente sau
produse cosmetice ori farmaceutice, inclusiv fluidele de curățat,
dezinfectat sau clătit, trebuie să poată fi evacuate din mașină
fără să întâlnească obstacole (eventual în poziția ăcurățare”);
d) mașina trebuie să fie proiectată și construită astfel încât să
fie evitată pătrunderea oricărei substanțe ori vietăți, în special
insecte, sau orice acumulare de materie organică în zonele care
nu pot fi curățate;
e) mașina trebuie să fie proiectată și construită astfel încât
nicio substanță auxiliară periculoasă pentru sănătate, inclusiv
lubrifianții utilizați, să nu poată veni în contact cu alimentele,
produsele cosmetice sau farmaceutice. Dacă este necesar,
mașina trebuie să fie proiectată și construită astfel încât să
permită verificarea permanentă a acestei cerințe.
2.1.2. Instrucțiuni

Instrucțiunile mașinilor destinate industriei alimentare și ale
mașinilor utilizate cu produse cosmetice sau farmaceutice
trebuie să indice produsele și metodele recomandate pentru
curățare, dezinfectare și clătire, nu numai pentru zonele ușor
accesibile, ci și pentru zonele la care accesul este imposibil sau
nerecomandabil.
2.2. Mașini portabile ținute în mână și/sau dirijate cu mâna
2. 2.1. Observații generale

Mașinile portabile ținute în mână și/sau dirijate cu mâna:
— în funcție de tipul mașinii, trebuie prevăzute cu o suprafață
de prindere de mărime suficientă și cu un număr suficient de
mânere și suporturi corect dimensionate, dispuse astfel încât să
asigure stabilitatea mașinii, în condițiile de funcționare normală;
— cu excepția cazurilor în care este imposibil din punct de
vedere tehnic sau atunci când există o comandă independentă,
mașinile ale căror mânere nu pot fi eliberate în deplină securitate
trebuie prevăzute cu organe de comandă pentru pornire și
oprire, dispuse astfel încât să poată fi acționate de operator fără
ca acesta să trebuiască să elibereze mânerele;
— trebuie să nu prezinte riscuri datorate pornirii accidentale
și/sau de continuare a funcționării, după ce operatorul a eliberat

16

MONITORUL OFICIAL AL ROMÂNIEI, PARTEA I, Nr. 674/30.IX.2008

mânerele, iar dacă această cerință nu este realizabilă din punct
de vedere tehnic, trebuie să fie luate măsuri echivalente;
— trebuie să permită, în situația în care este necesar,
observarea vizuală a zonei periculoase și a contactului sculei
cu materialul de prelucrat.
Mânerele mașinilor portabile ținute în mână trebuie să fie
proiectate și construite astfel încât pornirea și oprirea să fie
simple.
2.2.1.1. Instrucțiuni

Instrucțiunile trebuie să prezinte următoarele informații
referitoare la vibrațiile transmise de mașinile ținute în mână sau
dirijate cu mâna:
— valoarea totală a vibrațiilor la care este expus sistemul
mână-braț al rădăcinii, dacă ea depășește 2,5 m/s2, sau, după
caz, menționarea că această valoare nu depășește 2,5 m/s2;
— incertitudinea de măsurare.
Aceste valori trebuie să fie realmente măsurate pentru
mașina respectivă sau stabilite pe baza măsurătorilor realizate
pentru o mașină comparabilă din punct de vedere tehnic, care
este reprezentativă pentru mașina care urmează să fie produsă.
În situația în care nu sunt aplicabile standarde armonizate,
vibrațiile trebuie să fie măsurate utilizându-se cea mai adecvată
metodă de măsurare pentru mașină.
Condițiile de funcționare a mașinii în timpul măsurărilor și
metodele care au fost folosite pentru măsurare sau referința
standardului armonizat trebuie să fie specificate.
2.2.2. Echipamentele portabile prevăzute cu cartușe de fixare a
încărcăturii explozive și alte mașini de impact
2.2.2.1. Observații generale

Echipamentele portabile prevăzute cu cartușe de fixare a
încărcăturii explozive și alte mașini de impact trebuie să fie
proiectate și construite astfel încât:
— energia să fie transferată elementului de impact de către
componenta intermediară care este solidară echipamentului;
— un dispozitiv de validare să prevină impactul, dacă mașina
nu a fost poziționată corect cu o presiune suficientă pe
materialul de bază;
— o declanșare involuntară să fie prevenită, dacă este cazul,
o secvență corespunzătoare de acțiuni asupra dispozitivului de
validare și a celui de comandă trebuie să fie necesară pentru a
declanșa impactul;
— declanșarea accidentală să fie prevenită pe durata
manipulării sau în cazul apariției unui șoc;
— operațiile de încărcare și descărcare să poată fi efectuate
cu ușurință și în condiții de securitate.
În situația în care este necesar, echipamentul care despică
așchiile trebuie să fie echipat cu protector (protectori)
corespunzător (corespunzători) ce trebuie să fie furnizat
(furnizați) de producătorul mașinii.
2.2.2.2. Instrucțiuni

Instrucțiunile trebuie să prezinte următoarele informații
necesare cu privire la:
— accesoriile și echipamentele interschimbabile care se pot
utiliza la mașină;
— elementele de fixare corespunzătoare sau alte elemente
expuse impactului, metoda potrivită de montare sau elementele
de impact care pot fi utilizate cu mașina;
— după caz, cartușele de fixare corespunzătoare care pot fi
utilizate.
2.3. Mașini pentru prelucrarea lemnului și materialelor cu
caracteristici fizice similare

Mașinile pentru prelucrarea lemnului și materialelor cu
caracteristici fizice similare trebuie să se conformeze
următoarelor cerințe:
a) mașina trebuie să fie proiectată, construită sau echipată
astfel încât piesa de prelucrat să poată fi poziționată și ghidată
în condiții de securitate; dacă piesa este ținută cu mâna, pe un

banc de lucru, acesta trebuie să asigure o stabilitate suficientă
în timpul lucrului și să nu stânjenească manipularea piesei;
b) dacă mașina este susceptibilă să fie utilizată în condiții
care implică riscul ejectării unor piese de prelucrat sau a
componentelor acesteia, mașina trebuie să fie proiectată,
construită și echipată astfel încât să fie eliminată ejectarea sau,
dacă acest lucru nu este posibil, ejectarea să nu genereze
riscuri pentru operator și/sau pentru persoanele expuse;
c) mașina trebuie să fie echipată cu o frână automată care să
oprească scula într-un timp suficient de scurt, dacă există un
risc de contact cu scula în timpul mersului în gol;
d) dacă scula este încorporată într-o mașină care nu este în
întregime automată, aceasta trebuie să fie proiectată și
construită astfel încât să elimine sau să reducă riscul de
accidentare involuntară.
3. Cerințe esențiale de securitate și sănătate suplimentare
pentru prevenirea pericolelor datorate mobilității mașinilor
Mașinile care prezintă pericole datorate mobilității trebuie să
răspundă ansamblului cerințelor esențiale de sănătate și
securitate descrise în prezenta parte (a se vedea principiile
generale, pct. 4).
3.1. Observații generale
3.1.1. Definiții

a) Mașina care prezintă pericole datorate mobilității sale:
— o mașină a cărei funcționare necesită fie mobilitatea în
timpul lucrului, fie o deplasare continuă ori semicontinuă între
pozițiile de lucru fixe succesive; sau
— o mașină care funcționează fără deplasare, dar care poate
fi echipată cu mijloace care să permită deplasarea mai ușoară
dintr-un loc în altul.
b) Conducător — operatorul care este însărcinat și este
răspunzător pentru deplasarea mașinii. Conducătorul poate fi
transportat de mașină sau poate să însoțească mașina pe jos ori
poate dirija mașina prin comandă de la distanță.
3.2. Locuri de muncă
3.2.1. Post de conducere

Vizibilitatea de la postul de conducere trebuie să fie astfel
încât conducătorul să poată manevra mașina și uneltele sale,
conform condițiilor de utilizare prevăzute, în deplină securitate,
atât pentru el, cât și pentru persoanele expuse. Dacă este
necesar, trebuie prevăzute dispozitive adecvate pentru a
combate pericolele datorate vizibilității directe insuficiente.
Mașina pe care este transportat conducătorul trebuie să fie
proiectată și construită astfel încât în postul de conducere să nu
existe riscuri pentru conducător care să se datoreze contactului
cu roțile sau șenilele.
Postul de conducere al conducătorului transportat trebuie să
fie proiectat și construit astfel încât să poată fi echipat cu o
cabină, cu condiția ca aceasta să nu mărească riscul și dacă
dimensiunile permit. Cabina trebuie să conțină un loc destinat
afișării instrucțiunilor necesare conducătorului.
3.2.2. Scaun

Dacă există riscul pentru operatori sau alte persoane
transportate de mașină să fie strivite între părțile componente
ale mașinii și sol și mașina se răstoarnă sau basculează, în
special în cazul mașinii echipate cu o structură prevăzută la
pct. 3.4.3 sau 3.4.4, scaunul conducătorului trebuie să fie
proiectat și echipat cu un sistem care să țină persoanele fixate
de acesta, fără a le împiedica să efectueze mișcările necesare
conducerii sau orice alte mișcări cauzate de suspensie. Aceste
sisteme de reținere nu trebuie să fie instalate dacă ele măresc
riscul.
3.2.3. Posturi destinate altor persoane

Dacă condițiile de utilizare prevăd ca persoanele, altele decât
conducătorul, să poată fi ocazional sau în mod regulat
transportate de mașină ori să lucreze pe aceasta, trebuie să fie
prevăzute posturi corespunzătoare care să permită transportul
sau lucrul fără riscuri.

MONITORUL OFICIAL AL ROMÂNIEI, PARTEA I, Nr. 674/30.IX.2008
Al doilea și al treilea alineat ale pct. 3.2.1 se aplică, de
asemenea, în cazul locurilor prevăzute pentru persoane, altele
decât conducătorul.
3.3. Sistemele de comandă

Dacă este necesar, trebuie luate măsuri pentru a preveni
utilizarea neautorizată a comenzilor.
În cazul comenzilor de la distanță, fiecare unitate de
comandă trebuie să indice clar care este/sunt mașina sau
mașinile destinată/destinate să fie comandată/comandate prin
unitatea respectivă.
Sistemul de comandă de la distanță trebuie să fie proiectat
și construit astfel încât să acționeze exclusiv:
— mașina respectivă;
— funcțiile respective.
Mașina comandată de la distanță trebuie să fie proiectată și
construită astfel încât să răspundă numai la semnalele unităților
de comandă prevăzute.
3.3.1. Organe de comandă

Din postul de conducere conducătorul trebuie să poată
acționa toate organele de comandă necesare funcționării
mașinii, exceptând funcțiile care pot fi activate, în condiții de
securitate, numai prin intermediul organelor de comandă
amplasate în afara postului de conducere.
Aceste funcții includ în special acele locuri la care sunt
responsabili alți operatori decât conducătorul sau pentru care
conducătorul trebuie să-și părăsească postul de conducere
pentru efectuarea manevrei în condiții de securitate.
În situația în care există pedale, acestea trebuie să fie
proiectate, construite și dispuse astfel încât să poată fi acționate
de conducător în condiții de securitate, cu riscuri minime de
confuzie. Ele trebuie să prezinte o suprafață antiderapantă și să
fie ușor de curățat.
În situația în care acționarea organelor de comandă poate
comporta riscuri, mai ales mișcări periculoase, aceste organe,
cu excepția celor cu poziții prestabilite, trebuie să revină în
poziția neutră, imediat ce operatorul încetează acționarea lor.
În cazul mașinilor cu roți, mecanismul de direcție trebuie să
fie proiectat și construit astfel încât să reducă forța mișcărilor
bruște ale volanului sau ale levierului de direcție, care rezultă
din șocurile primite de roțile directoare.
Orice comandă de blocare a diferențialului trebuie să fie
proiectată și dispusă astfel încât să permită deblocarea
diferențialului în situația în care mașina se află în mișcare.
Al șaselea alineat al pct. 1.2.2, privind semnalele de
avertizare vizuale și/sau acustice, se aplică numai în cazul
mersului înapoi.
3.3.2. Pornire/deplasare

Orice deplasare a unei mașini autopropulsate cu conducător
transportat trebuie să fie posibilă numai dacă conducătorul se
află la postul de comandă.
Dacă, în vederea funcționării, mașina trebuie să fie echipată
cu dispozitive care îi depășesc gabaritul normal (de exemplu,
sisteme de calare, brațe de macara etc.), conducătorul trebuie
să dispună de mijloace care să-i permită verificarea cu ușurință,
înainte de deplasarea mașinii, că respectivele dispozitive se află
într-o poziție definită care să-i permită deplasarea în condiții de
securitate.
Aceasta se aplică, de asemenea, tuturor celorlalte părți ale
mașinii, care, pentru a-i permite o deplasare în condiții de
securitate, trebuie să se afle într-o poziție definită și, dacă este
necesar, blocate.
În situația în care nu apar alte riscuri, deplasarea mașinii
trebuie să fie condiționată de poziția de securitate a părților
menționate mai sus.
În timpul pornirii motorului nu trebuie să fie posibilă
deplasarea mașinii.

17

3.3.3. Funcția de deplasare

Fără a încălca reglementările privind circulația rutieră,
mașinile autopropulsate și remorcile lor trebuie să îndeplinească
cerințele de reducere a vitezei, de oprire, de frânare și de
imobilizare, astfel încât să prezinte securitate în toate condițiile
de funcționare, de sarcină, de viteză, de stare a terenului și de
declivitate prevăzute.
Conducătorul trebuie să aibă posibilitatea de a încetini și de
a opri mașina autopropulsată prin intermediul unui dispozitiv
principal. Dacă condițiile de securitate o cer, în cazul defectării
dispozitivului principal sau al lipsei de energie necesară pentru
acționarea acestui dispozitiv, trebuie prevăzut un dispozitiv de
urgență pentru încetinire și oprire, cu comenzi complet
independente și ușor accesibile.
Dacă pentru asigurarea securității este necesară
imobilizarea mașinii staționate, trebuie prevăzut un dispozitiv de
imobilizare. Acest dispozitiv poate fi combinat cu unul dintre
dispozitivele menționate la al doilea alineat, cu condiția să fie
numai mecanic.
Mașina comandată de la distanță trebuie să fie echipată cu
dispozitive care să permită oprirea automată și imediată a
mașinii și să prevină funcționarea potențial periculoasă în
următoarele cazuri:
— în situația în care conducătorul a pierdut controlul
acesteia;
— dacă aceasta primește un semnal de oprire;
— în situația în care un defect este detectat la partea legată
de securitatea sistemului;
— dacă nu se detectează niciun semnal de validare într-un
interval de timp specificat.
Funcției de deplasare nu i se aplică prevederile pct. 1.2.4.
3.3.4. Deplasarea mașinii comandate de conducătorul pedestru

Deplasarea mașinii autopropulsate comandate de
conducătorul pedestru trebuie să fie posibilă numai printr-o
acțiune continuă a conducătorului asupra organului de comandă
corespunzător.
În special, deplasarea nu trebuie să fie posibilă în timpul
pornirii motorului.
Sistemele de comandă ale mașinii cu conducător pedestru
trebuie să fie proiectate astfel încât să reducă la minimum
riscurile datorate deplasării neașteptate a mașinii spre
conducător, în special riscurile:
a) de strivire;
b) de accidentare din cauza sculelor rotative.
Viteza normală de deplasare a mașinii trebuie să fie
compatibilă cu viteza de deplasare a conducătorului pedestru.
În cazul mașinii pe care poate fi montată o unealtă rotativă,
nu trebuie să fie posibil să fie acționată această unealtă atunci
când se comandă mersul înapoi, cu excepția cazului în care
deplasarea mașinii rezultă din mișcarea uneltei. În acest caz,
viteza pentru mersul înapoi trebuie să fie astfel încât să nu
prezinte pericol pentru conducător.
3.3.5. Defectarea circuitului de comandă

O defectare a sistemului de alimentare cu energie a
mecanismului de servodirecție, dacă el este prevăzut, nu trebuie
să împiedice dirijarea mașinii pe durata timpului necesar pentru
oprirea acesteia.
3.4. Protecția împotriva riscurilor mecanice
3.4.1. Mișcări necomandate

Mașina trebuie să fie proiectată, construită și, dacă este
cazul, montată pe suportul său mobil astfel încât să se asigure
că în timpul deplasării oscilațiile necontrolate ale centrului său
de greutate nu îi afectează stabilitatea sau nu îi produc eforturi
excesive în structură.
3.4.2. Părți de transmisie mobile

Ca derogare de la prevederile pct. 1.3.8.1, în cazul
motoarelor nu este necesar ca protectorii mobili, care previn

18

MONITORUL OFICIAL AL ROMÂNIEI, PARTEA I, Nr. 674/30.IX.2008

accesul la părțile mobile în compartimentul motor, să fie
prevăzuți cu dispozitive de blocare, dacă deschiderea lor este
posibilă fie prin utilizarea unei scule sau a unei chei ori printr-un
organ de comandă amplasat la postul de conducere, cu condiția
ca acesta din urmă să se afle într-o cabină complet închisă și
dotată cu un sistem de închidere pentru a împiedica accesul
neautorizat al persoanelor.
3.4.3. Răsturnarea și bascularea

Dacă în cazul unei mașini autopropulsate cu conducător
transportat și, eventual, operator (operatori) transportat
(transportați) există riscul răsturnării sau al basculării, mașina
trebuie să fie prevăzută cu o structură de protecție
corespunzătoare, dacă aceasta nu mărește riscul.
Această structură de protecție trebuie să fie astfel încât, în
caz de răsturnare sau de basculare, să garanteze persoanelor
transportate un volum-limită de deformare adecvat.
Pentru a verifica dacă structura de protecție îndeplinește
cerința menționată la al doilea alineat, producătorul sau
reprezentantul său autorizat trebuie să efectueze ori să aibă
efectuate încercări corespunzătoare pentru fiecare tip de
structură.
3.4.4. Căderi de obiecte

Dacă în cazul unei mașini cu conducător transportat și,
eventual, operator (operatori) transportat (transportați) există
riscuri datorate căderii obiectelor sau materialelor, mașina
trebuie să fie proiectată și construită astfel încât să se țină cont
de acest risc și să fie prevăzută, dacă dimensiunile permit, cu
puncte de ancorare care să-i permită echiparea ei cu o structură
de protecție corespunzătoare.
Această structură de protecție trebuie să fie astfel încât, în
cazul căderilor de obiecte sau de materiale, să garanteze
operatorilor transportați un volum-limită de deformare adecvat.
Pentru a verifica dacă respectiva structură îndeplinește
cerința menționată la al doilea alineat, producătorul sau
reprezentantul său autorizat trebuie să efectueze ori să aibă
efectuate încercări corespunzătoare pentru fiecare tip de
structură.
3.4.5. Mijloace de acces

Mijloacele de sprijin pentru mâini și treptele trebuie să fie
proiectate, construite și dispuse astfel încât operatorii să le
utilizeze instinctiv și să nu recurgă la organele de comandă
pentru a facilita accesul.
3.4.6. Dispozitive de remorcare

Orice mașină utilizată pentru remorcare sau destinată să fie
remorcată trebuie să fie echipată cu dispozitive de remorcare
ori de cuplare proiectate, construite și dispuse astfel încât să
asigure cuplarea și decuplarea ușoară și în condiții de securitate
și să împiedice decuplarea accidentală în timpul utilizării.
În măsura în care sarcina de pe bara de remorcare o
necesită, aceste mașini trebuie să fie echipate cu un suport cu
suprafața de sprijin adaptată la sarcină și la sol.
3.4.7. Transmiterea puterii între mașina autopropulsată (sau
tractor) și mașina receptoare

Arborii de transmisie cu articulații cardanice care fac legătura
între o mașină autopropulsată (sau tractor) și primul lagăr fix al
unei mașini receptoare trebuie să fie proiectați și construiți astfel
încât pe toată lungimea arborelui și a articulațiilor sale cardanice
să fie prevăzuți cu mijloace de protecție.
Priza de putere a mașinii autopropulsate (sau a tractorului) la
care este cuplat arborele de transmisie trebuie să fie prevăzută
fie cu un protector fixat pe mașina autopropulsată (sau pe
tractor), fie cu un alt dispozitiv care să asigure o protecție
echivalentă.
Trebuie să existe posibilitatea deschiderii acestui protector
pentru accesul la arborele de transmisie cu articulație cardanică.
După ce acesta este fixat în locul destinat, trebuie să existe
destul spațiu pentru a preveni avarierea protectorului de către

arborele motor atunci când mașina autopropulsată (sau
tractorul) este pusă (pus) în mișcare.
La mașina tractată arborele receptor trebuie închis într-o
carcasă de protecție, fixată pe mașină.
Limitatoarele de moment sau roțile libere pot echipa
transmisiile cu articulații cardanice numai înspre partea de
cuplare a transmisiei cu mașina receptoare. În acest caz,
arborele de transmisie cu articulație cardanică trebuie marcat
conform sensului de montaj.
Orice mașină tractată, a cărei funcționare necesită existența
unui arbore de transmisie care să o cupleze la mașina
autopropulsată sau la un tractor, trebuie să posede un astfel de
sistem de susținere a arborelui de transmisie astfel încât, dacă
mașina se decuplează, arborele de transmisie și protectorul
asociat să nu se deterioreze prin contact cu solul sau cu o parte
a mașinii.
Părțile exterioare ale protectorului trebuie să fie proiectate,
construite și dispuse astfel încât să nu se rotească odată cu
arborele de transmisie. Protectorul trebuie să acopere
transmisia cardanică până la extremitățile furcilor interioare, în
cazul articulațiilor cardanice simple și cel puțin până în centrul
articulației sau articulațiilor exterioare, în cazul articulațiilor
cardanice de ăunghi mare”.
Dacă mijloacele de acces spre locurile de muncă sunt
prevăzute în apropierea arborelui de transmisie cu transmisie
cardanică, acestea trebuie să fie proiectate și construite astfel
încât protectorii asociați arborelui să nu poată fi utilizați drept
trepte, cu excepția cazului în care au fost proiectați și construiți
în acest scop.
3.5. Măsuri de protecție împotriva altor riscuri
3.5.1. Baterii de acumulatori

Locașul bateriei trebuie să fie proiectat și construit astfel
încât să împiedice stropirea cu electrolit a operatorului, în cazul
răsturnării sau basculării, și să evite acumularea de vapori în
locurile ocupate de operatori.
Mașina trebuie să fie proiectată și construită astfel încât
bateria să poată fi deconectată cu ajutorul unui dispozitiv ușor
accesibil, prevăzut în acest scop.
3.5.2. Incendiu

În funcție de riscurile anticipate de producător și dacă
dimensiunile mașinii permit, aceasta trebuie:
— fie să permită echiparea cu extinctoare ușor accesibile;
sau
— să fie echipată cu sisteme extinctoare integrate în mașină.
3.5.3. Emisii de substanțe periculoase

Prevederile alineatelor al doilea și al treilea ale pct. 1.5.13
nu se aplică atunci când funcția principală a mașinii este de
pulverizare a produselor. Cu toate acestea, operatorul trebuie
să fie protejat împotriva riscului de expunere la astfel de emisii
periculoase.
3.6. Informații și indicații
3.6.1. Semnalizare, semnale și avertismente

Fiecare mașină trebuie prevăzută cu mijloace de
semnalizare și/sau pictograme care conțin instrucțiuni de
utilizare, reglare și mentenanță, ori de câte ori acest lucru este
necesar pentru asigurarea sănătății și securității persoanelor.
Acestea trebuie să fie alese, proiectate și construite astfel încât
să fie clar vizibile și durabile.
Fără a încălca reglementările privind circulația rutieră,
mașinile cu conducător transportat trebuie dotate cu
următoarele echipamente:
— un dispozitiv de avertizare acustică care să permită
avertizarea persoanelor;
— un sistem de semnalizare luminoasă adaptat condițiilor
de utilizare prevăzute; această ultimă cerință nu se aplică
mașinilor destinate exclusiv pentru lucrul în subteran și care nu
sunt alimentate cu energie electrică;

MONITORUL OFICIAL AL ROMÂNIEI, PARTEA I, Nr. 674/30.IX.2008
— după caz, trebuie să existe o conexiune corespunzătoare
între remorcă și mașină care să permită asigurarea funcționării
semnalelor.
Mașinile comandate de la distanță care, în condiții normale
de funcționare, expun persoanele la riscuri de impact sau strivire
trebuie să fie prevăzute cu mijloace corespunzătoare de
semnalizare a deplasărilor sau cu mijloace de protecție a
persoanelor împotriva acestor riscuri.
Aceleași condiții se aplică mașinilor a căror utilizare implică
deplasări constante înainte și înapoi pe aceeași axă, unde zona
din spatele mașinii nu este direct vizibilă pentru conducător.
Mașina trebuie să fie construită astfel încât să nu permită
dezactivarea fără intenție a dispozitivelor de avertizare și
semnalizare. De fiecare dată când este esențial din motive de
securitate, dispozitivele respective trebuie prevăzute cu mijloace
care să permită verificarea bunei funcționări și pentru
atenționarea operatorului asupra defectării acestora.
În cazul în care deplasarea mașinii sau a uneltelor acesteia
este deosebit de periculoasă, mașina respectivă trebuie
prevăzută cu o semnalizare care să interzică apropierea în
timpul funcționării acesteia. Această semnalizare trebuie să fie
lizibilă la o distanță suficientă pentru a asigura securitatea
persoanelor care trebuie să se afle în vecinătate.
3.6.2. Marcare

Fiecare mașină trebuie marcată vizibil și durabil, cel puțin,
cu informațiile următoare:
— putere nominală, exprimată în kilowați (kW);
— masa, în kilograme (kg), în configurația cea mai uzuală; și,
dacă este cazul:
— forța maximă de tracțiune la cârlig în newtoni (N);
— forța verticală maximă pe cârlig în newtoni (N).
3.6.3. Instrucțiuni
3.6.3.1. Vibrații

Instrucțiunile trebuie să prezinte următoarele informații
referitoare la vibrațiile transmise de mașină către sistemul mânăbraț sau către întregul corp:
— valoarea totală a vibrațiilor la care este expus sistemul
mână-braț rădăcinii dacă depășește 2,5 m/s2 sau, după caz,
menționarea că această valoare nu depășește 2,5 m/s2;
— valoarea medie pătratică maximă ponderată a accelerației
la care este supus întregul corp, dacă aceasta depășește
0,5 m/s2. Dacă această valoare nu depășește 0,5 m/s2, această
informație trebuie menționată;
— incertitudinea de măsurare.
Aceste valori trebuie să fie realmente măsurate pentru
mașina respectivă sau stabilite pe baza măsurătorilor realizate
pentru o mașină comparabilă din punct de vedere tehnic, care
este reprezentativă pentru mașina care urmează a fi produsă.
În situația în care nu sunt aplicabile standarde armonizate,
vibrațiile trebuie să fie măsurate utilizându-se cea mai adecvată
metodă de măsurare pentru mașină.
Trebuie să fie descrise condițiile de funcționare a mașinii, în
timpul măsurărilor, și metodele care au fost folosite pentru
măsurare sau trebuie să fie specificată referința standardului
armonizat.
3.6.3.2. Utilizări multiple

Instrucțiunile mașinilor care permit utilizări diferite, în funcție
de echipamentul folosit, și instrucțiunile echipamentelor
interschimbabile trebuie să conțină informațiile necesare pentru
a permite montarea și utilizarea în condiții de securitate a mașinii
de bază și a echipamentelor interschimbabile care pot fi montate
pe aceasta.
4. Cerințe esențiale de sănătate și securitate suplimentare
pentru prevenirea pericolelor specifice datorate operațiilor
de ridicare
Mașinile care prezintă pericole datorate operațiilor de ridicare
trebuie să răspundă ansamblului cerințelor esențiale de

19

securitate și sănătate descrise în prezenta parte (a se vedea
principiile generale, pct. 4).
4.1. Observații generale
4.1.1. Definiții

a) operația de ridicare — o operație de deplasare a sarcinii
unitare constituite din obiecte și/sau persoane, care necesită la
un moment dat modificarea nivelului;
b) sarcină ghidată — sarcina care este deplasată integral
de-a lungul unor ghidaje rigide sau flexibile și a cărei poziție este
determinată prin puncte fixe;
c) coeficient de siguranță — raportul aritmetic dintre sarcina
garantată de producător sau reprezentantul său autorizat și
valoarea sarcinii maxime de utilizare marcată pe component;
d) coeficient de încercare — raportul matematic dintre
sarcina utilizată pentru efectuarea încercărilor statice sau
dinamice pentru o mașină ori un dispozitiv de prindere pentru
ridicarea sarcinii și sarcina maximă de utilizare marcată pe
mașină sau pe dispozitivul de prindere respectiv;
e) încercare statică — încercarea în cursul căreia mașina
sau dispozitivul de prindere pentru ridicarea sarcinii este
verificată/verificat inițial și apoi supusă/supus unei forțe egale
cu sarcina maximă de utilizare, multiplicată cu coeficientul de
încercare corespunzător, după care, la încetarea forței, este
verificată/verificat pentru a se asigura că nu s-a produs nicio
deteriorare;
f) încercare dinamică — încercarea în cursul căreia mașina
de ridicat este pusă să funcționeze în toate situațiile posibile, la
sarcina maximă de utilizare, cu luarea în considerare a
comportamentului dinamic al acesteia, în vederea verificării
funcționării corecte a mașinii și a elementelor de securitate;
g) cabină — parte a mașinii pe care sau în interiorul careia
se găsesc persoane și/sau obiecte care trebuie ridicate.
4.1.2. Măsuri de protecție împotriva riscurilor mecanice
4.1.2.1. Riscuri datorate lipsei de stabilitate

Mașina trebuie să fie proiectată și construită astfel încât
stabilitatea cerută la pct. 1.3.1 să fie asigurată atât în timpul
funcționării, cât și în afara ei, inclusiv în toate fazele de transport,
montare și demontare, în cursul defectărilor previzibile ale
componentelor, precum și în cursul efectuării încercărilor, dacă
acestea sunt executate conform instrucțiunilor. În acest scop,
producătorul sau reprezentantul său autorizat trebuie să
utilizeze metodele de verificare corespunzătoare.
4.1.2.2. Mașini care rulează pe ghidaje sau căi de rulare

Mașina trebuie să fie prevăzută cu dispozitive care să
acționeze asupra ghidajelor sau căilor de rulare, în scopul
prevenirii deraierilor.
Dacă deraierea se produce totuși, în pofida existenței unor
astfel de dispozitive sau în cazul defectării unui element de
ghidare ori de rulare, trebuie să fie prevăzute dispozitive care
să împiedice căderea echipamentelor, componentelor sau
sarcinii ori răsturnarea mașinii.
4.1.2.3. Rezistență mecanică

Mașina, dispozitivele de prindere pentru ridicarea sarcinii și
componentele lor trebuie să poată rezista la solicitările la care
sunt supuse, atât în timpul funcționării, cât și, dacă este cazul,
când nu funcționează, în condițiile de instalare și funcționare
prevăzute și în toate configurațiile specifice mașinii, ținându-se
seama, atunci când este cazul, de efectele factorilor atmosferici
și de eforturile exercitate de persoane. Această cerință trebuie,
de asemenea, să fie îndeplinită în timpul transportului, montării
și demontării.
Mașina și dispozitivele de prindere pentru ridicarea sarcinii
trebuie să fie proiectate și construite astfel încât să fie evitate
defectările datorate oboselii sau uzurii, ținându-se seama de
utilizarea prevăzută a acestora.
Materialele folosite trebuie să fie alese luându-se în
considerare mediile de utilizare prevăzute, în special în ceea ce

20

MONITORUL OFICIAL AL ROMÂNIEI, PARTEA I, Nr. 674/30.IX.2008

privește coroziunea, abraziunea, șocurile, temperaturi extreme,
oboseala, fragilitatea și îmbătrânirea.
Mașina și dispozitivele de prindere pentru ridicarea sarcinii
trebuie să fie proiectate și construite pentru a putea suporta
suprasarcinile aplicate la încercările statice, fără a prezenta
deformări sau defectări evidente. Calculele de rezistență trebuie
să țină seama de valorile coeficientului de încercare statică ales,
astfel încât să se poată garanta un nivel adecvat de securitate;
acest coeficient de încercare are, în general, următoarele valori:
a) pentru mașinile acționate manual și dispozitive de prindere
pentru ridicarea sarcinii: 1,5;
b) pentru alte mașini: 1,25.
Mașina trebuie să fie proiectată și construită pentru a putea
suporta, fără a se defecta, încercările dinamice efectuate cu
sarcina maximă de utilizare, multiplicată cu coeficientul de
încercare dinamică. Acest coeficient de încercare dinamică este
ales astfel încât să garanteze un nivel de securitate adecvat; în
general, acest coeficient este egal cu 1,1. Ca o regulă generală,
încercările trebuie efectuate la vitezele nominale prevăzute.
Dacă circuitul de comandă al mașinii permite mai multe mișcări
simultane, încercările trebuie să fie efectuate în condițiile cele
mai defavorabile, adică, ca regulă generală, prin combinarea
mișcărilor.
4.1.2.4. Scripeți, tamburi, role, lanțuri și cabluri

Diametrul scripeților, tamburilor și rolelor trebuie să fie
compatibil cu dimensiunile cablurilor sau ale lanțurilor cu care
pot fi echipate.
Tamburii și rolele trebuie să fie proiectate, construite și
instalate astfel încât cablurile sau lanțurile cu care sunt echipate
să se poată înfășura fără a cădea.
Cablurile utilizate direct pentru ridicarea sau susținerea
sarcinii nu trebuie să prezinte nicio matisare, cu excepția
extremităților. Matisările sunt tolerate în instalațiile care sunt
prevăzute, prin proiect, să fie modificate regulat, în funcție de
necesitățile de utilizare.
Coeficientul de siguranță al întregului cablu și al extremităților
este ales astfel încât să garanteze un nivel corespunzător de
securitate. Ca regulă generală, acest coeficient este egal cu 5.
Coeficientul de siguranță al lanțurilor de ridicare este ales
astfel încât să garanteze un nivel de securitate adecvat. Ca
regulă generală, acest coeficient este egal cu 4.
Pentru a verifica dacă este asigurat coeficientul de siguranță
adecvat, producătorul sau reprezentantul său autorizat trebuie
să efectueze sau să aibă efectuate încercările corespunzătoare
pentru fiecare tip de lanț și de cablu utilizat direct pentru
ridicarea sarcinii și pentru fiecare tip de capăt de cablu.
4.1.2.5. Accesorii pentru dispozitivele de prindere pentru ridicarea
sarcinii și elementele lor

Accesoriile pentru dispozitivele de prindere pentru ridicarea
sarcinii și elementele lor trebuie să fie dimensionate ținându-se
seama de fenomenele de oboseală și de procesele de
îmbătrânire pentru un număr de cicluri de funcționare
corespunzător duratei de viață prevăzute, precizată în condițiile
de funcționare a aplicației preconizate.
În plus:
a) coeficientul de siguranță al ansamblului cablu metalic și
capătul lui trebuie ales astfel încât să garanteze un nivel de
securitate adecvat; ca regulă generală, acest coeficient este
egal cu 5. Cablurile nu trebuie să prezinte nicio matisare sau
buclă, în afara celor de la extremități;
b) atunci când sunt utilizate lanțuri cu zale sudate, ele trebuie
să fie de tipul cu zale scurte. Coeficientul de siguranță al
lanțurilor de orice tip este ales astfel încât să garanteze un nivel
adecvat de securitate; acest coeficient este, ca regulă generală,
egal cu 4;
c) coeficientul de siguranță al cablurilor sau al chingilor din
fibre textile depinde de material, de metoda de fabricație, de

dimensiuni și de utilizare. Acest coeficient este ales astfel încât
să garanteze un nivel de securitate adecvat; el este, ca regulă
generală, egal cu 7, cu condiția să se demonstreze că
materialele folosite sunt de foarte bună calitate, iar metoda de
fabricație este corespunzătoare condițiilor de utilizare prevăzute.
În caz contrar, ca regulă generală, coeficientul trebuie să fie mai
mare, pentru a asigura un grad de securitate echivalent.
Cablurile și chingile din fibre textile nu trebuie să prezinte niciun
nod, nicio legătură sau matisare, altele decât cele de la
extremitatea de legare, cu excepția elementelor de legare
inelare;
d) coeficientul de siguranță pentru toate componentele
metalice ale unei legături sau utilizate împreună cu o legătură
este ales astfel încât să garanteze un nivel adecvat de
securitate; acest coeficient este, ca regulă generală, egal cu 4;
e) capacitatea maximă la utilizare a unui cablu de legare
multifilar se stabilește ținându-se seama de capacitatea maximă
de utilizare a celui mai slab fir, de numărul de fire și de un factor
de reducere care depinde de modul de legare;
f) pentru a verifica dacă a fost atins coeficientul de siguranță
adecvat, producătorul sau reprezentantul său autorizat trebuie
să efectueze ori să aibă efectuate încercări adecvate pentru
fiecare tip de componentă menționată la lit. a), b), c) și d).
4.1.2.6. Controlul mișcărilor

Dispozitivele pentru controlul mișcărilor trebuie să acționeze
astfel încât mașina pe care sunt instalate să fie menținută în
condiții de securitate:
a) mașina trebuie să fie proiectată și echipată cu dispozitive
care să mențină amplitudinea mișcărilor componentelor lor între
limitele specificate. Intrarea în acțiune a acestor dispozitive
trebuie, dacă este cazul, să fie precedată de o avertizare;
b) dacă mai multe mașini fixe sau care rulează pe șine pot fi
manevrate simultan, în același spațiu în care există riscuri de
ciocnire, mașinile în cauză trebuie proiectate și construite astfel
încât să fie posibilă echiparea cu sisteme care să permită
evitarea acestor riscuri;
c) mașina trebuie să fie proiectată și construită astfel încât
sarcinile să nu poată devia în mod periculos sau să cadă liber
și pe neașteptate, chiar și în cazul defectării parțiale sau totale
a alimentării cu energie electrică ori atunci când operatorul
oprește funcționarea mașinii;
d) în condiții normale de funcționare nu trebuie să existe
posibilitatea coborârii sarcinii numai sub controlul unei frâne cu
fricțiune, cu excepția mașinii la care este necesară funcționarea
în acest mod;
e) dispozitivele de prindere trebuie să fie proiectate și
construite astfel încât să se evite căderea neașteptată a
sarcinilor.
4.1.2.7. Deplasarea sarcinilor în timpul manipulării

Poziția postului de conducere a mașinii trebuie să permită
supravegherea maximă a traiectoriilor părților mobile, pentru a
se evita posibile loviri cu persoane, cu echipamente sau cu alte
mașini care ar putea fi manevrate în același timp și ar fi posibil
să constituie un pericol.
Mașinile cu sarcina ghidată, fixate într-un singur loc, trebuie
să fie proiectate și construite astfel încât să se prevină lovirea
persoanelor expuse de deplasarea sarcinii sau, eventual, a
contragreutăților.
4.1.2.8. Mașini care deservesc paliere fixe
4.1.2.8.1. Deplasarea cabinei

Deplasarea cabinei unei mașini care deservește paliere fixe
trebuie să aibă un ghidaj rigid către și la paliere. Sistemele
ghidate prin foarfeci sunt, de asemenea, considerate ghidaje
rigide.
4.1.2.8.2. Accesul la cabină

În cazul în care persoanele au acces la cabină, mașina
trebuie să fie proiectată și construită astfel încât să se asigure

MONITORUL OFICIAL AL ROMÂNIEI, PARTEA I, Nr. 674/30.IX.2008
poziția staționară a cabinei pe durata accesului, în special la
încărcare sau la descărcare.
Mașina trebuie să fie proiectată și construită astfel încât
diferența de nivel între cabină și palierul deservit să nu creeze
risc de împiedicare.
4.1.2.8.3. Riscuri datorate contactului cu cabina aflată în mișcare

După caz, acest lucru este necesar pentru îndeplinirea
cerinței prevăzute la al doilea alineat al pct. 4.1.2.7, zona de
deplasare a cabinei trebuie să fie inaccesibilă pe durata
funcționării normale.
În situația în care, în timpul inspecției sau al mentenanței,
există riscul ca persoanele aflate deasupra sau sub cabină să fie
strivite între cabină și orice parte fixă, trebuie să fie prevăzut un
spațiu liber suficient, fie sub forma unor refugii, fie prin
intermediul unor mijloace mecanice de blocare a deplasării
cabinei.
4.1.2.8.4. Riscul asociat căderii sarcinii de la cabină

În cazul în care există un risc asociat unei sarcini care cade
de pe cabină, mașina trebuie să fie proiectată și construită astfel
încât să se evite acest risc.
4.1.2.8.5. Paliere

Riscurile datorate contactului persoanelor situate pe paliere
cu cabina în mișcare sau cu alte părți mobile trebuie să fie
prevenite.
Dacă există riscul datorat căderii persoanelor în zona de
deplasare a cabinei atunci când cabina nu se găsește la nivelul
palierelor, trebuie să fie instalați protectori pentru evitarea
acestui risc. Acești protectori trebuie să nu se deschidă înspre
zona de deplasare a cabinei. Aceștia trebuie să fie prevăzuți cu
un dispozitiv de blocare comandat de pe cabină pentru
prevenirea:
— deplasărilor periculoase ale cabinei până la protectorii
care sunt închiși și blocați;
— deschiderii periculoase a protectorului înainte de oprirea
cabinei la palierul respectiv.
4.1.3. Aptitudinea la utilizare

La introducerea pe piață sau la prima punere în funcțiune a
mașinii și a dispozitivelor de prindere pentru ridicarea sarcinii,
producătorul ori reprezentantul său autorizat trebuie să se
asigure, prin luarea sau dispunerea de măsuri corespunzătoare,
că atât mașina, cât și dispozitivele de prindere, care sunt
acționate prin forța umană ori printr-un motor electric, sunt
pregătite pentru a fi utilizate și își pot îndeplini funcțiile prevăzute
în condiții de securitate.
Încercările statice și dinamice prevăzute la pct. 4.1.2.3
trebuie să fie realizate pe mașina de ridicare pregătită să fie
pusă în funcțiune.
Dacă mașina nu poate să fie asamblată la sediul
producătorului sau al reprezentantului său autorizat, măsurile
respective trebuie luate la locul de utilizare. În celelalte situații,
măsurile trebuie să fie luate fie la sediul producătorului, fie la
locul de utilizare.
4.2. Cerințe pentru mașinile cu sursă de energie diferită de
forța umană
4.2.1. Controlul mișcărilor

Dispozitivele de comandă ale pornirii-opririi mașinii trebuie
folosite pentru controlul mișcărilor mașinii sau ale
echipamentelor acesteia. Cu toate acestea, pentru deplasările
parțiale sau totale la care nu există riscul lovirii sarcinii ori
mașinii, dispozitivele sus-menționate pot fi înlocuite cu
dispozitive de comandă care să permită opriri automate în
pozițiile prestabilite, fără menținerea acționării lor de către
operator.
4.2.2. Controlul sarcinii

Mașinile cu sarcina maximă de utilizare de cel puțin 1.000 kg
sau al căror moment de răsturnare este de cel puțin 40.000 Nm
trebuie să fie echipate cu dispozitive care să-l avertizeze pe

21

conducător și să împiedice deplasările periculoase ale sarcinii în
cazurile:
— supraîncărcării, prin depășirea sarcinii maxime de utilizare
sau a momentului maxim de utilizare datorat acestor sarcini;
— depășirii momentului de răsturnare.
4.2.3. Instalații ghidate prin cabluri

Cablurile purtătoare, cablurile tractoare sau cablurile
tractoare purtătoare trebuie să fie întinse cu ajutorul
contragreutăților sau al unui dispozitiv care să permită controlul
permanent al întinderii.
4.3. Informații și marcaje
4.3.1. Lanțuri, cabluri și chingi

Orice lungime de lanț, de cablu ori de chingă, care nu face
parte dintr-un ansamblu, trebuie să poarte un marcaj sau, dacă
nu este posibil, o placă ori un inel nedetașabil, marcate cu
numele și adresa producătorului sau ale reprezentantului său
autorizat și cu referința de identificare a certificatului relevant.
Certificatul sus-menționat trebuie să conțină informațiile
cerute prin standardele armonizate sau, dacă acestea nu există,
cel puțin următoarele informații:
a) numele și adresa producătorului și, după caz, ale
reprezentantului său autorizat;
b) o descriere a lanțului sau cablului, care să cuprindă:
— dimensiunile nominale;
— construcția sa;
— materialul din care este executat, și
— orice tratament metalurgic special aplicat materialului;
c) metoda de încercare utilizată;
d) sarcina maximă care trebuie să fie suportată de lanț sau
cablu în timpul funcționării. Poate fi indicat un interval de valori
în funcție de aplicațiile prevăzute.
4.3.2. Dispozitive de prindere pentru ridicarea sarcinii

Fiecare dispozitiv de prindere pentru ridicarea sarcinii trebuie
să aibă marcate următoarele:
— identificarea materialului atunci când această informație
este necesară pentru compatibilitatea dimensională;
— sarcina maximă de utilizare.
În cazul dispozitivelor de prindere pentru ridicarea sarcinii pe
care marcarea este imposibilă, cerințele menționate la primul
alineat trebuie înscrise pe o placă sau pe alte mijloace
echivalente și trebuie să fie fixate solid pe dispozitivul de
prindere.
Aceste cerințe trebuie să fie lizibile și să fie plasate într-un loc
din care să nu fie posibil să dispară ca urmare a uzurii sau să nu
compromită rezistența dispozitivului.
4.3.3. Mașini de ridicat

Sarcina maximă de utilizare trebuie să fie marcată vizibil pe
mașină. Acest marcaj trebuie să fie lizibil, durabil și clar.
Dacă sarcina maximă de utilizare depinde de configurația
mașinii, fiecare post de conducere trebuie prevăzut cu o placă
ce trebuie să indice, preferabil sub formă de diagrame sau prin
intermediul tabelelor, sarcinile nominale pentru fiecare
configurație.
Mașinile destinate doar ridicării obiectelor, echipate cu o
cabină care permite accesul persoanelor, trebuie să poarte o
avertizare clară și durabilă de interzicere a ridicării persoanelor.
Această avertizare trebuie să fie vizibilă de la fiecare loc în care
este posibil accesul.
4.4. Instrucțiuni
4.4.1. Dispozitive de prindere pentru ridicarea sarcinii

Fiecare dispozitiv de prindere pentru ridicarea sarcinii sau
fiecare lot comercial indivizibil de dispozitive de prindere trebuie
să fie însoțit de instrucțiuni care să furnizeze cel puțin
următoarele informații:
a) condițiile normale de utilizare;

22

MONITORUL OFICIAL AL ROMÂNIEI, PARTEA I, Nr. 674/30.IX.2008

b) limitele de utilizare [în special pentru dispozitivele de
prindere care nu pot fi conforme cu prevederile pct. 4.1.2.6
lit. e)];
c) instrucțiunile pentru montare, utilizare și mentenanță;
d) coeficientul de încercare statică utilizat.
4.4.2. Mașini de ridicat

Fiecare mașină de ridicat trebuie să fie însoțită de instrucțiuni
care să conțină următoarele informații:
a) caracteristicile tehnice ale mașinii, în special:
— sarcina maximă de utilizare și, după caz, o copie a plăcii
sau a tabelului cu sarcinile descrise la al doilea alineat al
pct. 4.3.3;
— reacțiunile din reazeme sau încastrări și, după caz,
caracteristicile căilor de rulare;
— dacă este necesar, definirea și mijloacele de instalare a
contragreutăților;
b) conținutul carnetului de urmărire a mașinii, dacă el nu este
furnizat împreună cu mașina;
c) îndrumări pentru utilizare, în special pentru a remedia
insuficiența observării directe a sarcinii de către operator;
d) dacă este necesar, un raport de încercări care prezintă
încercările statice și dinamice efectuate de către sau pentru
producător ori pentru reprezentantul său autorizat;
e) pentru mașinile care nu sunt asamblate la sediul
producătorului în configurația în care urmează a fi utilizate,
instrucțiunile necesare pentru îndeplinirea măsurilor menționate
la pct. 4.1.3 înainte de prima punere în funcțiune.
5. Cerințe esențiale de sănătate și securitate suplimentare
pentru mașinile destinate lucrului în subteran
Mașinile destinate lucrului în subteran trebuie să răspundă
ansamblului cerințelor esențiale de securitate și sănătate
descrise în prezenta parte (a se vedea principiile generale,
pct. 4).
5.1. Riscuri datorate lipsei de stabilitate

Susținerile mecanizate trebuie să fie proiectate și construite
astfel încât să mențină o direcție precizată în timpul deplasării și
să nu alunece înainte și în timpul deplasării sub sarcină și după
ce sarcina a fost înlăturată. Ele trebuie echipate cu ancorări
pentru plăcile de capăt ale stâlpilor de susținere hidraulici
individuali.
5.2. Circulație

Susținerile mecanizate trebuie să permită circulația
nestânjenită a persoanelor expuse.
5.3. Organe de comandă

Organele de comandă pentru accelerarea și frânarea
mașinilor care se deplasează pe șine trebuie să fie acționate
manual. Totuși, dispozitivele de validare a comezii pot fi
acționate cu piciorul.
Organele de comandă ale susținerilor mecanizate trebuie să
fie proiectate și dispuse astfel încât să permită ca, în timpul
operațiilor de ripare, operatorii să fie protejați de o susținere la
fața locului. Organele de comandă trebuie protejate împotriva
oricărei declanșări neașteptate.
5.4. Oprirea

Mașinile autopropulsate care se deplasează pe șine,
destinate pentru lucrul în subteran, trebuie să fie echipate cu un
dispozitiv de validare a comenzii, care să acționeze asupra
circuitului de comandă a deplasării mașinii astfel încât să se
oprească deplasarea în cazul în care conductorul pierde
controlul deplasării.
5.5. Incendiu

Cerința prevăzută la cea de-a doua liniuță a pct. 3.5.2 este
obligatorie pentru mașinile care conțin elemente foarte
inflamabile.
Sistemul de frânare al mașinii destinate pentru lucrul în
subteran trebuie să fie proiectat și construit astfel încât să nu
producă scântei sau să genereze incendii.

Mașinile cu motor cu ardere internă destinate pentru lucrul în
subteran trebuie să fie echipate numai cu motoare care
utilizează carburanți cu tensiune de vapori scăzută și care să
excludă orice scânteie de natură electrică.
5.6. Emisii gaze de evacuare

Emisiile gazelor de evacuare ale motoarelor cu ardere
internă nu trebuie să fie evacuate în sus.
6. Cerințe esențiale de sănătate și securitate
suplimentare pentru mașinile care prezintă pericole
specifice datorate ridicării persoanelor
Mașinile care prezintă pericole specifice datorate ridicării
persoanelor trebuie să răspundă ansamblului cerințelor
esențiale de securitate și sănătate descrise în prezenta parte (a
se vedea principiile generale, pct. 4).
6.1. Observații generale
6.1.1. Rezistență mecanică

Cabina, inclusiv trapele, trebuie să fie proiectată și construită
astfel încât să asigure un spațiu și rezistența corespunzătoare
numărului maxim de persoane care se pot afla în cabină și la
sarcina maximă de utilizare.
Coeficienții de siguranță pentru componentele menționate la
pct. 4.1.2.4 și 4.1.2.5 sunt inadecvați pentru mașinile destinate
ridicării persoanelor sau a persoanelor și obiectelor și trebuie să
fie, ca regulă generală, dublați. Mașina destinată ridicării
persoanelor sau a persoanelor și obiectelor trebuie să fie
echipată cu o suspensie ori un sistem de susținere a cabinei
proiectat și construit astfel încât să asigure un nivel global de
securitate adecvat și să prevină riscul de cădere a cabinei.
Dacă lanțurile sau cablurile sunt utilizate pentru suspendarea
cabinei, ca regulă generală, cel puțin două cabluri ori lanțuri
independente sunt necesare, fiecare având propriul ancoraj.
6.1.2. Controlul solicitărilor pentru mașinile cu sursă de
energie diferită de forța umană

Cerințele pct. 4.2.2 se aplică indiferent de valorile sarcinii
maxime de utilizare și de momentul de răsturnare, cu excepția
cazului în care producătorul poate să demonstreze că nu există
risc de supraîncărcare sau de răsturnare.
6.2. Organe de comandă

Dacă cerințele de securitate nu impun alte soluții, cabina
trebuie, de regulă, să fie proiectată și construită astfel încât
persoanele care se află în interior să dispună de organe de
comandă a mișcărilor de ridicare și de coborâre și, dacă este
cazul, a altor deplasări ale cabinei.
Aceste organe de comandă trebuie să aibă prioritate în
funcționare față de alte organe de comandă prevăzute pentru
comanda aceleiași mișcări, cu excepția dispozitivelor de oprire
de urgență.
Organele de comandă pentru astfel de mișcări trebuie să fie
de tipul cu comandă menținută, cu excepția cazului în care
cabina este complet închisă.
6.3. Riscuri pentru persoanele aflate pe sau în interiorul cabinei
6.3.1. Riscuri datorate deplasărilor cabinei

Mașina de ridicat trebuie să fie proiectată, construită și
echipată astfel încât accelerarea sau frânarea cabinei să nu
creeze un risc pentru persoane.
6.3.2. Riscuri de cădere a persoanelor din cabină

Cabina nu trebuie să se încline în poziția în care se creează
un risc de cădere a ocupanților, inclusiv dacă mașina și cabina
sunt în mișcare.
Dacă cabina este proiectată ca punct de lucru, ea trebuie să
asigure stabilitatea și să împiedice mișcările periculoase.
Dacă măsurile menționate la pct. 1.5.15 nu sunt adecvate,
cabina trebuie să fie prevăzută cu un număr suficient de puncte
de ancorare adaptat numărului persoanelor care se pot afla în
cabină. Punctele de ancorare trebuie să fie suficient de
rezistente pentru a permite utilizarea echipamentelor individuale

MONITORUL OFICIAL AL ROMÂNIEI, PARTEA I, Nr. 674/30.IX.2008
de protecție destinate să protejeze împotriva caderilor de la
înălțime.
Orice trapă în podea sau în plafon ori în ușile laterale trebuie
să fie proiectată și construită astfel încât să împiedice
deschiderea neașteptată și să se deschidă în sensul în care să
prevină orice risc de cădere, în cazul deschiderii neașteptate.
6.3.3. Riscuri datorate căderii de obiecte pe cabină

Dacă există riscul de cădere de obiecte pe cabină care ar
putea pune în pericol persoanele, cabina trebuie să fie echipată
cu un acoperiș de protecție.
6.4. Mașini care deservesc palierele
6.4.1. Riscuri pentru persoanele de pe și din cabină

Cabina trebuie să fie proiectată și construită astfel încât să
prevină riscurile datorate contactului între persoane și/sau
obiecte în interiorul cabinei, pe de o parte, și orice componentă
fixă sau mobilă, pe de altă parte. După caz, cabina trebuie să fie
ea însăși complet închisă și să fie echipată cu un dispozitiv de
blocare care să împiedice mișcările periculoase ale cabinei
atunci când ușile nu sunt închise. Ușile trebuie să rămână
închise dacă cabina se oprește între două paliere, atunci când
există riscul de cădere din cabină.
Mașina trebuie să fie proiectată, construită și, după caz,
echipată cu dispozitive astfel încât să prevină deplasarea

23

necontrolată a cabinei, în sens ascendent sau descendent.
Aceste dispozitive trebuie să fie capabile să oprească cabina la
sarcina maximă de utilizare și la viteza maximă previzibilă.
Oprirea datorată acționării acestui dispozitiv nu trebuie să
provoace frânarea periculoasă pentru ocupanți, indiferent de
condițiile de sarcină.
6.4.2. Comenzi situate pe paliere

Comenzile, altele decât cele utilizate în caz de urgență,
situate pe paliere trebuie să nu declanșeze mișcările cabinei,
dacă:
— organele de comandă din cabină funcționează;
— cabina nu se află la un palier.
6.4.3. Accesul la cabină

Protectorii palierelor și cabinei trebuie să fie proiectați și
construiți astfel încât să asigure un transfer în condiții de
securitate către și de la cabină, ținându-se cont de ansamblul
previzibil al obiectelor și persoanelor de ridicat.
6.5. Marcaje

Cabina trebuie să poarte informațiile necesare pentru
asigurarea securității, care includ:
— numărul de persoane care se pot afla în cabină;
— sarcina maximă de utilizare.

ANEXA Nr. 2

DECLARAȚII

1. Conținut
A. Declarația CE de conformitate a mașinii

Declarația și traducerile acesteia trebuie să fie elaborate
potrivit instrucțiunilor prevăzute la pct. 1.7.4.1 lit. a) și b) din
anexa nr. 1 și trebuie să fie dactilografiate sau scrise de mână
cu majuscule.
Această declarație se referă exclusiv la mașina care se află
în starea în care a fost introdusă pe piață și exclude
componentele adăugate și/sau operațiile efectuate ulterior de
către utilizatorul final.
Declarația CE de conformitate trebuie să conțină următoarele
elemente:
1. denumirea și adresa completă ale producătorului și, după
caz, ale reprezentantului său autorizat;
2. denumirea și adresa persoanei autorizate să constituie
dosarul tehnic, persoană care trebuie să fie stabilită în Uniunea
Europeană;
3. descrierea și identificarea mașinii, inclusiv denumirea
generică, funcția, modelul, tipul, numărul de serie și denumirea
sa comercială;
4. o declarație care să precizeze expres că mașina satisface
ansamblul prevederilor pertinente din prezenta hotărâre și, după
caz, o declarație similară care precizează că mașina este
conformă și cu alte reglementări și/sau reguli tehnice specifice.
Referințele trebuie să fie cele care sunt publicate în Jurnalul
Oficial al Uniunii Europene. În cazul mașinilor fabricate pe
teritoriul României se precizează toate referințele
reglementărilor române aplicabile, care sunt publicate în
Monitorul Oficial al României, Partea I;
5. dacă este cazul, numele, adresa și numărul de identificare
ale organismului notificat care a efectuat examinarea CE de tip
prevăzută în anexa nr. 9 și numărul certificatului de examinare
CE de tip;
6. dacă este cazul, numele, adresa și numărul de identificare
ale organismului notificat care a aprobat sistemul de asigurare
a calității totale prevăzut în anexa nr. 10;

7. dacă este cazul, referințele la standarde armonizate care
au fost utilizate așa cum este menționat la art. 9 alin. (3) din
hotărâre;
8. dacă este cazul, referințele la alte standarde și la
specificațiile tehnice care au fost utilizate;
9. locul și data declarației;
10. identitatea și semnătura persoanei împuternicite să
elaboreze această declarație în numele producătorului sau al
reprezentantului său autorizat.
B. Declarație de încorporare a cvasimașinilor

Declarația și traducerile acesteia trebuie să fie elaborate
potrivit instrucțiunilor prevăzute la pct. 1.7.4.1 lit. a) și b) din
anexa nr. 1 și trebuie să fie dactilografiate sau scrise de mână
cu majuscule.
Declarația de încorporare trebuie să conțină următoarele
elemente:
1. denumirea și adresa completă ale producătorului
cvasimașinii și, după caz, ale reprezentantului său autorizat;
2. numele și adresa persoanei autorizate să constituie
dosarul tehnic respectiv, persoană care trebuie să fie stabilită în
Uniunea Europeană;
3. descrierea și identificarea cvasimașinii, inclusiv denumirea
generică, funcția, modelul, tipul, numărul de serie și denumirea
sa comercială;
4. o declarație care să precizeze care sunt cerințele esențiale
prevăzute de prezenta hotărâre aplicate și satisfăcute și că
documentația tehnică specifică este constituită conform lit. B)
din anexa nr. 7 și, după caz, o declarație care precizează că
cvasimașina este conformă și cu alte reglementări și/sau reguli
tehnice specifice. Referințele trebuie să fie cele care sunt
publicate în Jurnalul Oficial al Uniunii Europene. În cazul
cvasimașinilor fabricate pe teritoriul României se precizează
toate referințele reglementărilor române aplicabile, care sunt
publicate în Monitorul Oficial al României, Partea I;
5. un angajament de a transmite informațiile relevante privind
cvasimașina, la cererea justificată a autorităților naționale. Acest
angajament trebuie să conțină metoda de transmitere și nu

24

MONITORUL OFICIAL AL ROMÂNIEI, PARTEA I, Nr. 674/30.IX.2008

trebuie să aducă prejudicii drepturilor de proprietate intelectuală
a producătorului cvasimașinii;
6. o declarație în care se precizează că această cvasimașină
nu poate fi introdusă pe piață înainte ca mașina finală în care ea
trebuie să fie încorporată a fost declarată conformă cu
prevederile relevante ale prezentei hotărâri, dacă este necesar;
7. locul și data declarației;
8. identitatea și semnătura persoanei împuternicite să
elaboreze această declarație în numele producătorului sau al
reprezentantului său autorizat.

2. Conservare
Producătorul sau reprezentantul său autorizat trebuie să
păstreze originalul declarației CE de conformitate pentru o
perioadă de cel puțin 10 ani de la ultima dată a fabricării
mașinii.
Producătorul sau reprezentantul său autorizat trebuie să
păstreze originalul declarației de încorporare pentru o
perioadă de cel puțin 10 ani de la ultima dată a fabricării
cvasimașinii.
ANEXA Nr. 3

M A R C A J U L CE

Marcajul CE de conformitate este constituit din inițialele ăCE”
sub următoarea formă:

În cazul reducerii sau măririi marcajului CE, proporțiile
trebuie respectate, așa cum reiese din grafica de mai sus.

Diferitele elemente ale marcajului CE trebuie să aibă
aceleași dimensiuni pe verticală, care nu pot fi mai mici de 5
mm. Se poate face derogare de la această dimensiune pentru
mașinile de dimensiuni reduse.
Marcajul CE trebuie să fie aplicat în imediata vecinătate a
numelui producătorului sau al reprezentantului său autorizat, cu
folosirea acelorași tehnici.
În situația în care se aplică procedura de asigurare a calității
totale menționată la art. 13 alin. (3) lit. c) și alin. (4) lit. b) din
hotărâre, marcajul CE trebuie să fie imediat urmat de numărul
de identificare al organismului notificat.
ANEXA Nr. 4

CATEGORII DE MAȘINI

pentru care se aplică una dintre procedurile prevăzute la art. 13 alin. (3) și (4) din hotărâre
1. ferăstraie circulare (simple sau multiple) pentru
prelucrarea lemnului și materialelor cu caracteristici fizice
similare sau pentru prelucrarea cărnii și materialelor cu
caracteristici fizice similare, de următoarele tipuri:
1.1. ferăstraie mecanice, cu lamă (lame) în poziție fixă în
timpul prelucrării, cu masă sau suport fixă (fix), cu avans manual
al piesei ori cu dispozitiv amovibil de avans cu antrenare
mecanizată;
1.2. ferăstraie mecanice, cu lamă (lame) în poziție fixă în
timpul prelucrării, cu masă mobilă sau cărucior cu mișcare
alternativă, cu deplasare manuală;
1.3. ferăstraie mecanice, cu lamă (lame) în poziție fixă în
timpul prelucrării, prevăzute prin construcție cu dispozitiv de
antrenare mecanizată a pieselor prelucrate, cu alimentare și/sau
evacuare manuală;
1.4. ferăstraie, cu lamă (lame) mobilă (mobile) în timpul
prelucrării, cu dispozitiv de antrenare mecanizată, cu alimentare
și/sau evacuare manuală;
2. mașini de îndreptat cu avans manual pentru prelucrarea
lemnului;
3. mașini de rindeluit pe o față care este prevăzută prin
construcție cu dispozitiv de antrenare mecanizată, cu alimentare
și/sau evacuare manuală pentru prelucrarea lemnului;
4. ferăstraie cu pânză panglică, cu alimentare și/sau
evacuare manuală pentru prelucrarea lemnului și materialelor
cu caracteristici fizice similare sau pentru prelucrarea cărnii și
materialelor cu caracteristici fizice similare, de următoarele
tipuri:
4.1. ferăstraie mecanice, în poziție fixă în timpul prelucrării,
cu masă sau suport fixă (fix) ori cu mișcare alternativă;
4.2. ferăstraie mecanice, cu lamă montată pe un cărucior cu
mișcare alternativă;

5. mașini combinate ale tipurilor menționate la pct. 1—4 și la
pct. 7 pentru prelucrarea lemnului și materialelor cu caracteristici
fizice similare;
6. mașini de cepuit cu mai multe axe cu avans manual pentru
prelucrarea lemnului;
7. mașini de frezat cu ax vertical cu avans manual pentru
prelucrarea lemnului și materialelor cu caracteristici fizice
similare;
8. ferăstraie portabile cu lanț pentru prelucrarea lemnului;
9. prese, inclusiv prese pentru îndoit, pentru prelucrarea la
rece a metalelor, cu încărcare și/sau descărcare manuală, ale
căror elemente mobile pot să aibă o cursă superioară valorii de
6 mm și o viteză mai mare de 30 mm/s;
10. mașini de format mase plastice prin injecție ori
comprimare cu încărcare și/sau descărcare manuală;
11. mașini de format piese din cauciuc prin injecție ori
comprimare cu încărcare și/sau descărcare manuală;
12. mașini pentru lucrări subterane, de următoarele tipuri:
12.1. locomotive și vagonete cu sistem de frânare;
12.2. elemente de susținere cu acționare hidraulică;
13. mașini de colectare a deșeurilor menajere cu încărcare
manuală și având un mecanism de compactare încorporat;
14. arbori de transmisie cu articulații cardanice, inclusiv
protectorii lor;
15. protectorii arborilor de transmisie cu articulații cardanice;
16. elevatoare pentru vehicule;
17. echipamente pentru ridicarea persoanelor și obiectelor,
care prezintă un pericol de cădere pe verticală de la o înălțime
mai mare de 3 m;
18. mașini portabile prevăzute cu cartușe de fixare a
încărcăturii explozive și alte mașini de impact;

MONITORUL OFICIAL AL ROMÂNIEI, PARTEA I, Nr. 674/30.IX.2008
19. dispozitive de protecție destinate detectării prezenței
persoanelor;
20. protectori mobili acționați cu un dispozitiv de blocare
destinat să fie utilizat la mașinile menționate la pct. 9, 10 și 11;
21. blocuri logice care asigură funcții de securitate;

25

22. structuri de protecție pentru combaterea efectelor
răsturnării (ROPS);
23. structuri de protecție pentru combaterea efectelor
căderilor de obiecte (FOPS).
ANEXA Nr. 5

LISTĂ INDICATIVĂ

a componentelor de securitate prevăzute la art. 3 alin. (2) pct. 3 din hotărâre
1. protectorii arborilor de transmisie cu articulații cardanice;
2. dispozitive de protecție destinate detectării prezenței
persoanelor;
3. protectori mobili acționați cu un dispozitiv de blocare
destinat să fie utilizat la mașinile menționate la pct. 9, 10 și 11
din anexa nr. 4;
4. blocuri logice care asigură funcțiile de securitate la mașini;
5. valve cu mijloace suplimentare de detectare a defectării,
destinate controlului mișcărilor periculoase la mașini;
6. sisteme de extracție a emisiilor mașinii;
7. protectori și dispozitive de protecție destinate să protejeze
persoanele expuse împotriva părților mobile implicate direct în
procesul de lucru al mașinii;
8. dispozitive de control al solicitărilor și al mișcărilor la
mașinile de ridicat;
9. dispozitive de reținere a persoanelor pe scaun;
10. dispozitivele pentru oprirea de urgență;
11. sistemele de descărcare pentru prevenirea acumulării
sarcinilor electrostatice potențial periculoase;
12. limitatoare de energie și dispozitive de securitate
prevăzute la pct. 1.5.7, 3.4.7 și 4.1.2.6 din anexa nr. 1;
13. sisteme și dispozitive destinate reducerii emisiei de
zgomot și a vibrațiilor;

14. structuri de protecție pentru combaterea efectelor
răsturnării (ROPS);
15. structuri de protecție pentru combaterea efectelor
căderilor de obiecte (FOPS);
16. comenzile bimanuale;
17. componente pentru mașinile de ridicat și/sau deplasat
persoane între diferite paliere, incluse în lista următoare:
a) dispozitive de blocare a ușilor palierelor;
b) dispozitive care prevăd împiedicarea căderii sau a mișcării
necontrolate pe verticală a cabinei;
c) dispozitive de limitare a excesului de viteză;
d) amortizoare cu acumulare de energie:
— neliniare; sau
— cu amortizarea reculului;
e) amortizoare cu disipare de energie;
f) dispozitive de securitate montate pe cricurile circuitelor
hidraulice la care acestea sunt utilizate ca dispozitive împotriva
căderii;
g) dispozitive de securitate electrică compuse din
întrerupătoare de securitate care cuprind componente
electronice.

ANEXA Nr. 6

INSTRUCȚIUNI

de asamblare pentru cvasimașini
Instrucțiunile de asamblare pentru cvasimașini trebuie să
conțină o descriere a condițiilor care trebuie îndeplinite pentru a
permite încorporarea adecvată la mașina finală, astfel încât să
nu se compromită sănătatea și securitatea.

Instrucțiunile de asamblare trebuie să fie stabilite în una
dintre limbile oficiale ale Uniunii Europene acceptate de către
producătorul mașinii la care cvasimașina va fi încorporată sau
de către reprezentantul său autorizat.
ANEXA Nr. 7

A. Dosarul tehnic pentru mașini
Prezenta parte descrie procedura care trebuie urmărită
pentru constituirea dosarului tehnic. Dosarul tehnic trebuie să
demonstreze că mașina este conformă cu cerințele din hotărâre.
El trebuie să acopere fazele de proiectare, fabricare și
funcționare a mașinii, în măsura necesară evaluării conformității.
Dosarul tehnic trebuie să fie stabilit în una sau mai multe limbi
oficiale ale Uniunii Europene, cu excepția instrucțiunilor mașinii
pentru care se aplică prevederile specifice stabilite la pct. 1.7.4.1
din anexa nr. 1.
1. Dosarul tehnic trebuie să conțină următoarele elemente:
a) un dosar de fabricare, care să conțină:
— o descriere generală a mașinii;
— un plan de ansamblu al mașinii, planurile circuitelor de
comandă, precum și descrierile și explicațiile pertinente
necesare pentru înțelegerea funcționării mașinii;

— planurile detaliate și complete însoțite, eventual, de note
de calcul, rezultate ale încercărilor, atestărilor etc., care permit
verificarea conformității mașinii cu cerințele esențiale de
sănătate și securitate;
— documentația referitoare la evaluarea riscurilor, care
descrie procedura urmată, inclusiv:
(i) lista cerințelor esențiale de sănătate și securitate care
se aplică mașinii;
(ii) descrierea măsurilor de protecție aplicate în vederea
eliminării pericolelor identificate sau pentru reducerea
riscurilor și, după caz, indicarea riscurilor reziduale
asociate mașinii;
— standardele și alte specificații tehnice utilizate, cu
precizarea cerințelor esențiale de sănătate și securitate
acoperite prin aceste standarde;

26

MONITORUL OFICIAL AL ROMÂNIEI, PARTEA I, Nr. 674/30.IX.2008

— orice raport tehnic care să conțină rezultatele încercărilor
efectuate fie de către fabricant, fie de către un organism ales de
fabricant sau de reprezentantul său autorizat;
— o copie a instrucțiunilor mașinii;
— dacă este cazul, o declarație de încorporare referitoare la
cvasimașina inclusă în mașina completă și instrucțiunile de
asamblare pertinente pe care le conține aceasta;
— dacă este cazul, copii ale declarației CE de conformitate
a mașinii sau a altor produse încorporate în mașină;
— o copie a declarației CE de conformitate;
b) în cazul fabricației în serie, dispozițiile interne care trebuie
implementate pentru a se asigura că mașinile rămân conforme
cu prevederile hotărârii.
Producătorul trebuie să efectueze cercetările și încercările
necesare pe componente, accesorii sau pe mașina completă
pentru a determina dacă, prin proiectare și fabricare, aceasta
poate fi asamblată și pusă în funcțiune în deplină securitate.
Rapoartele și rezultatele pertinente trebuie să fie incluse în
dosarul tehnic.
2. Dosarul tehnic menționat la pct. 1 trebuie să fie pus la
dispoziția autorităților competente din statele membre ale
Uniunii Europene pentru o perioadă de cel puțin 10 ani de la
data fabricării mașinii sau, în cazul fabricării în serie, de la ultimul
exemplar produs.
Acest dosar tehnic nu trebuie să se găsească obligatoriu pe
teritoriul Uniunii Europene și nici nu trebuie să fie disponibil în
mod permanent sub formă materială. Totuși, el trebuie să poată
fi reconstituit și pus la dispoziție într-o perioadă de timp
compatibilă cu importanța sa de către persoana desemnată în
declarația CE de conformitate.
Dosarul tehnic nu trebuie să conțină planurile detaliate sau
orice alte informații specifice privind subansamblurile utilizate
pentru fabricarea mașinilor numai dacă cunoașterea lor este
indispensabilă pentru verificarea conformității mașinii cu
cerințele esențiale de sănătate și securitate.
3. Neprezentarea dosarului tehnic, ca urmare a unei cereri
temeinic motivate de către autoritățile naționale competente,
poate constitui un motiv suficient pentru punerea la îndoială a
conformității mașinii în cauză cu cerințele esențiale de sănătate
și securitate.
B. Documentația tehnică relevantă pentru cvasimașini
Prezenta parte descrie procedura care trebuie urmărită
pentru constituirea dosarului tehnic pertinent. Documentația
trebuie să pună în evidență care dintre cerințele esențiale din
hotărâre sunt aplicabile și îndeplinite. Ea trebuie să acopere
fazele de proiectare, fabricare și funcționare a cvasimașinii, în
măsura necesară evaluării conformității cu cerințele esențiale
de sănătate și securitate. Documentația trebuie să fie stabilită în
una sau mai multe limbi oficiale ale Uniunii Europene.

1. Documentația trebuie să conțină următoarele elemente:
a) un dosar de fabricare, care să conțină:
— un plan de ansamblu al cvasimașinii, inclusiv planurile
circuitelor de comandă;
— planurile detaliate și complete însoțite, eventual, de note
de calcul, rezultate ale încercărilor, atestărilor etc., care permit
verificarea conformității cvasimașinii cu cerințele esențiale de
sănătate și securitate care îi sunt aplicabile;
— documentația referitoare la evaluarea riscurilor, care
descrie procedura urmată, inclusiv:
(i) lista cerințelor esențiale de sănătate și securitate care
se aplică și sunt îndeplinite;
(ii) descrierea măsurilor de prevenire aplicate în vederea
eliminării pericolelor identificate sau pentru reducerea
riscurilor și, dacă este cazul, indicarea riscurilor
reziduale;
(iii) standardele și alte specificații tehnice utilizate, cu
precizarea cerințelor esențiale de sănătate și
securitate acoperite de aceste standarde;
(iv) orice raport tehnic care să conțină rezultatele
încercărilor efectuate fie de către fabricant, fie de un
organism ales de fabricant sau de reprezentantul său
autorizat;
(v) o copie a instrucțiunilor de asamblare a cvasimașinii;
b) în cazul fabricației în serie, dispozițiile interne care trebuie
implementate pentru a se asigura că respectiva cvasimașină
rămâne conformă cu cerințele esențiale de sănătate și securitate
aplicabile.
Producătorul trebuie să efectueze cercetările și încercările
necesare pe componente, accesorii sau pe cvasimașină pentru
a determina dacă, prin proiectare și fabricare, aceasta poate fi
asamblată și pusă în funcțiune în deplină securitate. Rapoartele
și rezultatele pertinente trebuie să fie incluse în dosarul tehnic.
2. Documentația tehnică pertinentă trebuie să fie pusă, la
cerere, la dispoziția autorităților competente din statele membre
ale Uniunii Europene pentru o perioadă de cel puțin 10 ani de la
data fabricării cvasimașinii sau, în cazul fabricării în serie, de la
ultimul exemplar produs și să fie prezentate la cererea acestor
autorități. Documentația nu trebuie să se găsească obligatoriu
pe teritoriul Uniunii Europene și nici nu trebuie să fie disponibilă
în mod permanent sub formă materială. Totuși, ea trebuie să
poată fi reconstituită și pusă la dispoziție într-o perioadă de timp
compatibilă cu importanța sa de către persoana desemnată în
declarația CE de conformitate.
3. Neprezentarea documentației tehnice pertinente, ca
urmare a unei cereri temeinic motivate de către autoritățile
naționale competente, poate constitui un motiv suficient pentru
punerea la îndoială a conformității cvasimașinii respective cu
cerințele esențiale de sănătate și securitate, aplicate și atestate.
ANEXA Nr. 8

EVALUAREA

conformității cu control intern al producției mașinilor
1. Prezenta anexă descrie procedura prin care producătorul
sau reprezentantul său autorizat, care îndeplinește obligațiile
prevăzute la pct. 2 și 3, asigură și declară că mașina respectivă
satisface cerințele esențiale de sănătate și securitate relevante
din hotărâre.

2. Pentru fiecare tip reprezentativ al seriei considerate,
producătorul sau reprezentantul său autorizat întocmește
dosarul tehnic prevăzut la lit. A din anexa nr. 7.
3. Producătorul trebuie să ia toate măsurile necesare, în
cadrul procesului de producție, pentru a asigura conformitatea
mașinii fabricate cu dosarul tehnic prevăzut la lit. A din anexa
nr. 7 și cu cerințele hotărârii.

MONITORUL OFICIAL AL ROMÂNIEI, PARTEA I, Nr. 674/30.IX.2008

27
ANEXA Nr. 9

E X A M I N A R E A CE D E T I P

Examinarea CE de tip este procedura prin care un organism
notificat constată și atestă că un model reprezentativ al unei
mașini prevăzute în anexa nr. 4 (denumită tip) este conform cu
prevederile hotărârii.
1. Pentru fiecare tip, producătorul sau reprezentantul său
autorizat trebuie să stabilească un dosar tehnic conform lit. A
din anexa nr. 7.
2. Pentru fiecare tip, producătorul sau reprezentantul său
autorizat va înainta cererea de examinare CE de tip unui
organism notificat, la alegerea sa.
Cererea conține:
a) numele și adresa producătorului și, după caz, ale
reprezentantului său autorizat;
b) o declarație scrisă, din care să rezulte că această cerere
nu a fost înaintată altui organism notificat;
c) dosarul tehnic.
În plus, solicitantul trebuie să pună la dispoziția organismului
notificat un eșantion al tipului. Organismul notificat poate solicita
alte eșantioane dacă programul de încercări solicită acest lucru.
3. Organismul notificat:
3.1. examinează dosarul tehnic, verifică dacă tipul a fost
fabricat în conformitate cu acesta și stabilește elementele care
au fost proiectate în conformitate cu prevederile aplicabile
standardelor menționate la art. 9 alin. (2) din hotărâre, inclusiv
elementele a căror proiectare nu se bazează pe prevederile
relevante din standarde;
3.2. efectuează sau urmează să efectueze controalele,
măsurările ori încercările necesare pentru verificarea dacă
soluțiile adoptate îndeplinesc cerințele esențiale de sănătate și
securitate prevăzute de prezenta hotărâre, atunci când nu au
fost aplicate standardele prevăzute la art. 9 alin. (2) din hotărâre;
3.3. în cazul în care au fost aplicate standardele armonizate
prevăzute la art. 9 alin. (2) din hotărâre, efectuează sau
urmează să efectueze controalele, măsurările ori încercările
necesare pentru verificarea dacă aceste standarde au fost
efectiv aplicate;
3.4. de comun acord cu solicitantul convine asupra locului
unde se va verifica dacă tipul a fost fabricat conform dosarului
tehnic examinat și unde controalele, măsurările și încercările
necesare sunt efectuate.
4. În situația în care tipul satisface prevederile hotărârii,
organismul notificat eliberează solicitantului un certificat de
examinare CE de tip. Certificatul trebuie să conțină numele și
adresa producătorului și ale reprezentantului său autorizat,
informațiile necesare pentru identificarea tipului aprobat,
concluziile examinării și condițiile în care a fost efectuată
emiterea certificatului.
Producătorul și organismul notificat trebuie să păstreze, pe o
perioadă de cel puțin 15 ani de la data eliberării certificatului, o

copie a acestui certificat, dosarul tehnic, inclusiv toate
documentele relevante.
5. Dacă tipul nu satisface prevederile hotărârii, organismul
notificat refuză eliberarea către solicitant a certificatului de
examinare CE de tip, motivând într-o manieră detaliată acest
refuz. Organismul notificat informează solicitantul, alte
organisme notificate și statul membru al Uniunii Europene care
l-a notificat. Organismul trebuie să stabilească o procedură de
apel.
6. Solicitantul informează organismul notificat care deține
dosarul tehnic referitor la certificatul de examinare CE de tip cu
privire la toate modificările tipului aprobat. Organismul notificat
examinează aceste modificări și apoi fie confirmă valabilitatea
certificatului de examinare CE de tip existent, fie eliberează un
nou certificat, dacă aceste modificări pot să compromită
conformitatea cu cerințele esențiale de sănătate și securitate
sau condițiile de utilizare prevăzute a tipului.
7. Comisia, statele membre ale Uniunii Europene și alte
organisme notificate pot, la cerere, să obțină o copie a
certificatelor de examinare CE de tip. La cererea motivată,
Comisia și statele membre ale Uniunii Europene pot să obțină o
copie a dosarului tehnic și a rezultatelor examenelor efectuate
de către organismul notificat.
8. Dosarele și corespondența, referitoare la procedurile
legate de examinarea CE de tip, sunt redactate în una dintre
limbile oficiale ale statului membru care este stabilită de
organismul notificat sau într-o limbă oficială a Uniunii Europene
acceptată de acesta.
9. Valabilitatea certificatului de examinare CE de tip
9.1. Organismul notificat are responsabilitatea permanentă
de a se asigura că certificatul de examinare CE de tip continuă
să fie valabil. El informează producătorul cu privire la orice
modificare importantă cu implicații asupra valabilității
certificatului. Organismul notificat retrage certificatele care nu
mai sunt valabile.
9.2. Producătorul mașinii în cauză are responsabilitatea
permanentă de a se asigura că mașina respectivă este
conformă cu nivelul progresului tehnic.
9.3. Producătorul trebuie să solicite organismului notificat
reexaminarea valabilității certificatului de examinare CE de tip la
fiecare 5 ani. Dacă organismul estimează că această certificare
rămâne valabilă, menținută la nivelul progresului tehnic, el
reînnoiește acest certificat pentru încă 5 ani.
Producătorul și organismul notificat păstrează, pe o perioadă
de cel puțin 15 ani de la data eliberării certificatului de examinare
CE de tip, o copie a acestui certificat, dosarul tehnic, inclusiv
toate documentele relevante.
9.4. În cazul în care certificatul de examinare CE de tip nu
este reînnoit, producătorul încetează introducerea pe piață a
mașinii în cauză.

ANEXA Nr. 10

ASIGURAREA TOTALĂ A CALITĂȚII

Prezenta anexă descrie evaluarea conformității mașinilor
prevăzute în anexa nr. 4 fabricate sub un sistem de asigurare
totală a calității și descrie procedura prin care organismul
notificat evaluează și aprobă sistemul de calitate și controlează
aplicarea lui.

1. Producătorul trebuie să aplice un sistem al calității aprobat
pentru proiectare, fabricare, inspecție finală și încercări, așa cum
este specificat la pct. 2, și care face obiectul supravegherii
prevăzute la pct. 3.
2. Sistemul de calitate

28

MONITORUL OFICIAL AL ROMÂNIEI, PARTEA I, Nr. 674/30.IX.2008

2.1. Producătorul sau reprezentantul său autorizat înaintează
unui organism notificat, la alegerea sa, o cerere de evaluare a
sistemului său de calitate.
Cererea conține:
a) numele și adresa producătorului și, după caz, ale
reprezentantului său autorizat;
b) locurile de proiectare, fabricare, inspecție, încercări și
depozitare a mașinilor;
c) dosarul tehnic, descris la lit. A din anexa nr. 7, pentru un
model din fiecare categorie de mașină prevăzută în anexa nr. 4
pe care intenționează să o producă;
d) documentația privind sistemul calității;
e) o declarație scrisă, din care să rezulte că această cerere
nu a fost înaintată altui organism notificat.
2.2. Sistemul de calitate trebuie să asigure conformitatea
mașinilor cu prevederile hotărârii. Toate elementele, cerințele și
dispozițiile adoptate de către producător trebuie să existe într-un
mod sistematic și rațional sub forma unor măsuri, proceduri și
instrucțiuni scrise. Documentația privind sistemul calității trebuie
să permită o interpretare uniformă a măsurilor legate de
procedură și de calitate, cum ar fi programe, planuri, manuale și
dosare de calitate.
Documentația conține, în special, o descriere
corespunzătoare a următoarelor:
a) obiectivele calității, organigrama și responsabilitățile,
precum și responsabilitatea de a gestiona sistemul calității în
ceea ce privește proiectarea și calitatea mașinilor;
b) specificațiile tehnice referitoare la proiectare, inclusiv
standardele utilizate și mijloacele care au fost folosite pentru a
se asigura că cerințele esențiale de sănătate și securitate sunt
îndeplinite, dacă standardele prevăzute la art. 9 alin. (2) din
hotărâre nu sunt utilizate integral;
c) metodele de inspecție și de verificare a proiectării,
procedeele și acțiunile sistematice care sunt utilizate la
proiectarea mașinilor cărora li se aplică hotărârea;
d) metodele corespunzătoare de fabricație, de control al
calității și de asigurare a calității, procedeele și acțiunile
sistematice care sunt utilizate;
e) inspecțiile și încercările care sunt efectuate înainte, în
timpul și după fabricare, cu indicarea frecvenței efectuării
acestora;
f) documentele de calitate, cum ar fi rapoartele de inspecție
și informațiile legate de încercări, informațiile legate de etalonare
și rapoartele privind calificarea personalului implicat;
g) mijloacele care permit controlul realizării proiectării și a
calității dorite în ceea ce privește mașinile, precum și aplicarea
efectivă a sistemului de calitate.
2.3. Organismul notificat evaluează sistemul de calitate
pentru a determina dacă acesta răspunde cerințelor prevăzute
la pct. 2.2.
Elementele sistemului de calitate care sunt conforme cu
standardele armonizate relevante sunt presupuse conforme cu
cerințele corespunzătoare prevăzute la pct. 2.2.
Echipa de auditori trebuie să includă cel puțin un membru cu
experiență în evaluarea tehnologiei mașinilor. Procedura de
evaluare impune o vizită de inspecție la instalațiile
producătorului. În cursul evaluării, echipa de auditori trebuie să
examineze dosarul tehnic prevăzut la lit. c) a celui de-al doilea
alineat al pct. 2.1, pentru a se asigura conformitatea cu cerințele
esențiale de sănătate și securitate aplicabile.
Producătorul sau reprezentantul său autorizat trebuie să fie
notificat asupra deciziei. Notificarea conține concluziile

examinării și decizia motivată a evaluării. Organismul notificat
trebuie să stabilească o procedură de apel.
2.4. Producătorul se angajează să îndeplinească obligațiile
care decurg din sistemul de calitate aprobat și să asigure
menținerea și aplicarea lui efectivă.
Producătorul sau reprezentantul său autorizat informează
organismul notificat care a aprobat sistemul de asigurare a
calității cu privire la toate proiectele de modificare a acestuia.
Organismul notificat evaluează modificările propuse și
decide dacă sistemul de calitate modificat continuă să satisfacă
cerințele prevăzute la pct. 2.2 sau dacă o reevaluare este
necesară.
Decizia sa este notificată producătorului. Notificarea conține
concluziile examinării și decizia motivată a evaluării.
3. Supravegherea sub responsabilitatea organismului
notificat
3.1. Scopul supravegherii este de a se asigura că
producătorul răspunde corect obligațiilor care decurg din
sistemul calității aprobat.
3.2. Producătorul trebuie să permită accesul organismului
notificat în vederea inspecției la locurile de proiectare, fabricare,
inspecție, încercări și depozitare și să îi furnizeze toate
informațiile necesare, cum ar fi:
a) documentația referitoare la sistemul de calitate;
b) documentele de calitate prevăzute în secțiunea din
sistemul calității corespunzătoare proiectării, cum ar fi rezultatele
analizelor, calcule, încercări etc.;
c) documentele de calitate prevăzute în secțiunea din
sistemul calității corespunzătoare fabricației, cum ar fi rapoartele
de inspecție și informațiile legate de încercări, informațiile legate
de etalonare, rapoartele privind calificarea personalului implicat
etc.
3.3. Organismul notificat efectuează audituri periodice pentru
a se asigura că producătorul menține și aplică sistemul de
calitate; el furnizează un raport de audit producătorului.
Frecvența auditurilor periodice trebuie să fie la fiecare 3 ani, fiind
efectuate ca o reevaluare completă.
3.4. În plus, organismul notificat poate să efectueze vizite
inopinate la producător. Necesitatea acestor vizite suplimentare
și frecvența acestora sunt determinate pe baza unui sistem de
control al vizitelor gestionat de organismul notificat. În particular,
următorii factori trebuie luați în considerare în cadrul sistemului
de control al vizitelor:
a) rezultatele vizitelor de supraveghere anterioare;
b) necesitatea controlului vizând punerea în aplicare a
măsurilor corective;
c) dacă este cazul, condițiile speciale legate de aprobarea
sistemului de calitate;
d) modificările semnificative în organizarea procesului,
măsurile sau tehnologia de fabricație.
Cu ocazia acestor vizite, dacă este necesar, organismul
notificat poate efectua sau dispune efectuarea încercărilor
destinate verificării funcționării corespunzătoare a sistemului
calității. El furnizează producătorului un raport de vizită și un
raport de încercări, dacă o încercare a fost efectuată.
4. Producătorul sau reprezentantul său autorizat trebuie să
pună la dispoziția autorităților naționale, pe o perioadă de cel
puțin 10 ani de la ultima dată de fabricație:
— documentația prevăzută la pct. 2.1;
— deciziile și rapoartele organismului notificat prevăzute la
alineatele al treilea și al patrulea ale pct. 2.4, inclusiv pct. 3.3 și
3.4.

MONITORUL OFICIAL AL ROMÂNIEI, PARTEA I, Nr. 674/30.IX.2008

29
ANEXA Nr. 11

CRITERII MINIME

care trebuie luate în considerare pentru notificarea organismelor
1. Organismul, directorul acestuia și personalul însărcinat să
execute operațiile de verificare nu trebuie să fie proiectantul,
producătorul, furnizorul sau cel care instalează mașina care se
controlează și nici reprezentantul autorizat al uneia dintre aceste
părți. Aceștia nu trebuie implicați nici direct, nici ca reprezentanți
în proiectarea, construcția, comercializarea sau întreținerea
mașinilor. Aceasta nu exclude posibilitatea unui schimb de
informații tehnice între producător și organism.
2. Organismul și personalul său trebuie să execute operațiile
de verificare cu cel mai înalt nivel de integritate profesională și
competență tehnică și nu trebuie să fie supuși niciunor presiuni
sau tentații, mai ales de natură financiară, care le-ar putea
influența judecata ori rezultatele controlului, în special din partea
persoanelor sau a grupurilor de persoane interesate de
rezultatul verificărilor.
3. Pentru fiecare categorie de mașini pentru care este
notificat, organismul trebuie să dispună de personal cu
cunoștințe tehnice și experiență suficientă și corespunzătoare
pentru efectuarea unei evaluări de conformitate. Organismul
trebuie să posede mijloacele necesare pentru a avea
posibilitatea să-și exercite în mod corespunzător sarcinile
tehnice și administrative legate de verificare; el trebuie, de
asemenea, să aibă acces la echipamentele necesare pentru
verificări speciale.
4. Personalul însărcinat cu controlul trebuie să posede o
bună pregătire tehnică și profesională, cunoștințe
corespunzătoare despre cerințele încercărilor pe care le

efectuează și experiență corespunzătoare pentru aceste
încercări, precum și capacitatea de a elabora certificatele,
procesele-verbale și rapoartele corespunzătoare încercărilor
efectuate.
5. Independența personalului însărcinat cu controlul trebuie
să fie garantată. Remunerația sa nu trebuie să depindă de
numărul de controale efectuate sau de rezultatele acestora.
6. Organismul trebuie să încheie o asigurare de răspundere
civilă, în conformitate cu prevederile legale în vigoare, cu
excepția cazului în care se vor adopta dispoziții care să prevadă
asumarea acesteia de către stat sau garantarea de către stat a
controalelor efectuate.
7. Personalul organismului este obligat să păstreze secretul
profesional referitor la toate informațiile obținute în efectuarea
acestor sarcini, mai puțin față de autoritățile competente
nominalizate potrivit hotărârii.
8. Organismele notificate trebuie să participe la activitățile de
coordonare. Ele participă, de asemenea, direct sau prin
intermediul unui reprezentant la activitățile de standardizare
europeană sau se asigură că sunt la curent cu situația
referitoare la standardele relevante.
9. Ministerul Muncii, Familiei și Egalității de Șanse poate lua
toate măsurile pe care le consideră necesare pentru a se
asigura că, în cazul încetării activității organismului notificat,
documentația clienților este transmisă unui alt organism sau îi
este pusă la dispoziție.

GUVERNUL ROMÂNIEI

HOTĂRÂRE
privind încetarea raportului de serviciu al secretarului general
al Guvernului, domnul Gabriel Berca, prin acordul părților
Având în vedere prevederile art. 97 lit. b) din Legea nr. 188/1999 privind
Statutul funcționarilor publici, republicată,
în temeiul art. 108 din Constituția României, republicată, și al art. 19 alin. (1)
lit. a) din Legea nr. 188/1999, republicată,
Guvernul României adoptă prezenta hotărâre.
Articol unic. — Pe data de 30 septembrie 2008 încetează raportul de serviciu
al secretarului general al Guvernului, domnul Gabriel Berca, prin acordul părților.
PRIM-MINISTRU

CĂLIN POPESCU-TĂRICEANU
Contrasemnează:
Ministrul internelor
și reformei administrative,
Cristian David
București, 24 septembrie 2008.
Nr. 1.156.

30

MONITORUL OFICIAL AL ROMÂNIEI, PARTEA I, Nr. 674/30.IX.2008
GUVERNUL ROMÂNIEI

HOTĂRÂRE
privind transmiterea unui imobil din domeniul public al statului și din administrarea Administrației
Naționale ăApele Române” în domeniul public al comunei Lerești și în administrarea Consiliului
Local al Comunei Lerești, județul Argeș
În temeiul art. 108 din Constituția României, republicată, al art. 7 alin. (2) lit. d) din Ordonanța de urgență a Guvernului
nr. 107/2002 privind înființarea Administrației Naționale ăApele Române”, aprobată cu modificări prin Legea nr. 404/2003, cu
modificările și completările ulterioare, al art. 9 alin. (1) și al art. 12 alin. (1) și (2) din Legea nr. 213/1998 privind proprietatea publică
și regimul juridic al acesteia, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă transmiterea unui imobil, constituit din
drumul de contur mal drept lac de acumulare Râușor, situat în
comuna Lerești, județul Argeș, având datele de identificare
prevăzute în anexa care face parte integrantă din prezenta
hotărâre, din domeniul public al statului și din administrarea
Administrației Naționale ăApele Române” în domeniul public al
comunei Lerești și în administrarea Consiliului Local al Comunei
Lerești, județul Argeș.

Art. 2. — Administrarea, exploatarea și întreținerea celorlalte
lucrări de pe traseul drumului care se transmite potrivit art. 1
revin în sarcina Consiliului Local al Comunei Lerești.
Art. 3. — Predarea-preluarea imobilului prevăzut la art. 1 se
va face pe bază de protocol încheiat între părțile interesate, în
termen de 30 de zile de la data intrării în vigoare a prezentei
hotărâri.

PRIM-MINISTRU

CĂLIN POPESCU-TĂRICEANU
Contrasemnează:
Ministrul mediului și dezvoltării durabile,
Attila Korodi
Ministrul internelor și reformei administrative,
Cristian David
Ministrul economiei și finanțelor,
Varujan Vosganian

București, 24 septembrie 2008.
Nr. 1.178.

ANEXĂ

D AT E L E D E I D E N T I F I C A R E

a imobilului care se transmite din domeniul public al statului și din administrarea Administrației Naționale
ăApele Române” în domeniul public al comunei Lerești și în administrarea Consiliului Local al Comunei Lerești,
județul Argeș

Locul unde este
situat imobilul

Comuna Lerești,
județul Argeș

Persoana juridică
de la care se transmite
imobilul

Statul român, din
administrarea
Administrației
Naționale
ăApele Române”

Persoana juridică
la care se transmite
imobilul

Comuna Lerești, în
administrarea
Consiliului Local al
Comunei Lerești

Caracteristicile tehnice
ale imobilului

Numărul de înregistrare
la Ministerul Economiei
și Finanțelor

Drum de contur mal drept lac
Nr. M.E.F. — 64.078
de acumulare Râușor, între km parțial
0 + 535 (casa vanelor) și km 9
+ 605 (coada lacului Râușor pe
râul Târgului)
Lungime totală = 9,070 km

MONITORUL OFICIAL AL ROMÂNIEI, PARTEA I, Nr. 674/30.IX.2008

31

GUVERNUL ROMÂNIEI

HOTĂRÂRE
pentru modificarea art. 1 alin. (2) din Hotărârea Guvernului nr. 802/2005 privind organizarea
și funcționarea Administrației Fondului Cultural Național
În temeiul art. 108 din Constituția României, republicată,
Guvernul României adoptă prezenta hotărâre.
Articol unic. — Alineatul (2) al articolului 1 din Hotărârea
Guvernului nr. 802/2005 privind organizarea și funcționarea
Administrației Fondului Cultural Național, publicată în Monitorul
Oficial al României, Partea I, nr. 697 din 3 august 2005, cu

modificările ulterioare, se modifică și va avea următorul
cuprins:
ă(2) Sediul Administrației este în municipiul București,
str. Barbu Ștefănescu Delavrancea nr. 57, sectorul 1.”

PRIM-MINISTRU

CĂLIN POPESCU-TĂRICEANU
Contrasemnează:
Ministrul culturii și cultelor,
Adrian Iorgulescu
Ministrul economiei și finanțelor,
Varujan Vosganian
București, 24 septembrie 2008.
Nr. 1.184.

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
privind numirea domnului Ionescu Daniel în funcția publică
de secretar general în cadrul Administrației Naționale
a Rezervelor de Stat
Având în vedere Adresa nr. 64 din 19 septembrie 2008 a Comisiei de concurs
pentru recrutarea înalților funcționari publici, prin care a fost comunicat Procesulverbal încheiat în data de 19 septembrie 2008, în urma desfășurării concursului
organizat pentru ocuparea funcției publice vacante de secretar general în cadrul
Administrației Naționale a Rezervelor de Stat,
în temeiul art. 15 lit. e) și al art. 19 din Legea nr. 90/2001 privind organizarea
și funcționarea Guvernului României și a ministerelor, cu modificările și
completările ulterioare, și al art. 19 alin. (1) lit. b) și art. 62 alin. (1) lit. b) din Legea
nr. 188/1999 privind Statutul funcționarilor publici, republicată,
primul-ministru emite prezenta decizie.
Articol unic. — Pe data intrării în vigoare a prezentei decizii, domnul Ionescu
Daniel se numește în funcția publică de secretar general în cadrul Administrației
Naționale a Rezervelor de Stat.
PRIM-MINISTRU

CĂLIN POPESCU-TĂRICEANU
Contrasemnează:
Șeful Cancelariei Primului-Ministru,
Marian Marius Dorin
București, 29 septembrie 2008.
Nr. 189.

32

MONITORUL OFICIAL AL ROMÂNIEI, PARTEA I, Nr. 674/30.IX.2008
GUVERNUL ROMÂNIEI
PRIMUL-MINISTRU

DECIZIE
pentru numirea domnului Gabriel Berca în funcția de secretar
de stat la Secretariatul General al Guvernului
În temeiul art. 15 lit. d) și al art. 19 din Legea nr. 90/2001 privind organizarea
și funcționarea Guvernului României și a ministerelor, cu modificările și
completările ulterioare,
primul-ministru emite prezenta decizie.
Art. 1. — Pe data de 30 septembrie 2008, domnul Gabriel Berca se numește
în funcția de secretar de stat la Secretariatul General al Guvernului.
Art. 2. — Atribuțiile secretarului general al Guvernului, prevăzute de actele
normative în vigoare, vor fi exercitate, cu caracter temporar, până la numirea în
funcție a secretarului general al Guvernului, de către domnul Gabriel Berca,
secretar de stat la Secretariatul General al Guvernului.
PRIM-MINISTRU

CĂLIN POPESCU-TĂRICEANU
Contrasemnează:
Șeful Cancelariei Primului-Ministru,
Marian Marius Dorin
București, 30 septembrie 2008.
Nr. 192.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul de vânzări și informare, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 674/30.IX.2008 conține 32 de pagini.

Prețul: 2,50 lei

&JUYDGY|284067|
ISSN 1453—4495

