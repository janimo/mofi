Anul 176 (XX) — Nr. 884

PARTEA I

LEGI, DECRETE, HOTĂRÂRI ȘI ALTE ACTE

Luni, 29 decembrie 2008

SUMAR
Pagina
DECIZII ALE CURȚII CONSTITUȚIONALE
Decizia nr. 1.152 din 6 noiembrie 2008 referitoare la excepția
de neconstituționalitate a prevederilor art. 18 alin. (3)
și art. 20 alin. (3) din Legea nr. 146/1997 privind taxele
judiciare de timbru ......................................................
Decizia nr. 1.153 din 6 noiembrie 2008 referitoare la excepția
de neconstituționalitate a prevederilor art. 7201 din
Codul de procedură civilă ..........................................
Decizia nr. 1.154 din 6 noiembrie 2008 referitoare la excepția
de neconstituționalitate a prevederilor art. 223 din
Codul de procedură civilă ..........................................
Decizia nr. 1.155 din 6 noiembrie 2008 referitoare la excepția
de neconstituționalitate a prevederilor art. 305 din
Codul de procedură civilă ..........................................
Decizia nr. 1.284 din 2 decembrie 2008 referitoare la excepția
de neconstituționalitate a prevederilor art. 5 din
Ordonanța Guvernului nr. 84/2001 privind înființarea,
organizarea și funcționarea serviciilor publice
comunitare de evidență a persoanelor ......................
Decizia nr. 1.309 din 2 decembrie 2008 referitoare la excepția
de neconstituționalitate a prevederilor art. 9 din Legea
nr. 136/1995 privind asigurările și reasigurările în
România, precum și ale art. 969 și art. 1073 din Codul
civil ............................................................................
Decizia nr. 1.311 din 2 decembrie 2008 referitoare la excepția
de neconstituționalitate a prevederilor art. 1, art. 4
alin. (1) și (3), art. 5 și art. 9 alin. (2) din Ordonanța de
urgență a Guvernului nr. 130/2004 privind unele
măsuri pentru vânzarea de către societățile
comerciale, companiile și societățile naționale din
sectorul energiei, petrolului, gazelor naturale,
resurselor minerale și al industriei de apărare, precum
și de către alți agenți economici din subordinea
Ministerului Economiei și Comerțului a locuințelor pe
care aceștia le au în patrimoniu personalului propriu,
titularilor contractelor de închiriere, pensionarilor sau
disponibilizaților cu ultimul loc de muncă la acești
agenți economici ........................................................
Decizia nr. 1.312 din 2 decembrie 2008 referitoare la excepția
de neconstituționalitate a prevederilor art. 41 alin. 2 din
Codul de procedură civilă ..........................................
Decizia nr. 1.313 din 2 decembrie 2008 referitoare la excepția
de neconstituționalitate a prevederilor art. 399 alin. 3
din Codul de procedură civilă și art. 168 alin. (2) din
Ordonanța Guvernului nr. 92/2003 privind Codul de
procedură fiscală ........................................................

Pagina
Decizia nr. 1.322 din 4 decembrie 2008 referitoare la excepția
de neconstituționalitate a dispozițiilor art. 244 alin. 1
pct. 2 din Codul de procedură civilă ..........................

15–16

Decizia nr. 1.332 din 9 decembrie 2008 referitoare la excepția
de neconstituționalitate a prevederilor art. 86 alin. (2)
și art. 94 alin. (1) lit. m) din Legea nr. 188/1999 privind
Statutul funcționarilor publici ......................................

17–18

Decizia nr. 1.334 din 9 decembrie 2008 referitoare la excepția
de neconstituționalitate a prevederilor art. 102 alin. (1)
și (2) din Ordonanța de urgență a Guvernului
nr. 194/2002 privind regimul străinilor în România ....

18–19

Decizia nr. 1.336 din 9 decembrie 2008 referitoare la excepția
de neconstituționalitate a prevederilor art. 55 alin. (1)
și alin. (2) lit. a) din Ordonanța de urgență a Guvernului
nr. 194/2002 privind regimul străinilor în România ....

19–21

Decizia nr. 1.337 din 9 decembrie 2008 referitoare la excepția de
neconstituționalitate a prevederilor art. 25 și art. 26 alin. (2)
din Legea nr. 26/1990 privind registrul comerțului......

21–22

Decizia nr. 1.343 din 9 decembrie 2008 referitoare la excepția
de neconstituționalitate a prevederilor art. 16 alin. 2 din
Decretul nr. 167/1958 privitor la prescripția extinctivă

23–24

Decizia nr. 1.346 din 9 decembrie 2008 referitoare la excepția
de neconstituționalitate a prevederilor art. 6 alin. (2) și
(3) din Legea nr. 10/2001 privind regimul juridic al unor
imobile preluate în mod abuziv în perioada 6 martie
1945—22 decembrie 1989 ........................................

24–25

Decizia nr. 1.347 din 9 decembrie 2008 referitoare la excepția
de neconstituționalitate a prevederilor art. 969,
art. 1020 și art. 1021 din Codul civil ..........................

25–27

Decizia nr. 1.353 din 10 decembrie 2008 referitoare la
excepția de neconstituționalitate a prevederilor art. 19
alin. (1) lit. e) din Legea nr. 340/2004 privind prefectul
și instituția prefectului ................................................

27–29

12–13

Decizia nr. 1.356 din 11 decembrie 2008 referitoare la
excepția de neconstituționalitate a dispozițiilor art. 3
alin. (4) din Ordonanța Guvernului nr. 8/2007 privind
salarizarea personalului auxiliar din cadrul instanțelor
judecătorești și al parchetelor de pe lângă acestea,
precum și din cadrul altor unități din sistemul justiției

30–31

14–15

Decizia nr. 1.359 din 11 decembrie 2008 referitoare la
excepția de neconstituționalitate a dispozițiilor art. 18
alin. (2) lit. d) și e) din Legea nr. 144/2007 privind
înființarea, organizarea și funcționarea Agenției
Naționale de Integritate ..............................................

31–32

2–3

3–4

5

6–7

7–8

9–10

11–12

2

MONITORUL OFICIAL AL ROMÂNIEI, PARTEA I, Nr. 884/29.XII.2008

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.152
din 6 noiembrie 2008

referitoare la excepția de neconstituționalitate a prevederilor art. 18 alin. (3) și art. 20 alin. (3)
din Legea nr. 146/1997 privind taxele judiciare de timbru
Ioan Vida
Nicolae Cochinescu
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Simona Ricu
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 18 alin. (3) și art. 20 alin. (3) din Legea
nr. 146/1997 privind taxele judiciare de timbru, excepție ridicată
de Filofteia Ciobanu în Dosarul nr. 1.379/64/2007 al Înaltei Curți
de Casație și Justiție — Secția de contencios administrativ și
fiscal.
La apelul nominal răspunde consilier juridic Gabriela
Păunescu pentru Ministerul Apărării, lipsind celelalte părți, față
de care procedura de citare a fost legal îndeplinită.
Cauza se află în stare de judecată.
Reprezentantul părții prezente solicită respingerea excepției,
invocând jurisprudența Curții Constituționale.
Reprezentantul Ministerului Public pune concluzii de
respingere a excepției de neconstituționalitate, invocând
jurisprudența în materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 28 martie 2008, pronunțată în Dosarul
nr. 1.379/64/2007, Înalta Curte de Casație și Justiție — Secția
de contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 18 alin. (3) și art. 20 alin. (3) din Legea
nr. 146/1997 privind taxele judiciare de timbru.
Excepția a fost ridicată de Filofteia Ciobanu într-un recurs
formulat împotriva încheierii de respingere a cererii de
reexaminare a taxei judiciare de timbru.
În motivarea excepției de neconstituționalitate se susține,
în esență, că irevocabilitatea încheierii de respingere a cererii
privind taxele judiciare impuse de instanță, precum și
sancționarea neîndeplinirii obligației de plată până la termenul
stabilit de către instanță contravin art. 21 alin. (1)—(3) din
Constituție și art. 6 par. 1 din Convenția pentru apărarea
drepturilor omului și a libertăților fundamentale.
Înalta Curte de Casație și Justiție — Secția de contencios
administrativ și fiscal consideră că prevederile de lege criticate
nu contravin dispozițiilor constituționale, invocând în acest sens
jurisprudența Curții Constituționale.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.

Avocatul Poporului consideră că textele de lege criticate
sunt constituționale, invocând în acest sens jurisprudența în
materie a Curții Constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, prevederile
de lege criticate raportate la dispozițiile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției îl reprezintă prevederile art. 18 alin. (3) și
art. 20 alin. (3) din Legea nr. 146/1997 privind taxele judiciare de
timbru, publicată în Monitorul Oficial al României, Partea I,
nr. 173 din 29 iulie 1997, cu modificările ulterioare, prevederi ce
au următoarea redactare:
— Art. 18 alin. (3): ăCererea se soluționează în camera de
consiliu de un alt complet, fără citarea părților, prin încheiere
irevocabilă.”;
— Art. 20 alin. (3): ăNeîndeplinirea obligației de plată până la
termenul stabilit se sancționează cu anularea acțiunii sau a
cererii”.
Textul constituțional considerat ca fiind încălcat este cel al
art. 21 alin. (1)—(3) privind accesul liber la justiție. Este invocată
și încălcarea art. 6 par. 1 din Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea reține
următoarele:
Prevederile art. 18 alin. (3) din Legea nr. 146/1997 au mai
făcut obiect al controlului de constituționalitate într-o cauză în
care criticile de neconstituționalitate vizau aceleași aspecte ca
și în cauza de față.
Astfel, prin Decizia nr. 711 din 13 septembrie 2007, publicată
în Monitorul Oficial al României, Partea I, nr. 756 din 7 noiembrie
2007, Curtea a reținut că accesul liber la justiție nu înseamnă
acces la toate structurile judecătorești și la toate gradele de
jurisdicție. Acest drept poate fi supus unor condiționări de fond
și de formă, iar existența uneia ori a mai multor căi de atac nu
este impusă, pentru toate cazurile, nici de Constituție și nici de
vreun tratat internațional la care România este parte.
Condițiile de exercitare a dreptului de acces liber la justiție,
precum și căile de atac sunt prevăzute de norme juridice de
drept procesual, textul de lege criticat având o astfel de natură.
Or, conform dispozițiilor art. 126 alin. (2) din Constituție,
ăCompetența instanțelor judecătorești și procedura de judecată
sunt prevăzute numai prin lege”, iar art. 129 din Legea
fundamentală prevede că, ăÎmpotriva hotărârilor judecătorești,
părțile interesate și Ministerul Public pot exercita căile de atac,
în condițiile legii”.

MONITORUL OFICIAL AL ROMÂNIEI, PARTEA I, Nr. 884/29.XII.2008
Potrivit art. 18 alin. (2) din Legea nr. 146/1997, împotriva
modului de stabilire a taxei de timbru se poate face cerere de
reexaminare, astfel că nu se poate susține lipsa oricărei căi de
atac.
Mai mult, Curtea a reținut că cererea prin care se contestă
modul de stabilire a taxei de timbru nu privește fondul litigiului
dedus judecății, ci se solicită doar un control asupra legalității și
temeiniciei sumei ce reprezintă taxa judiciară de timbru, condiție
prealabilă a accesului la justiție.
În continuare, examinând criticile referitoare la
neconstituționalitatea art. 20 alin. (3) privind obligativitatea plății
anticipate a taxelor judiciare de timbru și a conformității acesteia
cu art. 21 din Constituție, Curtea constată că s-a mai pronunțat
prin numeroase decizii, prin care a statuat că prevederile legale
menționate sunt conforme Legii fundamentale.
În acest sens sunt, spre exemplu, Decizia nr. 354 din 5 iulie
2005, publicată în Monitorul Oficial al României, Partea I, nr. 771
din 24 august 2005, cât și Decizia nr. 1.125 din 27 noiembrie
2007, publicată în Monitorul Oficial al României, Partea I, nr. 850
din 11 decembrie 2007.

3

În aceste decizii Curtea a reținut că nicio dispoziție
constituțională nu interzice stabilirea taxelor de timbru în justiție,
fiind justificat ca persoanele care se adresează autorităților
judecătorești să contribuie la acoperirea cheltuielilor prilejuite de
realizarea actului de justiție. Plata taxelor judiciare de timbru
fiind o condiție legală pentru începerea proceselor civile,
obligația la plata anticipată a acestor taxe (în unele cazuri până
la un termen ulterior, stabilit de instanța judecătorească) este
justificată, ca și sancțiunea anulării acțiunii sau cererii, în caz de
neplată a acestora.
De asemenea, la finalul procesului judiciar sarcina suportării
cheltuielilor judiciare, inclusiv a celor constând în plata taxelor de
timbru, revine persoanei care a căzut în pretenții sau care, în
cauzele nelitigioase, a beneficiat de prestațiile efectuate, în
condițiile legii, de organele de justiție.
Soluția adoptată și considerentele deciziilor citate sunt
valabile și în prezenta cauză, întrucât nu au apărut elemente
noi, de natură a determina reconsiderarea jurisprudenței Curții
Constituționale.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 18 alin. (3) și ale art. 20 alin. (3) din Legea nr. 146/1997 privind
taxele judiciare de timbru, excepție ridicată de Filofteia Ciobanu în Dosarul nr. 1.379/64/2007 al Înaltei Curți de Casație și Justiție —
Secția de contencios administrativ și fiscal.
Definitivă și general obligatorie.
Pronunțată în ședința publică din data de 6 noiembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu
CURTEA CONSTITUȚIONALĂ

D E C I Z I A Nr. 1.153
din 6 noiembrie 2008

referitoare la excepția de neconstituționalitate a prevederilor art. 7201 din Codul de procedură civilă
Ioan Vida
Nicolae Cochinescu
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Simona Ricu
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 7201 din Codul de procedură civilă, excepție
ridicată de Societatea Comercială ăAgenția de Pază Profesional
Style” S.R.L. din Drobeta-Turnu Severin în Dosarul
nr. 10.261/325/2006 al Judecătoriei Timișoara.
La apelul nominal lipsesc părțile, față de care procedura de
citare a fost legal îndeplinită.

Cauza se află în stare de judecată.
Reprezentantul Ministerului Public pune concluzii de
respingere a excepției de neconstituționalitate, invocând
jurisprudența în materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 27 martie 2008, pronunțată în Dosarul
nr. 10.261/325/2006, Judecătoria Timișoara a sesizat Curtea
Constituțională cu excepția de neconstituționalitate a
prevederilor art. 7201 din Codul de procedură civilă, excepție
ridicată de Societatea Comercială ăAgenția de Pază Profesional
Style” S.R.L. din Drobeta-Turnu Severin.
În motivarea excepției de neconstituționalitate se susține
că prevederile legale criticate contravin dispozițiilor art. 21, 44,
45, 124 și 135 din Constituție, deoarece societatea comercială
cu care se află în litigiu — Societatea Comercială ăAgora S.A.”

4

MONITORUL OFICIAL AL ROMÂNIEI, PARTEA I, Nr. 884/29.XII.2008

Timișoara — refuză să îndeplinească procedura de conciliere
prevăzută de textul de lege criticat.
Judecătoria Timișoara consideră că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că dispozițiile legale atacate
nu contravin Constituției.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, prevederile de lege criticate raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Examinând încheierea instanței de judecată, Curtea observă
că, deși a fost sesizată de instanța de judecată cu excepția de
neconstituționalitate a prevederilor art. 28 alin. 1, alin. 2, alin. 22
și alin. 3 din Codul de procedură civilă, în realitate, așa cum
rezultă din cuprinsul încheierii de sesizare, cât și din concluziile
scrise formulate de autorul excepției, aceasta are ca obiect
art. 7201 din Codul de procedură civilă, care are următoarea
redactare: ăÎn procesele și cererile în materie comercială
evaluabile în bani, înainte de introducerea cererii de chemare
în judecată, reclamantul va încerca soluționarea litigiului prin
conciliere directă cu cealaltă parte.
În scopul arătat la alin. 1, reclamantul va convoca partea
adversă, comunicându-i în scris pretențiile sale și temeiul lor
legal, precum și toate actele doveditoare pe care se sprijină
acestea. Convocarea se va face prin scrisoare recomandată cu
dovadă de primire, prin telegramă, telex, fax sau orice alt mijloc
de comunicare care asigură transmiterea textului actului și
confirmarea primirii acestuia. Convocarea se poate face și prin
înmânarea înscrisurilor sub semnătură de primire.
Data convocării pentru conciliere nu se va fixa mai devreme
de 15 zile de la data primirii actelor comunicate potrivit alin. 2.
Rezultatul concilierii se va consemna într-un înscris cu
arătarea pretențiilor reciproce referitoare la obiectul litigiului și a
punctului de vedere al fiecărei părți.

Înscrisul despre rezultatul concilierii ori, în cazul în care
pârâtul nu a dat curs convocării prevăzute la alin. 2, dovada că
de la data primirii acestei convocări au trecut 30 de zile se
anexează la cererea de chemare în judecată.”
Textele constituționale invocate sunt cele ale art. 21 alin. (3)
privind accesul liber la justiție, art. 44 referitor la dreptul de
proprietate privată, art. 45 privind libertatea economică, art. 124
alin. (2) referitor la înfăptuirea justiției și art. 135 privind
economia.
Examinând excepția, Curtea reține că, asupra
constituționalității prevederilor de lege criticate, prin raportare la
aceleași dispoziții constituționale invocate în cauza de față, s-a
pronunțat prin numeroase decizii.
Astfel, prin Decizia nr. 807 din 3 iulie 2008, publicată în
Monitorul Oficial al României, Partea I, nr. 562 din 25 iulie 2008,
Decizia nr. 559 din 7 iunie 2007, publicată în Monitorul Oficial al
României, Partea I, nr. 558 din 15 august 2007, Decizia nr. 361
din 2 mai 2006, publicată în Monitorul Oficial al României,
Partea I, nr. 461 din 29 mai 2006, și Decizia nr. 335 din
6 septembrie 2004, publicată în Monitorul Oficial al României,
Partea I, nr. 955 din 19 octombrie 2004, Curtea a statuat că, prin
instituirea procedurii prealabile de conciliere legiuitorul a urmărit
să transpună în practică principiul celerității soluționării litigiilor
dintre părți — mai pregnant în materie comercială — și să
degreveze activitatea instanțelor de judecată. Rolul normei
procedurale criticate este acela de a reglementa o procedură
extrajudiciară care să ofere părților posibilitatea de a se înțelege
asupra eventualelor pretenții ale reclamantului, fără implicarea
autorității judecătorești competente. Față de aceste rațiuni
majore, condiționarea sesizării instanței de parcurgerea
procedurii de conciliere cu partea potrivnică nu poate fi calificată
ca o îngrădire a accesului liber la justiție, în accepțiunea
prohibită de prevederile constituționale de referință, atâta vreme
cât partea interesată poate sesiza instanța judecătorească cu
cererea de chemare în judecată.
Totodată, Curtea a mai reținut că, pentru aceleași
considerente, dispozițiile art. 7201 din Codul de procedură civilă
sunt în concordanță cu prevederile constituționale referitoare la
dreptul de proprietate privată și cu cele privind restrângerea
exercițiului unor drepturi sau al unor libertăți, precum și cu
reglementările cuprinse în art. 6 paragraful 1 din Convenția
pentru apărarea drepturilor omului și a libertăților fundamentale,
privind dreptul la un proces echitabil, judecat într-un termen
rezonabil.
Soluția adoptată și considerentele deciziilor citate sunt
valabile și în prezenta cauză, întrucât nu au apărut elemente
noi, de natură a determina reconsiderarea jurisprudenței Curții
Constituționale.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 7201 din Codul de procedură civilă, excepție ridicată de
Societatea Comercială ăAgenția de Pază Profesional Style” S.R.L. din Drobeta-Turnu Severin în Dosarul nr. 10.261/325/2006 al
Judecătoriei Timișoara.
Definitivă și general obligatorie.
Pronunțată în ședința publică din data de 6 noiembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

MONITORUL OFICIAL AL ROMÂNIEI, PARTEA I, Nr. 884/29.XII.2008

5

CURTEA CONSTITUȚIONALĂ

D E C I Z I A Nr. 1.154
din 6 noiembrie 2008

referitoare la excepția de neconstituționalitate a prevederilor art. 223 din Codul de procedură civilă
Ioan Vida
Nicolae Cochinescu
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Simona Ricu
Maria Bratu

Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că dispozițiile legale atacate
nu contravin Constituției.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

C U R T E A,

Pe rol se află soluționarea excepției de neconstituționalitate
a prevederilor art. 223 din Codul de procedură civilă, excepție
ridicată de Miodrag Giurcovici în Dosarul nr. 13.476/325/2007
al Judecătoriei Timișoara.
La apelul nominal lipsesc părțile, față de care procedura de
citare a fost legal îndeplinită.
Cauza se află în stare de judecată.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 22 aprilie 2008, pronunțată în Dosarul
nr. 13.476/325/2006, Judecătoria Timișoara a sesizat Curtea
Constituțională cu excepția de neconstituționalitate a
prevederilor art. 223 din Codul de procedură civilă, excepție
ridicată de Miodrag Giurcovici.
În motivarea excepției de neconstituționalitate se susține
că prevederile legale atacate contravin dispozițiilor art. 16
alin. (1) și art. 21 alin. (3) din Constituție, deoarece instituie un
regim privilegiat în favoarea cetățenilor cu domiciliul în
străinătate, în ceea ce privește administrarea unei probe
esențiale pentru soluționarea cauzei — interogatoriul.
Judecătoria Timișoara consideră că excepția de
neconstituționalitate este întemeiată, pentru considerentele
invocate de autorul excepției.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, prevederile de lege criticate raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției îl reprezintă prevederile art. 223 din Codul
de procedură civilă, care au următoarea redactare: ă(1) Partea
care are domiciliu în străinătate va putea fi interogată prin cel
care o reprezintă în judecată.
(2) În acest caz, interogatoriul va fi comunicat în scris
mandatarului, care va depune răspunsul părții dat în cuprinsul
unei procuri speciale și autentice. Dacă mandatarul este avocat,
procura specială certificată de acesta este îndestulătoare.”
Textele constituționale considerate a fi încălcate sunt art. 16
alin. (1) privind egalitatea în drepturi și art. 21 alin. (3) privind
dreptul la un proces echitabil și la soluționarea cauzelor într-un
termen rezonabil.
Examinând excepția de neconstituționalitate, Curtea
constată că este neîntemeiată pentru considerentele care
urmează.
Art. 223 din Codul de procedură civilă stabilește o excepție
de la regula potrivit căreia partea nu poate fi reprezentată cu
prilejul interogatoriului. Aceste prevederi referitoare la procedura
de interogare a părții care are domiciliul în străinătate reprezintă
norme de procedură a căror reglementare este, potrivit art. 126
alin. (2) din Constituție, de competența legiuitorului.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 223 din Codul de procedură civilă, excepție ridicată de
Miodrag Giurcovici în Dosarul nr. 13.476/325/2007 al Judecătoriei Timișoara.
Definitivă și general obligatorie.
Pronunțată în ședința publică din data de 6 noiembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

6

MONITORUL OFICIAL AL ROMÂNIEI, PARTEA I, Nr. 884/29.XII.2008
CURTEA CONSTITUȚIONALĂ

D E C I Z I A Nr. 1.155
din 6 noiembrie 2008

referitoare la excepția de neconstituționalitate a prevederilor art. 305 din Codul de procedură civilă
Ioan Vida
Nicolae Cochinescu
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Simona Ricu
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 305 din Codul de procedură civilă, excepție
ridicată de Societatea Comercială ăPoka Farm Păingeni” —
S.R.L. în Dosarul nr. 5.091/320/2007 al Tribunalului Comercial
Mureș.
La apelul nominal lipsesc părțile, față de care procedura de
citare a fost legal îndeplinită.
Cauza se află în stare de judecată.
Reprezentantul Ministerului Public pune concluzii de
respingere ca neîntemeiată a excepției de neconstituționalitate,
invocând jurisprudența în materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 25 martie 2008, pronunțată în Dosarul
nr. 5.091/320/2007, Tribunalul Comercial Mureș a sesizat
Curtea Constituțională cu excepția de neconstituționalitate
a prevederilor art. 305 din Codul de procedură civilă,
excepție ridicată de Societatea Comercială ăPoka Farm
Păingeni” — S.R.L.
În motivarea excepției de neconstituționalitate se susține
că prevederile legale atacate contravin dispozițiilor art. 21 și
art. 53 din Constituție, precum și art. 6 din Convenția pentru
apărarea drepturilor omului și a libertăților fundamentale,
întrucât nu permit administrarea de probe noi în recurs, cu
excepția înscrisurilor, ceea ce este de natură să priveze părțile
de un grad de jurisdicție și de posibilitatea de a se apăra prin
administrarea de probe în toate fazele procesului.
Tribunalul Comercial Mureș consideră că excepția este
neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.

Avocatul Poporului consideră că dispozițiile legale atacate
nu contravin Constituției.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, prevederile de lege criticate raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției îl reprezintă prevederile art. 305 din Codul
de procedură civilă al căror conținut este următorul: ăÎn instanța
de recurs nu se pot produce probe noi, cu excepția înscrisurilor,
care pot fi depuse până la închiderea dezbaterilor.”
Textele constituționale pretins încălcate sunt cele ale art. 21
privind accesul liber la justiție și ale art. 53 privind restrângerea
exercițiului unor drepturi sau al unor libertăți. Este invocată și
încălcarea art. 6 par. 1 privind dreptul la un proces echitabil din
Convenția pentru apărarea drepturilor omului și a libertăților
fundamentale.
Examinând excepția de neconstituționalitate, Curtea reține
următoarele:
Prevederile art. 305 din Codul de procedură civilă au mai
constituit obiect al controlului de constituționalitate în care
criticile de neconstituționalitate au vizat aceleași aspecte ca și în
cauza de față.
Astfel, prin Decizia nr. 212 din 28 februarie 2008, publicată în
Monitorul Oficial al României, Partea I, nr. 349 din 6 mai 2008,
și Decizia nr. 585 din 20 mai 2008, publicată în Monitorul Oficial
al României, Partea I, nr. 580 din 1 august 2008, Curtea, făcând
referire la jurisprudența sa, a reținut că instituirea unor reguli
speciale de procedură, inclusiv în ceea ce privește căile de atac,
nu este contrară principiului liberului acces la justiție, atât timp
cât ele asigură egalitatea juridică a cetățenilor în utilizarea lor.
Atât în sistemul nostru procesual, cât și în cel al altor țări legea
poate exclude folosirea unor căi de atac sau poate limita
posibilitatea folosirii anumitor instrumente procesuale aflate la
îndemâna părților, cum sunt probele, fără ca prin aceasta să se
încalce litera sau spiritul Legii fundamentale.
Considerentele și soluția deciziilor menționate sunt valabile
și în cauza de față, întrucât nu au intervenit elemente noi de
natură a determina o reconsiderare a jurisprudenței Curții.

MONITORUL OFICIAL AL ROMÂNIEI, PARTEA I, Nr. 884/29.XII.2008

7

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 305 din Codul de procedură civilă, excepție ridicată de
Societatea Comercială ăPoka Farm Păingeni” — S.R.L. în Dosarul nr. 5.091/320/2007 al Tribunalului Comercial Mureș.
Definitivă și general obligatorie.
Pronunțată în ședința publică din data de 6 noiembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 1.284
din 2 decembrie 2008

referitoare la excepția de neconstituționalitate a prevederilor art. 5
din Ordonanța Guvernului nr. 84/2001 privind înființarea, organizarea și funcționarea
serviciilor publice comunitare de evidență a persoanelor
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Gabriela Dragomirescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent-șef

Pe rol se află soluționarea excepției de neconstituționalitate
a Ordonanței Guvernului nr. 84/2001 privind înființarea,
organizarea și funcționarea serviciilor publice comunitare de
evidență a persoanelor, excepție ridicată de Maria Igiescu în
Dosarul nr. 20.011/3/CA/2007 al Tribunalului București — Secția
a IX-a contencios administrativ și fiscal.
La apelul nominal răspunde, pentru Ministerul Administrației
și Internelor — Inspectoratul Național pentru Evidența
Persoanelor, consilier juridic Anne-Marie Tancu, cu delegație la

dosar, constatându-se lipsa autorului excepției și a celorlalte
părți, față de care procedura de citare este legal îndeplinită.
Cauza fiind în stare de judecată, președintele Curții dă
cuvântul reprezentantului părții prezente, care solicită
respingerea excepției ca fiind neîntemeiată.
Reprezentantul Ministerului Public pune concluzii de
respingere a excepției de neconstituționalitate ca fiind
inadmisibilă, deoarece prin criticile formulate se solicită
completarea legii, ceea ce excedează competenței Curții
Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 21 martie 2008, pronunțată în Dosarul
nr. 20.011/3/CA/2007, Tribunalul București — Secția a IX-a
contencios administrativ și fiscal a sesizat Curtea
Constituțională cu excepția de neconstituționalitate a
Ordonanței Guvernului nr. 84/2001 privind înființarea,
organizarea și funcționarea serviciilor publice comunitare
de evidență a persoanelor. Excepția a fost ridicată de Maria
Igiescu într-o cauză de contencios administrativ având ca obiect
obligarea la emiterea unui act administrativ.

8

MONITORUL OFICIAL AL ROMÂNIEI, PARTEA I, Nr. 884/29.XII.2008

În motivarea excepției de neconstituționalitate se susține
că Ordonanța Guvernului nr. 84/2001 contravine, în ordinea
invocării lor, prevederilor constituționale ale art. 16, art. 21 și
art. 1 alin. (5), precum și ale art. 6 par. 1 din Convenția pentru
apărarea drepturilor omului și a libertăților fundamentale și ale
art. 10 din Declarația Universală a Drepturilor Omului.
Tribunalul București — Secția a IX-a contencios
administrativ și fiscal apreciază că excepția este
neîntemeiată, întrucât textele de lege criticate nu ăstatuează
asupra unor privilegii sau discriminări, ci stabilesc atribuțiile unui
serviciu public comunitar”. De altfel, critica este în legătură cu
lacune ale textului de lege, a căror soluționare excedează
competenței Curții Constituționale.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Avocatul Poporului consideră că art. 5 din Ordonanța
Guvernului nr. 84/2001 este constituțional.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile părții prezente și ale procurorului, dispozițiile de lege
criticate raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.

Obiectul excepției de neconstituționalitate îl constituie,
potrivit încheierii de sesizare, prevederile Ordonanței Guvernului
nr. 84/2001 privind înființarea, organizarea și funcționarea
serviciilor publice comunitare de evidență a persoanelor,
publicată în Monitorul Oficial al României, Partea I, nr. 544 din
1 septembrie 2001, cu modificările și completările ulterioare. În
realitate, din motivarea acesteia rezultă că sunt criticate doar
prevederile art. 5 din aceasta. În consecință, prin prezenta
decizie, Curtea Constituțională urmează să se pronunțe doar cu
privire la constituționalitatea acestui text de lege. Art. 5 din
ordonanță stabilește atribuțiile principale ale serviciilor publice
comunitare.
Autorul excepției susține că prin aceste prevederi de lege
sunt încălcate dispozițiile constituționale ale art. 1 alin. (5) — ăÎn
România, respectarea Constituției, a supremației sale și a legilor
este obligatorie” —, ale art. 16 — ăEgalitatea în drepturi” și ale
art. 21 — ăAccesul liber la justiție”, precum și ale art. 10 din
Declarația Universală a Drepturilor Omului și ale art. 6 par. 1 din
Convenția pentru apărarea drepturilor omului și a libertăților
fundamentale.
Examinând excepția ridicată, Curtea reține că, în esență, în
opinia autorului acesteia, neconstituționalitatea Ordonanței
Guvernului nr. 84/2001 constă în aceea că art. 5 nu stabilește
ănicio sancțiune în cazul neîndeplinirii atribuției prevăzute de
ordonanță, încurajează și poate da naștere la abuzuri săvârșite
de către serviciile publice comunitare”.
Curtea constată că excepția urmează a fi respinsă, întrucât
criticile formulate privesc lipsa de reglementare. Or, acest aspect
nu intră în competența sa de soluționare, întrucât Constituția și
Legea nr. 47/1992 privind organizarea și funcționarea Curții
Constituționale îi stabilesc expres și limitativ atribuțiile.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 5 din Ordonanța Guvernului nr. 84/2001 privind înființarea,
organizarea și funcționarea serviciilor publice comunitare de evidență a persoanelor, excepție ridicată de Maria Igiescu în Dosarul
nr. 20.011/3/CA/2007 al Tribunalului București — Secția a IX-a contencios administrativ și fiscal.
Definitivă și general obligatorie.
Pronunțată în ședința publică din data de 2 decembrie 2008.

PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Gabriela Dragomirescu

MONITORUL OFICIAL AL ROMÂNIEI, PARTEA I, Nr. 884/29.XII.2008

9

CURTEA CONSTITUȚIONALĂ

D E C I Z I A Nr. 1.309
din 2 decembrie 2008

referitoare la excepția de neconstituționalitate a prevederilor art. 9 din Legea nr. 136/1995
privind asigurările și reasigurările în România, precum și ale art. 969 și art. 1073 din Codul civil
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Gabriela Dragomirescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent-șef

Pe rol se află soluționarea excepției de neconstituționalitate
a prevederilor art. 9 din Legea nr. 136/1995 privind asigurările și
reasigurările în România, precum și ale art. 969 și art. 1073 din
Codul civil, excepție ridicată de Societatea Comercială
ăInteramerican Romania Insurance Company” — S.A. din
București în Dosarul nr. 24.947/3/2007 al Tribunalului București
— Secția a VI-a comercială.
La apelul nominal se constată lipsa părților, față de care
procedura de citare este legal îndeplinită.
Cauza fiind în stare de judecată, președintele Curții dă
cuvântul reprezentantului Ministerului Public, care pune
concluzii de respingere a excepției de neconstituționalitate
ridicate, întrucât apreciază că dispozițiile de lege criticate nu
sunt contrare prevederilor din Constituție invocate ca fiind
încălcate.
C U R T E A,

având în vedere actele și lucrările dosarului, constată
următoarele:
Prin Încheierea din 26 mai 2008, pronunțată în Dosarul
nr. 24.947/3/2007, Tribunalul București — Secția a VI-a
comercială a sesizat Curtea Constituțională cu excepția de
neconstituționalitate a prevederilor art. 9 din Legea
nr. 136/2005 privind asigurările și reasigurările în România,
precum și ale art. 969 și art. 1073 din Codul civil. Excepția a
fost ridicată de Societatea Comercială ăInteramerican Romania
Insurance Company” — S.A. din București într-o cauză având
ca obiect pretenții.
În motivarea excepției de neconstituționalitate se susține
că dispozițiile de lege criticate ăîncalcă exigențele constituționale
privitoare la asigurarea unui proces echitabil”, întrucât permit
ăinstanței de judecată să ia măsuri susceptibile să fie puse în
aplicare cu ajutorul forței coercitive a statului, fără a-i permite, în
același timp, să analizeze pretențiile sau apărărilor părților pe
fond, precum și să administreze probele adecvate cauzei, să
verifice buna-credință și consimțământul părților la încheierea
actelor juridice.” Potrivit jurisprudenței Curții Europene a
Drepturilor Omului, prin proces echitabil se înțelege ăobligația
statului, prin lege și puterea judecătorească, de a nu înlătura
egalitatea în plan procesual a părților și de a nu le pune, prin
orice instrument, într-o poziție de inferioritate una față de
cealaltă.” Se mai arată că, deși art. 969 din Codul civil consacră

principiul forței obligatorii a convențiilor civile, iar art. 1073 din
același Cod stabilește regula privind efectul general al
obligațiilor, textele de lege criticate aduc atingere libertății
contractuale și principiului consensualismului, întrucât constrâng
agenții economici la asumarea de obligații la care nu au
consimțit în mod liber, ceea ce încalcă prevederile
constituționale referitoare la proprietate și la buna-credință. Mai
susține că art. 9 din Legea nr. 136/1995 contravine principiilor
libertății economice și al liberei inițiative, întrucât ăasiguratorul
ar fi obligat să plătească o sumă asigurată mult mai mare decât
valoarea reală a bunurilor asigurate, cu atât mai mult cu cât
consimțământul său a fost viciat la data încheierii contractului.”
În consecință, autorul excepției consideră că prin textele de lege
criticate se încalcă art. 16 alin. (2), art. 21 alin. (3), art. 24, 44,
45 și 135 din Constituție.
Tribunalul București — Secția a VI-a comercială
consideră că excepția de neconstituționalitate ridicată este
neîntemeiată. În acest sens, în esență, arată că nu sunt
încălcate cerințele unui proces echitabil, ăinstanța de judecată
analizând pretențiile, respectiv apărările fiecăreia dintre părți pe
baza probelor administrate în cauză”, ea fiind obligată să
cenzureze propunerile de probatorii formulate de părți, partea
nemulțumită având calea de atac a apelului și a recursului. Cu
privire la invocarea încălcării celorlalte dispoziții din Constituție,
arată că autorul excepției nu a precizat în mod concret în ce fel
textele de lege vin în contradicție cu acestea.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Avocatul Poporului consideră că dispozițiile de lege
criticate nu îngrădesc posibilitatea părților de a se adresa
instanței de judecată, de a formula apărări, de a propune probe
și de a recurge la căile de atac prevăzute de lege, ăașadar de a
se prevala de toate garanțiile procesuale care condiționează
dreptul la un proces echitabil și dreptul la apărare.” De
asemenea, consideră că aceste dispoziții nu contravin nici
principiului libertății comerțului și nici dreptului de proprietate.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile reprezentantului Ministerului Public, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională constată că a fost legal sesizată și
este competentă, potrivit dispozițiilor art. 146 lit. d) din
Constituție, precum și ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.

10

MONITORUL OFICIAL AL ROMÂNIEI, PARTEA I, Nr. 884/29.XII.2008

Obiectul excepției de neconstituționalitate îl constituie
dispozițiile art. 9 din Legea nr. 136/1995 privind asigurările și
reasigurările în România, publicată în Monitorul Oficial al
Românei, Partea I, nr. 303 din 30 decembrie 1995, astfel cum a
fost modificat prin art. I pct. 4 din Ordonanța de urgență a
Guvernului nr. 61/2005, publicată în Monitorul Oficial al
României, Partea I, nr. 562 din 30 iunie 2005, precum și ale
art. 969 și art. 1073 din Codul civil. Textele de lege criticate
prevăd:
— Art. 9 din Legea nr. 136/1995: ăPrin contractul de
asigurare, contractantul asigurării sau asiguratul se obligă să
plătească o primă asigurătorului, iar acesta se obligă ca, la
producerea riscului asigurat, să plătească asiguratului,
beneficiarului asigurării sau terțului păgubit despăgubirea ori
suma asigurată, denumită în continuare indemnizație, rezultată
din contractul de asigurare încheiat în condițiile prezentei legi, în
limitele și la termenele convenite.”;
— Art. 969 din Codul civil: ăConvențiile legal făcute au putere
de lege între părțile contractante.
Ele se pot revoca prin consimțământul mutual sau din cauze
autorizate de lege.”;
— Art. 1073 din Codul civil: ăCreditorul are dreptul de a
dobândi îndeplinirea exactă a obligației, și în caz contrar are
dreptul la dezdăunare.”
În opinia autorului excepției, textul de lege criticat contravine
prevederilor constituționale ale art. 16 alin. (2) — ăNimeni nu
este mai presus de lege”, ale art. 21 alin. (3) — ăPărțile au
dreptul la un proces echitabil și la soluționarea cauzelor într-un
termen rezonabil”, ale art. 24 — ăDreptul la apărare”, ale art. 44 —
ăDreptul de proprietate privată”, ale art. 45 — ăLibertatea
economică” și ale art. 135 — ăEconomia”.
În esență, autorul excepției consideră că dispozițiile art. 9 din
Legea nr. 136/1995 ăîncalcă exigențele constituționale privitoare
la asigurarea unui proces echitabil”, întrucât permit ăinstanței de
judecată să ia măsuri susceptibile să fie puse în aplicare cu
ajutorul forței coercitive a statului, fără a-i permite, în același
timp, să analizeze pretențiile sau apărările părților pe fond,
precum și să administreze probele adecvate cauzei, să verifice
buna-credință și consimțământul părților la încheierea actelor
juridice.” De asemenea, se susține că art. 969 și art. 1073 din
Codul civil încalcă prevederile constituționale referitoare la
proprietate și la buna-credință, întrucât agenții economici sunt
constrânși la asumarea de obligații la care nu au consimțit în
mod liber.

Examinând excepția de neconstituționalitate ridicată, Curtea
reține următoarele:
Articolul 9 din Legea nr. 136/1995, cuprins în Capitolul II din
aceasta — ăContractul de asigurare”, Secțiunea 1 — ăÎncheierea
contractului. Drepturi și obligații”, prevede că în cazul producerii
riscului asumat, contractantul asigurării sau asiguratul se obligă
să plătească despăgubirea ori suma asigurată, așa cum aceasta
rezultă din contractul de asigurare încheiat în condițiile legii, în
limitele și la termenele convenite. Art. 969 din Codul civil
consacră principiul forței obligatorii a convențiilor civile pacta
sunt servanda, iar art. 1073 care face parte din Capitolul VII din
același Cod — ăDespre efectele obligațiilor” stabilește regula de
principiu privind efectul general al obligațiilor, și anume dreptul
creditorului de a urmări și a obține de la debitor îndeplinirea
exactă a prestației la care s-a obligat sau de a cere despăgubiri
în caz de neexecutare. Or, finalitatea acestui din urmă text din
Codul civil constă, așa cum a statuat Curtea Constituțională, în
jurisprudența sa, în realizarea drepturilor legale ale creditorului
prin determinarea debitorului de a executa obligația la care este
ținut în temeiul unui contract încheiat între părți, sub sancțiunea
suportării unor despăgubiri.
Așa fiind, Curtea nu poate reține existența vreunei
contradicții între aceste dispoziții de lege și, astfel cum susține
autorul excepției, ăexigențele constituționale privitoare la
asigurarea unui proces echitabil” sau cele referitoare la
proprietate și la buna-credință. De asemenea, nici din cuprinsul
art. 9 din Legea nr. 136/1995 și nici din cuprinsul art. 969 sau al
art. 1073 din Codul civil nu reiese că instanța de judecată poate
lua ămăsuri susceptibile să fie puse în aplicare cu ajutorul forței
coercitive a statului, fără a-i permite, în același timp, să
analizeze pretențiile sau apărările părților pe fond, precum și să
administreze probele adecvate cauzei, să verifice buna-credință
și consimțământul părților la încheierea actelor juridice.”
Asemenea susțineri pot rezulta, eventual, din modul de aplicare
a prevederilor legale în cauză. Or, exercitarea controlului asupra
activității de aplicare a normelor legale reprezintă atributul
exclusiv al instanțelor judecătorești, Curtea Constituțională fiind
competentă, potrivit art. 2 alin. (3) din Legea nr. 47/1992 privind
organizarea și funcționarea Curții Constituționale, să se
pronunțe numai asupra constituționalității prevederilor de lege
cu privire la care a fost sesizată, și nu asupra modului de
aplicare a acestora.

Față de cele de mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 9 din Legea nr. 136/1995 privind asigurările și reasigurările
în România, precum și ale art. 969 și art. 1073 din Codul civil, excepție ridicată de Societatea Comercială ăInteramerican Romania
Insurance Company” — S.A. din București în Dosarul nr. 24.947/3/2007 al Tribunalului București — Secția a VI-a comercială.
Definitivă și general obligatorie.
Pronunțată în ședința publică din data de 2 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Gabriela Dragomirescu

MONITORUL OFICIAL AL ROMÂNIEI, PARTEA I, Nr. 884/29.XII.2008

11

CURTEA CONSTITUȚIONALĂ

D E C I Z I A Nr. 1.311
din 2 decembrie 2008

referitoare la excepția de neconstituționalitate a prevederilor art. 1, art. 4 alin. (1) și (3), art. 5
și art. 9 alin. (2) din Ordonanța de urgență a Guvernului nr. 130/2004 privind unele măsuri
pentru vânzarea de către societățile comerciale, companiile și societățile naționale
din sectorul energiei, petrolului, gazelor naturale, resurselor minerale și al industriei de apărare,
precum și de către alți agenți economici din subordinea Ministerului Economiei și Comerțului
a locuințelor pe care aceștia le au în patrimoniu personalului propriu,
titularilor contractelor de închiriere, pensionarilor sau disponibilizaților
cu ultimul loc de muncă la acești agenți economici
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Gabriela Dragomirescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent-șef

Pe rol se află soluționarea excepției de neconstituționalitate
a prevederilor art. 1, art. 4 alin. (1) și (3), art. 5 și art. 9 alin. (2)
din Ordonanța de urgență a Guvernului nr. 130/2004 privind
unele măsuri pentru vânzarea de către societățile comerciale,
companiile și societățile naționale din sectorul energiei,
petrolului, gazelor naturale, resurselor minerale și al industriei
de apărare, precum și de alți agenți economici din subordinea
Ministerului Economiei și Comerțului a locuințelor pe care
aceștia le au în patrimoniu personalului propriu, titularilor
contractelor de închiriere, pensionarilor sau disponibilizaților cu
ultimul loc de muncă la acești agenți economici, excepție ridicată
de Florentina (Deceanu) Lefter din Galați în Dosarul
nr. 2.460/233/2007 al Judecătoriei Ploiești.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții dă
cuvântul reprezentantului Ministerului Public, care pune
concluzii de respingere a excepției de neconstituționalitate,
invocând jurisprudența Curții Constituționale în materie.
C U R T E A,

având în vedere actele și lucrările dosarului, constată
următoarele:
Prin Încheierea din 20 mai 2008, pronunțată în Dosarul
nr. 2.460/233/2007, Judecătoria Ploiești a sesizat Curtea
Constituțională cu excepția de neconstituționalitate a
prevederilor art. 1, art. 4 alin. (1) și (3), art. 5 și art. 9 alin. (2)
din Ordonanța de urgență a Guvernului nr. 130/2004 privind
unele măsuri pentru vânzarea de către societățile
comerciale, companiile și societățile naționale din sectorul
energiei, petrolului, gazelor naturale, resurselor minerale și
al industriei de apărare, precum și de către alți agenți
economici din subordinea Ministerului Economiei și
Comerțului a locuințelor pe care aceștia le au în patrimoniu
personalului propriu, titularilor contractelor de închiriere,
pensionarilor sau disponibilizaților cu ultimul loc de muncă
la acești agenți economici. Excepția a fost ridicată de

Florentina (Deceanu) Lefter într-o cauză civilă având ca obiect
obligația de a face.
În motivarea excepției de neconstituționalitate se arată,
în esență, că modalitatea de stabilire și implicit cuantumul
prețului de vânzare a locuințelor, astfel cum sunt prevăzute de
textele de lege criticate, nu respectă cerințele impuse de o reală
protecție socială, precum și faptul că depășirea termenului în
interiorul căruia cei vizați de dispozițiile ordonanței trebuie să își
manifeste voința de a cumpăra ănu ar trebui să ducă la pierderea
dreptului de a cumpăra prevăzut de Legea locuinței nr. 85/1992.
Judecătoria Ploiești apreciază că excepția de
neconstituționalitate ridicată este neîntemeiată, ădispozițiile
respective necontravenind reglementărilor internaționale și
prevederilor constituționale invocate de reclamantă.”
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Avocatul Poporului apreciază că dispozițiile criticate din
Ordonanța de urgență a Guvernului nr. 130/2004 sunt
constituționale.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile reprezentantului Ministerului Public, dispozițiile legale
criticate raportate la prevederile Constituției, precum și Legea
nr. 47/1992, reține următoarele:
Curtea Constituțională constată că a fost legal sesizată și
este competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 1, art. 4 alin. (1) și (3), art. 5 și art. 9 alin. (2) din
Ordonanța de urgență a Guvernului nr. 130/2004 privind unele
măsuri pentru vânzarea de către societățile comerciale,
companiile și societățile naționale din sectorul energiei,
petrolului, gazelor naturale, resurselor minerale și al industriei
de apărare, precum și de către alți agenți economici din
subordinea Ministerului Economiei și Comerțului a locuințelor
pe care aceștia le au în patrimoniu personalului propriu, titularilor
contractelor de închiriere, pensionarilor sau disponibilizaților cu
ultimul loc de muncă la acești agenți economici, astfel cum au
fost modificate prin articolul unic, pct. 1, 2 și 4 din Legea
nr. 189/2005 privind aprobarea Ordonanței de urgență a
Guvernului nr. 130/2004, publicată în Monitorul Oficial al
României, Partea I, nr. 545 din 27 iunie 2005.

12

MONITORUL OFICIAL AL ROMÂNIEI, PARTEA I, Nr. 884/29.XII.2008

Textele de lege criticate dispun cu privire la persoanele
cărora le pot fi vândute locuințele din patrimoniul societăților
comerciale nominalizate de ordonanța criticată, prețul de
vânzare și modalitățile de stabilire a acestuia, vânzarea prin
licitație publică, în condițiile legii, a locuințelor care nu sunt
cumpărate de chiriași și care au devenit disponibile ca urmare
a eliberării, precum și termenul limită de finalizare a operațiunilor
de vânzare a locuințelor.
Autorul excepției susține că textele de lege criticate încalcă
prevederile constituționale ale art. 9, art. 16 alin. (1), art. 31
alin. (1) și (3), art. 41 alin. (2), art. 43 alin. (2), art. 47 alin. (1),
art. 115 alin. (4), (6) și (8) și ale ăart. 134 (f)”. De asemenea, mai
invocă și încălcarea art. 1, art. 3, art. 17, art. 22, art. 23 și art. 25
din Declarația Universală a Drepturilor Omului, precum și a art. 2
pct. 1, art. 4, art. 5, art. 7, art. 8, art. 11 pct. b), art. 17 și art. 21
din ăCarta drepturilor și libertăților fundamentale ale omului.

Examinând excepția de neconstituționalitate ridicată, Curtea
constată că asupra constituționalității prevederilor art. 1, art. 4
alin. (1) și (3), art. 5 și art. 9 alin. (2) din Ordonanța de urgență
a Guvernului nr. 130/2004 s-a mai pronunțat prin Decizia nr. 827
din 8 iulie 2008, publicată în Monitorul Oficial al României,
Partea I, nr. 636 din 3 septembrie 2008, într-o cauză în care se
formulau critici similare celor din prezentul dosar, prin raportare
la aceleași dispoziții constituționale și din documente
internaționale.
Soluția de respingere a excepției de neconstituționalitate își
păstrează valabilitatea și în prezenta cauză, pentru argumentele
înfățișate în decizia menționată, întrucât nu au intervenit
elemente noi de natură să justifice schimbarea jurisprudenței
Curții Constituționale.

Față de cele de mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 1, art. 4 alin. (1) și (3), art. 5 și art. 9 alin. (2) din Ordonanța
de urgență a Guvernului nr. 130/2004 privind unele măsuri pentru vânzarea de către societățile comerciale, companiile și societățile
naționale din sectorul energiei, petrolului, gazelor naturale, resurselor minerale și al industriei de apărare, precum și de către alți
agenți economici din subordinea Ministerului Economiei și Comerțului a locuințelor pe care aceștia le au în patrimoniu personalului
propriu, titularilor contractelor de închiriere, pensionarilor sau disponibilizaților cu ultimul loc de muncă la acești agenți economici,
excepție ridicată de Florentina (Deceanu) Lefter din Galați în Dosarul nr. 2.460/233/2007 al Judecătoriei Ploiești.
Definitivă și general obligatorie.
Pronunțată în ședința publică din data de 2 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Gabriela Dragomirescu

CURTEA CONSTITUȚIONALĂ

D E C I Z I A Nr. 1.312
din 2 decembrie 2008

referitoare la excepția de neconstituționalitate a prevederilor art. 41 alin. 2
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Gabriela Dragomirescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent-șef

Pe rol se află soluționarea excepției de neconstituționalitate
a prevederilor art. 41 alin. 2 din Codul de procedură civilă,
excepție ridicată de Societatea Comercială ăRevomed S.A. Sion
Elveția”
—
Sucursala Târgu
Mureș
în
Dosarul
nr. 6.855/320/2007 (număr în format vechi 1.011/2008) al
Tribunalului Mureș — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, se dă cuvântul
reprezentantului Ministerului Public, care pune concluzii de
respingere a excepției de neconstituționalitate, întrucât textul de
lege criticat nu contravine art. 21 alin. (1), (2) și (3) din
Constituție, invocat ca fiind încălcat.

MONITORUL OFICIAL AL ROMÂNIEI, PARTEA I, Nr. 884/29.XII.2008
C U R T E A,

având în vedere actele și lucrările dosarului, constată
următoarele:
Prin Încheierea din 4 iulie 2008, pronunțată în Dosarul
nr. 6.855/320/2007 (număr în format vechi 1.011/2008),
Tribunalul Mureș — Secția civilă a sesizat Curtea
Constituțională cu excepția de neconstituționalitate a
prevederilor art. 41 alin. 2 din Codul de procedură civilă,
excepție ridicată de Societatea Comercială ăRevomed S.A. Sion
Elveția” — Sucursala Târgu Mureș într-un recurs declarat
împotriva unei sentințe civile.
În motivarea excepției de neconstituționalitate se susține
că prin dispozițiile art. 41 alin. 2 din Codul de procedură civilă
ăsucursalelor — dezmembrăminte fără personalitate juridică ale
unor societăți comerciale — li se refuză dreptul de a-și apăra în
justiție, în calitate de reclamante, drepturile și obligațiile născute
din raporturile juridice de drept material în care acestea sunt
parte”, deși și art. 43 alin. (1) din Legea nr. 31/1990 privind
societățile comerciale ăpermite sucursalelor să fie parte în
raporturi juridice contractuale.” Așa fiind, se consideră că sunt
încălcate prevederile art. 21 alin. (1), (2) și (3) din Constituție,
referitoare la dreptul oricărei persoane de a se adresa justiției,
precum și dreptul părților la un proces echitabil.
Tribunalul Mureș — Secția civilă consideră că excepția de
neconstituționalitate este nefondată, întrucât art. 41 alin. 2 din
Codul de procedură civilă nu îngrădește accesul la justiție, ci,
referindu-se la entități care nu au personalitate juridică,
stabilește că acestea pot sta în judecată doar ca pârâte, în
anumite condiții.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Guvernul apreciază că excepția de neconstituționalitate
ridicată este neîntemeiată, întrucât art. 41 alin. 2 din Codul de
procedură civilă conferă ădreptul unor entități care nu au
personalitate juridică de a sta în judecată.”
Avocatul Poporului consideră că textul de lege criticat este
constituțional, sens în care arată că art. 35 din Decretul
nr. 31/1954 privitor la persoanele fizice și persoanele juridice
dispune că persoana juridică își exercită drepturile și își
îndeplinește obligațiile prin organele sale. Sub acest aspect,
invocă jurisprudența Curții Constituționale.

13

Președinții celor două Camere ale Parlamentului nu au
comunicat punctele lor de vedere.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile reprezentantului Ministerului
Public, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională constată că a fost legal sesizată și
este competentă, potrivit dispozițiilor art. 146 lit. d) din
Constituție, precum și ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
prevederile art. 41 alin. 2 din Codul de procedură civilă, potrivit
cărora ăAsociațiile sau societățile care nu au personalitate
juridică pot sta în judecată ca pârâte, dacă au organe proprii de
conducere.”
Autorul excepției susține că acest text de lege încalcă
prevederile constituționale ale art. 21 alin. (1) — ăOrice persoană
se poate adresa justiției pentru apărarea drepturilor, a libertăților
și a intereselor sale legitime” , alin. (2) — ăNicio lege nu poate
îngrădi exercitarea acestui drept” și alin. (3) — ăPărțile au dreptul
la un proces echitabil și la soluționarea cauzelor într-un termen
rezonabil.”
Examinând excepția de neconstituționalitate, Curtea
constată că, în esență, criticile formulate constau în aceea că
art. 41 alin. 2 din Codul de procedură civilă ărefuză” sucursalelor
societăților comerciale ădreptul de a-și apăra în justiție, în
calitate de reclamante, drepturile și obligațiile născute din
raporturile juridice de drept material în care acestea sunt parte.”
Într-adevăr, textul de lege criticat prevede că asociațiile sau
societățile care nu au personalitate juridică pot sta în judecată
doar ca pârâte, dacă au organe proprii de conducere, însă
reglementarea se întemeiază pe teoria reprezentării legale,
potrivit căreia persoana juridică poate face acte juridice numai
prin intermediul organelor care-i reprezintă voința.
De altfel, Curtea constată că, în realitate, aspectele criticate
privesc o eventuală modificare sau completare a dispozițiilor
legii, ceea ce nu intră în competența sa de soluționare, astfel că
excepția de neconstituționalitate urmează a fi respinsă.

Față de cele de mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 41 alin. 2 din Codul de procedură civilă, excepție ridicată de
Societatea Comercială ăRevomed S.A. Sion Elveția” — Sucursala Târgu Mureș în Dosarul nr. 6.855/320/2007 (număr în format
vechi 1.011/2008) al Tribunalului Mureș — Secția civilă.
Definitivă și general obligatorie.
Pronunțată în ședința publică din data de 2 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Gabriela Dragomirescu

14

MONITORUL OFICIAL AL ROMÂNIEI, PARTEA I, Nr. 884/29.XII.2008
CURTEA CONSTITUȚIONALĂ

D E C I Z I A Nr. 1.313
din 2 decembrie 2008

referitoare la excepția de neconstituționalitate a prevederilor art. 399 alin. 3
din Codul de procedură civilă și art. 168 alin. (2) din Ordonanța Guvernului nr. 92/2003
privind Codul de procedură fiscală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Gabriela Dragomirescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent-șef

Pe rol se află soluționarea excepției de neconstituționalitate
a prevederilor art. 399 alin. 3 din Codul de procedură civilă și
art. 168 alin. (2) din Ordonanța Guvernului nr. 92/2003 privind
Codul de procedură fiscală, excepție ridicată de Societatea
Comercială ăDan Steel Group” — S.A. din orașul Beclean în
Dosarul nr. 712/186/2005 al Tribunalului Bistrița-Năsăud —
Secția comercială și de contencios administrativ.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, se dă cuvântul
reprezentantului Ministerului Public, care pune concluzii de
respingere a excepției de neconstituționalitate, sens în care
invocă jurisprudența Curții Constituționale în materie.
C U R T E A,

având în vedere actele și lucrările dosarului, constată
următoarele:
Prin Încheierea din 1 aprilie 2008, pronunțată în Dosarul
712/186/2005, Tribunalul Bistrița-Năsăud — Secția
comercială, de contencios administrativ și fiscal a sesizat
Curtea Constituțională cu excepția de neconstituționalitate
a prevederilor art. 399 alin. 3 din Codul de procedură civilă
și art. 168 alin. (2) din Ordonanța Guvernului nr. 92/2003
privind Codul de procedură fiscală. Excepția a fost ridicată
de Societatea Comercială ăDan Steel Group” — S.A. din orașul
Beclean într-o cauză având ca obiect o contestație la executare.
În motivarea excepției de neconstituționalitate se susține
că atât art. 399 alin. 3 din Codul de procedură civilă, cât și
art. 168 alin. (2) din Ordonanța Guvernului nr. 92/2003 încalcă
art. 21 din Constituție, întrucât în condițiile consacrării legale a
unei căi administrative de soluționare a litigiilor privind fondul
unui titlu executoriu nu se mai permite accesul la justiție, în
sensul că o instanță judecătorească nu are posibilitatea să
pronunțe o hotărâre cu privire la legalitatea celor cuprinse pe
fond în acest titlu executoriu. Mai arată că exigențele unui
proces echitabil presupun ăca fiecare dintre părțile procesului să
poată să-și susțină cauza în condițiile în care să nu o
dezavatajeze substanțial de-a lungul întregului proces în raport
cu părțile adverse.” Or, textele de lege criticate, care prevăd
imposibilitatea invocării apărărilor de fond împotriva creditorilor,
sunt ăde natură să dezavantajeze în mod substanțial pe debitor
în raporturile sale cu creditorii.”
Tribunalul Bistrița-Năsăud — Secția comercială și de
contencios administrativ consideră că excepția de

neconstituționalitate este neîntemeiată, în condițiile în care
împotriva titlului de creanță, precum și împotriva altor acte
administrative fiscale se poate formula contestație potrivit
art.205 din Codul de procedură fiscală.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Avocatul Poporului consideră că textele de lege criticate
sunt constituționale, sens în care, cu privire la dispozițiile
art. 399 alin. 3 din Codul de procedură civilă, invocă
jurisprudența Curții Constituționale, iar cu privire la art. 168
alin. (2) din Ordonanța Guvernului nr. 92/2003 arată că art. 172
alin. (1) din aceasta reglementează posibilitatea ca persoanele
interesate să facă contestație împotriva oricărui act de executare
efectuat cu încălcarea prevederilor sale.
Președinții celor două Camere ale Parlamentului și Guvernul
nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile reprezentantului Ministerului Public, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională constată că a fost legal sesizată și
este competentă, potrivit dispozițiilor art. 146 lit. d) din
Constituție, precum și ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
prevederile art. 399 alin. 3 din Codul de procedură civilă, potrivit
cărora, ăÎn cazul în care executarea silită se face în temeiul unui
titlu executoriu care nu este emis de o instanță judecătorească,
se pot invoca în contestația la executare apărări de fond
împotriva titlului executoriu, dacă legea nu prevede în acest
scop o altă cale de atac”, precum și ale art. 168 alin. (2) din
Ordonanța Guvernului nr. 92/2003 privind Codul de procedură
fiscală, republicat în Monitorul Oficial al României, Partea I,
nr. 513 din 31 iulie 2007, care prevede: ă(2) Suma cheltuielilor cu
executarea silită se stabilește de organul de executare, prin
proces-verbal, care constituie titlu executoriu potrivit prezentului
cod, care are la bază documente privind cheltuielile efectuate.”
Autorul excepției susține că acest text de lege încalcă
prevederile constituționale ale art. 21 privind ăAccesul liber la
justiție.”
Examinând excepția de neconstituționalitate, Curtea
constată că, în esență, criticile formulate constau în aceea că, în
condițiile consacrării legale a unei căi administrative de
soluționare a litigiilor privind fondul unui titlu executoriu, nu se
mai permite accesul la justiție, în sensul că o instanță
judecătorească nu are posibilitatea să pronunțe o hotărâre cu
privire la legalitatea celor cuprinse pe fond în acest titlu
executoriu, precum și că sunt ăde natură să dezavantajeze în
mod substanțial pe debitor în raporturile sale cu creditorii.” În

MONITORUL OFICIAL AL ROMÂNIEI, PARTEA I, Nr. 884/29.XII.2008
consecință, autorul excepției susține că se încalcă prevederile
constituționale ale art. 21 referitoare la accesul liber la justiție.
Analizând aceste critici, Curtea constată că art. 399 alin. 3
din Codul de procedură civilă a mai fost supus controlului de
constituționalitate prin raportare la art. 21 din Constituție și, în
esență, cu aceeași motivare ca cea din prezenta cauză. Astfel,
de exemplu, prin Decizia nr. 454 din 2 decembrie 2003,
publicată în Monitorul Oficial al României, Partea I, nr. 926 din
23 decembrie 2003, Curtea Constituțională, respingând
excepția, a statuat că art. 399 alin. 3 din Codul de procedură
civilă este constituțional, pentru considerentele acolo reținute,
care își mențin valabilitatea și în prezentul dosar, întrucât nu au

15

intervenit elemente noi de natură să justifice schimbarea acestei
jurisprudențe.
De asemenea, de exemplu, prin Decizia nr. 550 din
16 decembrie 2004, publicată în Monitorul Oficial al României,
Partea I, nr. 93 din 28 ianuarie 2005, Curtea s-a pronunțat,
alături de alte texte din Ordonanța Guvernului nr. 92/2003, și cu
privire la art. 168 din aceasta, în sensul că textul nu încalcă
prevederile constituționale ale art. 21.
Cele statuate prin decizia menționată își păstrează
valabilitatea și în prezenta cauză, întrucât nu au intervenit
elemente noi care să determine schimbarea jurisprudenței
Curții.

Față de cele de mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 399 alin. 3 din Codul de procedură civilă și art. 168 alin. (2)
din Ordonanța Guvernului nr. 92/2003 privind Codul de procedură fiscală, excepție ridicată de Societatea Comercială ăDan Steel
Group” — S.A. din orașul Beclean în Dosarul nr. 712/186/2005 al Tribunalului Bistrița-Năsăud — Secția comercială și de contencios
administrativ.
Definitivă și general obligatorie.
Pronunțată în ședința publică din data de 2 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Gabriela Dragomirescu

CURTEA CONSTITUȚIONALĂ

D E C I Z I A Nr. 1.322
din 4 decembrie 2008

referitoare la excepția de neconstituționalitate a dispozițiilor art. 244 alin. 1 pct. 2
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Claudia Miu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— prim-magistrat-asistent

Pe rol se află soluționarea excepției de neconstituționalitate
a dispozițiilor art. 244 alin. 1 pct. 2 din Codul de procedură civilă
și ale art. I pct. 33 din Legea nr. 219/2005 privind aprobarea
Ordonanței de urgență a Guvernului nr. 138/2000 pentru
modificarea și completarea Codului de procedură civilă, excepție
ridicată de Dănuț Bărăitaru și Elena Bărăitaru în Dosarul
nr. 7.035/280/2005 al Tribunalului Argeș — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate.

C U R T E A,

având în vedere actele și lucrările dosarului, constată
următoarele:
Prin Încheierea din 29 aprilie 2008, Tribunalul Argeș —
Secția civilă a sesizat Curtea Constituțională cu excepția de
neconstituționalitate a dispozițiilor art. 244 alin. 1 pct. 2 din
Codul de procedură civilă și ale art. I pct. 33 din Legea
nr. 219/2005 privind aprobarea Ordonanței de urgență a
Guvernului nr. 138/2000 pentru modificarea și completarea
Codului de procedură civilă, excepție ridicată de Dănuț
Bărăitaru și Elena Bărăitaru în Dosarul nr. 7.035/280/2005 al
acelei instanțe având ca obiect soluționarea recursului împotriva
unei sentințe prin care a fost anulat un proces-verbal de vânzare
la licitație, precum și actele de executare ulterioare acestuia.
În motivarea excepției de neconstituționalitate autorii
acesteia susțin că prevederile legale criticate contravin
dispozițiilor constituționale ale art. 21 și ale art. 53, întrucât
condiționează suspendarea cauzei civile de existența unei soluții
de începere a urmăririi penale pentru o infracțiune care ar avea
o înrâurire hotărâtoare asupra hotărârii ce urmează a se
pronunța. Totodată, se apreciază că dispozițiile în cauză ar
trebui să își găsească aplicabilitatea atunci când la parchet

16

MONITORUL OFICIAL AL ROMÂNIEI, PARTEA I, Nr. 884/29.XII.2008

există înregistrat un dosar penal chiar dacă nu a fost dată nicio
soluție în cadrul acestuia.
Tribunalul Argeș — Secția civilă și-a exprimat opinia în
sensul că excepția de neconstituționalitate este neîntemeiată,
întrucât textul legal criticat nu este unul imperativ, ci lasă la
aprecierea instanței oportunitatea suspendării cauzei.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate raportate la
prevederile Constituției, precum și dispozițiile Legii nr. 47/1992,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate, astfel cum a fost
formulat, îl constituie dispozițiile art. 244 alin. 1 pct. 2 din Codul
de procedură civilă și ale art. I pct. 33 din Legea nr. 219/2005
privind aprobarea Ordonanței de urgență a Guvernului
nr. 138/2000 pentru modificarea și completarea Codului de
procedură civilă, publicată în Monitorul Oficial al României,
Partea I, nr. 609 din 14 iulie 2005. În realitate, din critica autorului
excepției, se observă că obiectul excepției îl formează
dispozițiile art. 244 alin. 1 pct. 2 din Codul de procedură civilă,
astfel cum au fost modificate prin textul art. I pct. 33 din Legea
nr. 219/2005.
Textul legal criticat are următorul cuprins:
ăInstanța poate suspenda judecata: [...]
2. când s-a început urmărirea penală pentru o infracțiune
care ar avea o înrâurire hotărâtoare asupra hotărârii ce urmează
să se dea”.
Textele constituționale invocate în susținerea excepției sunt
cele ale art. 21 privind accesul liber la justiție și ale art. 53 privind
restrângerea exercițiului unor drepturi sau al unor libertăți.
Examinând excepția de neconstituționalitate, Curtea reține
următoarele:

Art. 244 alin. 1 pct. 2 din Codul de procedură civilă
reglementează unul dintre cazurile de suspendare facultativă a
judecății, care se întemeiază pe declanșarea urmăririi penale
pentru o infracțiune care ar avea o înrâurire hotărâtoare asupra
hotărârii ce urmează să se pronunțe. Rezultă că o condiție
esențială pentru a se face aplicarea art. 244 alin. 1 pct. 2 din
Codul de procedură penală este să se fi declanșat în prealabil
urmărirea penală. Curtea reține că legiuitorul a ales să lege
posibilitatea suspendării cauzei de o atare soluție procesual
penală spre a se evita posibilitatea aplicării de către instanță a
textului în cauză atunci când se invocă doar existența unor
plângeri penale sau a unor simple suspiciuni sau bănuieli. Este
un criteriu mult mai clar și obiectiv decât existența unor indicii de
săvârșire a unei infracțiuni, astfel cum prevedea textul criticat
anterior modificării sale prin Legea nr. 219/2005. În consecință,
Curtea constată că sfera de apreciere a judecătorului este
circumscrisă numai la situațiile în care există o soluție de
începere a urmăririi penale — criteriu clar și obiectiv.
Obiter dictum, Curtea, prin Deciziile nr. 29 din 27 ianuarie
2004, publicată în Monitorul Oficial al României, Partea I, nr. 170
din 26 februarie 2004, și nr. 280 din 28 martie 2006, publicată în
Monitorul Oficial al României, Partea I, nr. 386 din 5 mai 2006,
a stabilit, cu valoare de principiu, că suspendarea cauzei, în
ipotezele prevăzute de art. 244 din Codul de procedură civilă, nu
încalcă art. 21 din Constituție și că este de natură să
preîntâmpine situațiile în care instanțele judecătorești ar
pronunța hotărâri contradictorii, cu efecte nedorite asupra
stabilității raporturilor juridice existente între părți. Pe de altă
parte, având posibilitatea de a aprecia oportunitatea suspendării
cursului judecății, instanța este chemată să cenzureze toate
acele cazuri care ar putea constitui pretext pentru tergiversarea
judecății. Prin urmare, lăsarea măsurii suspendării la aprecierea
judecătorului, atunci când dezlegarea pricinii depinde de
existența unui drept care face obiectul unui alt proces aflat în
curs, este menită să-i permită acestuia să-și exercite rolul activ,
sancționând eventualele tentative de exercitare abuzivă a
drepturilor procesuale, incontestabil mai eficient decât în situația
în care suspendarea ar avea caracter imperativ.
Totodată, Curtea observă că, în cazul în care ulterior
pronunțării hotărârii ce soluționează pe fond pricina, se
descoperă o infracțiune privitoare la pricină, este deschisă calea
revizuirii hotărârii (art. 322 din Codul de procedură civilă).
În final, Curtea reține că, din moment ce exigențele
procedurale impuse de textul legal criticat nu prejudiciază în
niciun fel accesul liber la justiție al persoanei, art. 53 din
Constituție nu este incident în soluționarea criticii de
neconstituționalitate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 244 alin. 1 pct. 2 din Codul de procedură civilă, excepție
ridicată de Dănuț Bărăitaru și Elena Bărăitaru în Dosarul nr. 7.035/280/2005 al Tribunalului Argeș — Secția civilă.
Definitivă și general obligatorie.
Pronunțată în ședința publică din data de 4 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Prim-magistrat-asistent,
Claudia Miu

MONITORUL OFICIAL AL ROMÂNIEI, PARTEA I, Nr. 884/29.XII.2008

17

CURTEA CONSTITUȚIONALĂ

D E C I Z I A Nr. 1.332
din 9 decembrie 2008

referitoare la excepția de neconstituționalitate a prevederilor art. 86 alin. (2) și art. 94 alin. (1) lit. m)
din Legea nr. 188/1999 privind Statutul funcționarilor publici
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Simona Ricu
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 86 alin. (2) și art. 94 alin. (1) lit. m) din Legea
nr. 188/1999 privind Statutul funcționarilor publici, excepție
ridicată de Marcel Tătaru în Dosarul nr. 265/42/2008 al Curții de
Apel Ploiești — Secția comercială și de contencios administrativ.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate, invocând jurisprudența în materie a Curții
Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 5 mai 2008, pronunțată în Dosarul
nr. 265/42/2008, Curtea de Apel Ploiești — Secția comercială
și de contencios administrativ a sesizat Curtea
Constituțională cu excepția de neconstituționalitate a
dispozițiilor art. 86 alin. (2) și art. 94 alin. (1) lit. m) din Legea
nr. 188/1999 privind Statutul funcționarilor publici. Excepția
de neconstituționalitate a fost ridicată de Marcel Tătaru într-o
cauză de contencios administrativ având ca obiect anularea
unui ordin al ministrului agriculturii și dezvoltării rurale.
În motivarea excepției se susține că textele de lege criticate
îngrădesc exercitarea dreptului la muncă, întrucât trimiterea în
judecată a funcționarului public conduce atât la suspendarea sa
din funcție, cât și la suspendarea de drept a raportului de
serviciu. În opinia autorului excepției, textele de lege criticate
contravin dispozițiilor constituționale ale art. 16 alin. (1) care
consacră egalitatea cetățenilor în fața legii și a autorităților
publice, ale art. 23 alin. (11) care instituie prezumția de
nevinovăție și ale art. 41 alin. (1) care garantează dreptul la
muncă.
Curtea de Apel Ploiești — Secția comercială și de
contencios administrativ apreciază că excepția de
neconstituționalitate este întemeiată, în măsura în care
suspendarea din funcția publică operează de drept, iar
funcționarul este supus, în continuare, interdicțiilor și
incompatibilităților specifice funcțiilor publice pe care le deține.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului

Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile art. 86 alin. (2)
și art. 94 alin. (1) lit. m) din Legea nr. 188/1999 privind Statutul
funcționarilor publici sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 86 alin. (2) și art. 94 alin. (1) lit. m) din Legea
nr. 188/1999 privind Statutul funcționarilor publici, republicată în
Monitorul Oficial al României, Partea I, nr. 365 din 29 mai 2007,
care au următorul cuprins:
— Art. 86 alin. (2): ă(2) În cazul în care funcționarul public
este trimis în judecată pentru săvârșirea unei infracțiuni de
natura celor prevăzute la art. 54 lit. h), persoana care are
competența legală de numire în funcția publică va dispune
suspendarea funcționarului public din funcția publică pe care o
deține.”;
— Art. 94 alin. (1) lit. m): ă(1) Raportul de serviciu se
suspendă de drept atunci când funcționarul public se află în una
dintre următoarele situații: ( )
m) în cazul în care s-a dispus trimiterea în judecată pentru
săvârșirea unei infracțiuni de natura celor prevăzute la art. 54
lit. h).”
Examinând excepția de neconstituționalitate, Curtea observă
că asupra constituționalității textelor de lege ce formează obiect
al excepției, Curtea Constituțională s-a mai pronunțat, prin
raportare la aceleași dispoziții din Legea fundamentală ca cele
invocate în prezenta cauză și prin prisma unor critici similare,
iar prin Decizia nr. 921 din 16 septembrie 2008, publicată în
Monitorul Oficial al României, Partea I, nr. 718 din 22 octombrie
2008, a respins excepția a neîntemeiată, pentru motivele acolo
reținute.
Întrucât în cauză nu au intervenit elemente noi care să
justifice reconsiderarea jurisprudenței Curții, soluția pronunțată
cu acel prilej și argumentele pe care aceasta s-a bazat își
păstrează valabilitatea și în prezenta cauză.

18

MONITORUL OFICIAL AL ROMÂNIEI, PARTEA I, Nr. 884/29.XII.2008

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 86 alin. (2) și art. 94 alin. (1) lit. m) din Legea nr. 188/1999
privind Statutul funcționarilor publici, excepție ridicată de Marcel Tătaru în Dosarul nr. 265/42/2008 al Curții de Apel Ploiești —
Secția comercială și de contencios administrativ.
Definitivă și general obligatorie.
Pronunțată în ședința publică din data de 9 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 1.334
din 9 decembrie 2008

referitoare la excepția de neconstituționalitate a prevederilor art. 102 alin. (1) și (2)
din Ordonanța de urgență a Guvernului nr. 194/2002 privind regimul străinilor în România
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Simona Ricu
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 98 alin. (1) și (2) din Ordonanța de urgență a
Guvernului nr. 194/2002 privind regimul străinilor în România,
excepție ridicată de Chen Aimei în Dosarul nr. 8.710/2/2007 al
Curții de Apel București — Secția a VIII-a contencios
administrativ și fiscal.
La apelul nominal se constată lipsa părților, față de care
procedura de citare este legal îndeplinită.
Curtea dispune a se face apelul și în Dosarul
nr. 1.398D/2008, având ca obiect aceeași excepție de
neconstituționalitate, ridicată de Zhang Weiqun în Dosarul
nr. 3.411/2/2007 al aceleiași instanțe.
La apelul nominal se constată, de asemenea, lipsa părților,
față de care procedura de citare este legal îndeplinită.
Curtea, din oficiu, pune în discuție conexarea dosarelor.
Reprezentantul Ministerului Public este de acord cu
conexarea.
Curtea, în temeiul art. 14 și al art. 53 alin. (5) din Legea
nr. 47/1992 privind organizarea și funcționarea Curții
Constituționale, raportate la art. 164 din Codul de procedură
civilă, dispune conexarea Dosarului nr. 1.398D/2008 la Dosarul
nr. 1.321D/2008, care a fost primul înregistrat.

Cauza fiind în stare de judecată, președintele acordă
cuvântul reprezentantului Ministerului Public. Acesta pune
concluzii de respingere a excepției de neconstituționalitate,
invocând jurisprudența Curții Constituționale în materie.
C U R T E A,

având în vedere actele și lucrările dosarelor, constată
următoarele:
Prin încheierile din 6 și 7 mai 2008, pronunțate în dosarele
nr. 8.710/2/2007 și nr. 3.411/2/2007, Curtea de Apel București —
Secția a VIII-a contencios administrativ și fiscal a sesizat
Curtea Constituțională cu excepția de neconstituționalitate
a prevederilor art. 98 alin. (1) și (2) din Ordonanța de
urgență a Guvernului nr. 194/2002 privind regimul străinilor
în România. Excepția a fost ridicată de Chen Aimei și, respectiv,
Zhang Weiqun în cauze având ca obiect acordarea regimului
tolerării șederii pe teritoriul României, respectiv soluționarea
unei contestații formulate împotriva unei decizii de returnare
emise de Oficiul Român pentru Imigrări.
În motivările excepției de neconstituționalitate, având un
conținut asemănător, se susține, în esență, că textele de lege
criticate sunt lipsite de precizie și claritate, întrucât nu
menționează explicit motivul vieții de familie ca motiv de
acordare a regimului tolerării, noțiunile de ămotive obiective” și
de ăîmprejurări independente de voința străinului, imprevizibile
și de neînlăturat”, fiind prea vagi și imprecise.
În opinia autorilor excepției de neconstituționalitate, textele
de lege criticate contravin dispozițiilor art. 26 alin. (1) din
Constituție și celor ale art. 8 din Convenția pentru apărarea
drepturilor omului și a libertăților fundamentale, care garantează
dreptul la viață familială și privată.
Curtea de Apel București — Secția a VIII-a contencios
administrativ și fiscal consideră că excepția de
neconstituționalitate este neîntemeiată.

19

MONITORUL OFICIAL AL ROMÂNIEI, PARTEA I, Nr. 884/29.XII.2008
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că prevederile art. 98 alin. (1)
și (2) din Ordonanța de urgență a Guvernului nr. 194/2002,
devenite, după renumerotare și republicare, art. 102 alin. (1) și
(2), sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierile de sesizare, punctele de vedere ale
Avocatului Poporului, rapoartele întocmite de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie,
potrivit încheierii de sesizare, prevederile art. 98 alin. (1) și (2)
din Ordonanța de urgență a Guvernului nr. 194/2002 privind
regimul străinilor în România. Ulterior sesizării Curții
Constituționale, ordonanța a fost republicată în Monitorul Oficial
al României, Partea I, nr. 421 din 5 iunie 2008, iar, ca urmare a

renumerotării, textele de lege criticate se regăsesc în prezent la
art. 102 alin. (1) și (2), asupra acestor texte de lege urmând să
se pronunțe Curtea Constituțională. Dispozițiile de lege criticate
au următorul conținut:
— Art. 102 alin. (1) și (2): ă(1) Tolerarea rămânerii pe teritoriul
României, denumită în continuare tolerare, reprezintă
permisiunea de a rămâne pe teritoriul țării acordată de Oficiul
Român pentru Imigrări străinilor care nu au dreptul de ședere
și, din motive obiective, nu părăsesc teritoriul României.
(2) Prin motive obiective, în sensul prezentei ordonanțe de
urgență, se înțelege acele împrejurări independente de voința
străinului, imprevizibile și care nu pot fi înlăturate, datorită cărora
străinul nu poate părăsi teritoriul României.”
Examinând excepția de neconstituționalitate, Curtea
constată că, prin mai multe decizii, ca de exemplu, Decizia
nr. 785 din 3 iulie 2008, publicată în Monitorul Oficial al
României, Partea I, nr. 580 din 1 august 2008, sau Decizia
nr. 1.032 din 9 octombrie 2008, publicată în Monitorul Oficial al
României, Partea I, nr. 757 din 10 noiembrie 2008, Curtea
Constituțională a mai exercitat controlul de constituționalitate
asupra prevederilor art. 102 alin. (1) și (2) din Ordonanța de
urgență a Guvernului nr. 194/2002 prin prisma unor critici
similare celor formulate în cauza de față și prin raportare la
aceleași texte din Constituție și din celelalte instrumente
internaționale invocate și în prezenta cauză, reținând că acestea
sunt constituționale.
Întrucât nu au intervenit elemente noi, soluțiile pronunțate cu
acele prilejuri și motivele pe care acestea s-au bazat își
păstrează valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 102 alin. (1) și (2) din Ordonanța de urgență a Guvernului
nr. 194/2002 privind regimul străinilor în România, excepție ridicată de Chen Aimei și Zhang Weiqun în dosarele nr. 8.710/2/2007
și nr. 3.411/2/2007 ale Curții de Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 9 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu
CURTEA CONSTITUȚIONALĂ

D E C I Z I A Nr. 1.336
din 9 decembrie 2008

referitoare la excepția de neconstituționalitate a prevederilor art. 55 alin. (1) și alin. (2) lit. a) din
Ordonanța de urgență a Guvernului nr. 194/2002 privind regimul străinilor în România
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán

— președinte
— judecător
— judecător
— judecător
— judecător
— judecător
— judecător

Tudorel Toader
Augustin Zegrean
Simona Ricu
Claudia-Margareta Krupenschi

— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 55 alin. (1) și alin. (2) lit. a) din Ordonanța de

20

MONITORUL OFICIAL AL ROMÂNIEI, PARTEA I, Nr. 884/29.XII.2008

urgență a Guvernului nr. 194/2002 privind regimul străinilor în
România, excepție ridicată de Dai Jianping în Dosarul
nr. 594/2/2007 al Curții de Apel București — Secția a VIII-a
contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care, indicând
jurisprudența constantă în materie a Curții Constituționale și în
lipsa unor elemente noi, pune concluzii de respingere a
excepției ca neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 12 septembrie 2007, pronunțată în
Dosarul nr. 594/2/2007, Curtea de Apel București — Secția
a VIII-a contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 55 alin. (1) și alin. (2) lit. a) din Ordonanța de
urgență a Guvernului nr. 194/2002 privind regimul străinilor
în România.
Excepția a fost ridicată de Dai Jianping într-o cauză având ca
obiect soluționarea unei plângeri formulate împotriva deciziei
Oficiului Român pentru Imigrări de părăsire a teritoriului
României, ca urmare a refuzului prelungirii dreptului de ședere
temporară în țară în scopul desfășurării de activități economice.
În motivarea excepției de neconstituționalitate, autorul
acesteia susține, în esență, că prevederile de lege criticate, în
temeiul cărora autoritățile competente refuză prelungirea
dreptului cetățenilor străini de ședere temporară în România, ca
urmare a faptului că activitatea lor comercială nu se desfășoară
în conformitate cu planul de afaceri, limitează excesiv și
discriminatoriu dreptul de proprietate al acestora. În plus, se
arată că textele de lege criticate sunt lipsite de precizie și
claritate.
Curtea de Apel București — Secția a VIII-a contencios
administrativ și fiscal apreciază că dispozițiile art. 55 alin. (1)
și alin. (2) lit. a) din Ordonanța de urgență a Guvernului
nr. 194/2002 privind regimul străinilor în România sunt
constituționale.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate.
Avocatul Poporului apreciază că dispozițiile art. 55 alin. (1)
și alin. (2) lit. a) din Ordonanța de urgență a Guvernului
nr. 194/2002 privind regimul străinilor în România nu contravin
normelor constituționale și convenționale invocate.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 55 alin. (1) și alin. (2) lit. a) din Ordonanța de
urgență a Guvernului nr. 194/2002 privind regimul străinilor în
România, republicată în Monitorul Oficial al României, Partea I,
nr. 421 din 5 iunie 2008. Textele de lege criticate au următorul
cuprins:
— Art. 55 alin. (1) și (2) lit. a): ă(1) Străinului intrat în România
în scopul desfășurării de activități comerciale i se poate prelungi
dreptul de ședere temporară, în următoarele condiții:
a) are avizul Agenției Române pentru Investiții Străine;
b) deține legal spațiul pentru sediul social;
c) este acționar sau asociat al societății comerciale, cu
atribuții de conducere sau administrare;
d) deține mijloace de întreținere în cuantum de cel puțin 700
euro lunar, dacă este acționar, și 500 euro lunar, dacă este
asociat.
(2) Prelungirile ulterioare ale dreptului de ședere temporară
se pot acorda dacă străinul îndeplinește următoarele condiții:
a) activitatea societății comerciale se desfășoară în
conformitate cu planul de afaceri. ( )”.
În opinia autorului excepției de neconstituționalitate, textele
de lege criticate contravin dispozițiilor din Legea fundamentală
cuprinse la art. 44 alin. (1) și (2) privind garantarea proprietății
private. De asemenea, susține că sunt încălcate și prevederile
art. 1 par. 1 din primul Protocol adițional la Convenția pentru
apărarea drepturilor omului și a libertăților fundamentale, privind
protecția proprietății, dispozițiile art. 14 din convenția amintită,
referitoare la interzicerea discriminării, și cele ale art. 1 din
Protocolul nr. 12 adițional la aceeași convenție, referitoare la
interzicerea generală a discriminării (ratificat de România prin
Legea nr. 103/2006, publicată în Monitorul Oficial al României,
Partea I, nr. 375 din 2 mai 2006).
Examinând excepția de neconstituționalitate, Curtea
constată că dispozițiile art. 55 alin. (1) și alin. (2) lit. a) din
Ordonanța de urgență a Guvernului nr. 194/2002 privind regimul
străinilor în România au mai fost supuse controlului de
constituționalitate, Curtea pronunțându-se față de critici
asemănătoare celor formulate în prezenta cauză în sensul
respingerii excepției, de exemplu, prin Decizia sa nr. 584 din
20 mai 2008, publicată în Monitorul Oficial al României, Partea I,
nr. 455 din 18 iunie 2008. Cu acel prilej, Curtea a reținut că
instituirea prin textele criticate a unor norme potrivit cărora
străinului intrat în România în scopul desfășurării de activități
comerciale i se poate prelungi dreptul de ședere temporară sub
condiția prezentării unor documente care să ateste realizarea
unor investiții nu aduce atingere dreptului de proprietate privată,
ale cărui conținut și limite sunt stabilite prin lege. Condițiile
cerute străinului pentru prelungirea dreptului de ședere în
vederea desfășurării de activități comerciale se circumscriu
scopului pentru care fiecare categorie de străini nominalizată de
lege solicită prelungirea dreptului de ședere temporară în
România și se justifică prin însuși interesul pretins de solicitantul
dreptului.
În lipsa unor elemente noi și pentru identitate de rațiune,
Curtea constată că cele stabilite prin decizia menționată își
păstrează valabilitatea și în cauza de față.

MONITORUL OFICIAL AL ROMÂNIEI, PARTEA I, Nr. 884/29.XII.2008

21

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 55 alin. (1) și alin. (2) lit. a) din Ordonanța de urgență a
Guvernului nr. 194/2002 privind regimul străinilor în România, excepție ridicată de Dai Jianping în Dosarul nr. 594/2/2007 al Curții
de Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 9 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Claudia-Margareta Krupenschi

CURTEA CONSTITUȚIONALĂ

D E C I Z I A Nr. 1.337
din 9 decembrie 2008

referitoare la excepția de neconstituționalitate a prevederilor art. 25 și art. 26 alin. (2)
din Legea nr. 26/1990 privind registrul comerțului
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Simona Ricu
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 25 și art. 26 alin. (2) din Legea nr. 26/1990
privind registrul comerțului, excepție ridicată de Societatea
Comercială ăSteilmann Bukarest” S.R.L. din București în
Dosarul nr. 27.893/3/2006 al Tribunalului București — Secția
a VI-a comercială.
La apelul nominal se constată lipsa părților, față de care
procedura de citare a fost legal îndeplinită. La finalul ședinței
publice se prezintă apărătorul părții Societatea Comercială
ăAlcor Tex 94” S.R.L. din București, care depune la dosar
împuternicire avocațială și note scrise prin care solicită
respingerea excepției de neconstituționalitate.
Magistratul-asistent referă asupra faptului că autorul
excepției a depus o cerere prin care solicită acordarea unui nou
termen de judecată în vederea angajării unui apărător.
Reprezentantul Ministerului Public se opune cererii,
considerând că, de la data ridicării excepției de
neconstituționalitate, autorul acesteia a avut suficient timp la
dispoziție pentru a-și pregăti apărarea.
Deliberând, Curtea respinge cererea.

Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate, invocând jurisprudența în materie a Curții
Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 2 iunie 2008, pronunțată în Dosarul
nr. 27.893/3/2006, Tribunalul București — Secția a VI-a
comercială a sesizat Curtea Constituțională cu excepția de
neconstituționalitate a prevederilor art. 25 și art. 26 alin. (2)
din Legea nr. 26/1990 privind registrul comerțului. Excepția
de neconstituționalitate a fost ridicată de Societatea Comercială
ăSteilmann Bukarest” S.R.L. din București într-un litigiu
comercial având ca obiect radierea din registrul comerțului a
unor mențiuni.
În motivarea excepției de neconstituționalitate se susține
că textele de lege criticate ăfavorizează subiectivismul, arbitrariul
și lipsa de egalitate a părților în justiție” și nesocotesc dreptul la
un proces echitabil.
În opinia autorului excepției de neconstituționalitate,
prevederile supuse controlului de constituționalitate contravin
următoarelor dispoziții din Legea fundamentală: art. 16 alin. (1)
și (2) privind egalitatea în drepturi, art. 21 alin. (1), (2) și (3) care
garantează dreptul de acces liber la justiție, art. 124 alin. (2)
referitoare la înfăptuirea justiției și art. 127 potrivit căruia
ședințele de judecată sunt publice, afară de cazurile prevăzute
de lege. De asemenea, consideră că sunt încălcate și
următoarele prevederi din Convenția pentru apărarea drepturilor
omului și a libertăților fundamentale: art. 6 paragraful 1 privind

22

MONITORUL OFICIAL AL ROMÂNIEI, PARTEA I, Nr. 884/29.XII.2008

dreptul la un proces echitabil, art. 13 care garantează dreptul la
un recurs efectiv, art. 17 care statuează interzicerea abuzului de
drept și art. 18 referitor la limitarea restrângerii drepturilor.
Tribunalul București — Secția a VI-a comercială
consideră că excepția de neconstituționalitate este
neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că dispozițiile de lege
criticate sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 25 și art. 26 alin. (2) din Legea nr. 26/1990
privind registrul comerțului, republicată în Monitorul Oficial al
României, Partea I, nr. 49 din 4 februarie 1998, astfel cum au
fost modificate și completate prin dispozițiile cuprinse în Cartea II
Titlul II art. VIII pct. 23 și 24 din Legea nr. 161/2003 privind unele
măsuri pentru asigurarea transparenței în exercitarea
demnităților publice, a funcțiilor publice și în mediul de afaceri,
prevenirea și sancționarea corupției, publicată în Monitorul
Oficial al României, Partea I, nr. 279 din 21 aprilie 2003.
Cuprinsul textelor de lege criticate este următorul:
— Art. 25: ă(1) Orice persoană fizică sau juridică prejudiciată
ca efect al unei înmatriculări ori printr-o mențiune în registrul
comerțului are dreptul să ceară radierea înregistrării
păgubitoare, în tot sau numai cu privire la anumite elemente ale

acesteia, în cazul în care prin hotărâri judecătorești irevocabile
au fost desființate în tot sau în parte sau modificate actele care
au stat la baza înregistrării cu privire la care se solicită radierea,
dacă prin hotărârea judecătorească nu a fost dispusă
menționarea în registrul comerțului.
(2) Cererea se depune și se menționează în registrul
comerțului la care s-a făcut înmatricularea comerciantului. În
termen de 3 zile de la data depunerii oficiul registrului comerțului
înaintează cererea tribunalului în a cărui rază teritorială se află
sediul comerciantului, iar în cazul sucursalelor înființate în alt
județ, tribunalului din acel județ,
(3) Tribunalul se pronunță asupra cererii cu citarea oficiului
registrului comerțului și a comerciantului.
(4) Hotărârea judecătorească de soluționare a cererii poate
fi atacată numai cu recurs, iar termenul de recurs curge de la
pronunțare, pentru părțile prezente, și de la comunicare, pentru
părțile lipsă.
(5) Oficiul registrului comerțului va efectua radierea și va
publica hotărârea judecătorească irevocabilă în Monitorul Oficial
al României, Partea a IV-a, pe cheltuiala părții care a introdus
cererea. În acest scop, instanța va comunica oficiului registrului
comerțului hotărârea judecătorească, în copie legalizată, cu
mențiunea rămânerii irevocabile.”
— Art. 26 alin. (2): ăÎnregistrarea în registrul comerțului se
operează în termen de 24 de ore de la data încheierii
judecătorului delegat, iar în cazul înmatriculării comerciantului,
în termen de 24 de ore de la data pronunțării încheierii
judecătorului delegat de autorizare a înmatriculării.
Examinând excepția de neconstituționalitate, Curtea observă
că, prin Decizia nr. 479 din 6 mai 2008, publicată în Monitorul
Oficial al României, Partea I, nr. 408 din 30 mai 2008, Curtea
Constituțională s-a mai pronunțat asupra textelor de lege ce
formează obiectul prezentului dosar, sub aspectul unor critici
identice și prin raportare la aceleași dispoziții constituționale și
convenționale ca și în prezenta cauză, și a constatat că excepția
este neîntemeiată, pentru motivele acolo reținute.
În cauza de față nu au intervenit elemente noi care să
justifice schimbarea acestei jurisprudențe a Curții
Constituționale, soluția și considerentele deciziei amintite
menținându-și valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 25 și art. 26 alin. (2) din Legea nr. 26/1990 privind registrul
comerțului, excepție ridicată de Societatea Comercială ăSteilmann Bukarest” S.R.L. din București în Dosarul nr. 27.893/3/2006 al
Tribunalului București — Secția a VI-a comercială.
Definitivă și general obligatorie.
Pronunțată în ședința publică din data de 9 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

MONITORUL OFICIAL AL ROMÂNIEI, PARTEA I, Nr. 884/29.XII.2008

23

CURTEA CONSTITUȚIONALĂ

D E C I Z I A Nr. 1.343
din 9 decembrie 2008

referitoare la excepția de neconstituționalitate a prevederilor art. 16 alin. 2 din Decretul nr. 167/1958
privitor la prescripția extinctivă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Simona Ricu
Mihaela Ionescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că prevederile criticate sunt
constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

Pe rol se află soluționarea excepției de neconstituționalitate
a prevederilor art. 16 alin. 1 lit. c) din Decretul nr. 167/1958
privitor la prescripția extinctivă, excepție ridicată de Uniunea
Caselor de Ajutor Reciproc ale Salariaților București în Dosarul
nr. 4.131/299/2006 al Judecătoriei Sectorului 1 București.
La apelul nominal lipsesc părțile, față de care procedura de
citare este legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate. În acest sens,
face referire la Decizia Curții Constituționale nr. 33/2008.
C U R T E A,

având în vedere actele și lucrările dosarului, constată
următoarele:
Prin Încheierea din 30 martie 2008, pronunțată în Dosarul
nr. 4.131/299/2006, Judecătoria Sectorului 1 București a
sesizat Curtea Constituțională cu excepția de
neconstituționalitate a prevederilor art. 16 alin. 1 lit. c) din
Decretul nr. 167/1958 privitor la prescripția extinctivă.
Excepția a fost ridicată de Uniunea Caselor de Ajutor Reciproc
ale Salariaților București într-o cauză civilă având ca obiect
pretenții.
În motivarea excepției de neconstituționalitate, autorul
arată că a formulat o cerere de chemare în judecată în
contradictoriu cu Casa de Ajutor Reciproc Speranța, în temeiul
Ordonanței Guvernului nr. 5/2001 privind procedura somației de
plată, aceasta fiind respinsă ca neîntemeiată. Ulterior, a formulat
cerere de chemare în judecată în contradictoriu cu aceeași
parte, în temeiul art. 969 - 970 și art. 1584 și următoarele din
Codul civil, ce face obiectul Dosarului nr. 4.131/299/2006, aflat
pe rolul Judecătoriei Sectorului 1 București, în care a invocat
excepția de neconstituționalitate a prevederilor art. 6 alin. 1 lit. c)
din Decretul nr. 167/1958 privitor la prescripția extinctivă. În
această din urmă cauză, instanța a invocat excepția prescripției
dreptului la acțiune al reclamantei. Având în vedere acest din
urmă incident procedural intervenit în cauză, autorul susține că,
de vreme ce respingerea primei cereri de chemare în judecată
nu constituie un motiv de întrerupere a prescripției, i se încalcă
dreptul la apărare, deoarece în procedura somației de plată
acesta a fost împiedicat să administreze toate mijloacele de
probă permise de lege.
Judecătoria Sectorului 1 București apreciază că
dispozițiile constituționale ale art. 24 nu sunt încălcate, întrucât
prevederile criticate se referă la sancțiunea civilă a prescripției,
pentru lipsa de diligență a creditorului, și nu restrâng în niciun
mod posibilitatea părții interesate de a-și face apărarea în
proces.

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Prin încheierea de sesizare, instanța de judecată a sesizat
Curtea Constituțională cu excepția de neconstituționalitate a
prevederilor art. 16 alin. 1 lit. c) din Decretul nr. 167/1958 privitor
la prescripția extinctivă. Curtea, având în vedere motivarea
autorului excepției cuprinsă în notele scrise ale acestuia,
constată, însă, că obiect al excepției de neconstituționalitate îl
constituie prevederile art. 16 alin. 2 din Decretul nr. 167/1958
privitor la prescripția extinctivă, publicat în Buletinul Oficial nr. 19
din 21 aprilie 1958, care are următorul conținut: ăPrescripția nu
este întreruptă, dacă s-a pronunțat încetarea procesului, dacă
cererea de chemare în judecată sau executare a fost respinsă,
anulată sau dacă s-a perimat, ori dacă cel care a făcut-o a
renunțat la ea.”
Autorul
excepției
invocă
încălcarea
dispozițiilor
constituționale ale art. 24 privind dreptul la apărare.
Examinând excepția de neconstituționalitate, Curtea
constată că a mai fost sesizată și în alte cauze cu excepția de
neconstituționalitate a art. 16 alin. 2 din Decretul nr. 167/1958,
cu o motivare similară și prin raportare la prevederile
constituționale ale art. 21 și art. 24. Astfel, prin Deciziile nr. 747
din 26 octombrie 2006, publicată în Monitorul Oficial al
României, Partea I, nr. 1.009 din 19 decembrie 2006, Decizia
nr. 967 din 30 octombrie 2007, publicată în Monitorul Oficial al
României, Partea I, nr. 804 din 26 noiembrie 2007, și Decizia
nr. 33 din 15 ianuarie 2008, publicată în Monitorul Oficial al
României, Partea I, nr. 65 din 28 ianuarie 2008, Curtea a statuat
că textul de lege criticat este constituțional. Curtea a reținut, în
esență, că instituția prescripției extinctive și a condițiilor în care
aceasta operează prezintă incontestabile justificări, inclusiv din
punctul de vedere al accesului liber la justiție și al dreptului la
apărare, asigurând securitatea și stabilitatea raporturilor juridice,
precum și diligența titularilor pentru realizarea drepturilor lor, cu
consecințe pozitive pentru asigurarea unei mai bune administrări
a justiției.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în aceste decizii își
păstrează valabilitatea și în cauza de față.

24

MONITORUL OFICIAL AL ROMÂNIEI, PARTEA I, Nr. 884/29.XII.2008

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 16 alin. 2 din Decretul nr. 167/1958 privitor la prescripția
extinctivă, excepție ridicată de Uniunea Caselor de Ajutor Reciproc ale Salariaților București în Dosarul nr. 4.131/299/2006 al
Judecătoriei Sectorului 1 București.
Definitivă și general obligatorie.
Pronunțată în ședința publică din data de 9 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Ionescu
CURTEA CONSTITUȚIONALĂ

D E C I Z I A Nr. 1.346
din 9 decembrie 2008

referitoare la excepția de neconstituționalitate a prevederilor art. 6 alin. (2) și (3)
din Legea nr. 10/2001 privind regimul juridic al unor imobile preluate în mod abuziv
în perioada 6 martie 1945 — 22 decembrie 1989
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Simona Ricu
Mihaela Ionescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 6 alin. (2) și (3) din Legea nr. 10/2001 privind
regimul juridic al unor imobile preluate în mod abuziv în perioada
6 martie 1945 — 22 decembrie 1989, excepție ridicată de
Gheorghe Voinescu în Dosarul nr. 10.058/95/2007 al
Tribunalului Gorj — Secția civilă.
La apelul nominal răspunde autorul excepției, lipsă fiind
celelalte părți, față de care procedura de citare a fost legal
îndeplinită.
Cauza este în stare de judecată.
Autorul excepției solicită admiterea excepției de
neconstituționalitate, reiterând motivele din notele scrise
anexate încheierii de sesizare a Curții Constituționale.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 13 mai 2008, pronunțată în Dosarul
nr. 10.058/95/2007, Tribunalul Gorj — Secția civilă a sesizat
Curtea Constituțională cu excepția de neconstituționalitate

a prevederilor art. 6 alin. (2) și (3) din Legea nr. 10/2001
privind regimul juridic al unor imobile preluate în mod
abuziv în perioada 6 martie 1945 — 22 decembrie 1989.
Excepția a fost ridicată de Gheorghe Voinescu într-o cauză civilă
având ca obiect anularea dispoziției emise de primarul comunei
Negomir.
În motivarea excepției de neconstituționalitate, autorul
acesteia susține că textele de lege criticate instituie, pe de o
parte, un privilegiu pentru foștii proprietari ale căror utilaje și
instalații au fost preluate abuziv de stat și care nu au fost
înlocuite, casate sau distruse, aceștia putând beneficia de
măsuri reparatorii, și, pe de altă parte, instituie o discriminare
pentru foștii proprietari ale căror utilaje și instalații preluate
abuziv de stat au fost înlocuite, casate sau distruse, aceștia din
urmă nefiind despăgubiți.
Tribunalul Gorj — Secția civilă nu a comunicat opinia în
legătură cu excepția invocată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că textele de lege criticate
sunt constituționale. În acest sens, arată că prin acestea nu se
instituie un tratament juridic diferit pentru anumite categorii de
cetățeni aflate în situații identice, ci se are în vedere situația
concretă a bunurilor preluate.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,

MONITORUL OFICIAL AL ROMÂNIEI, PARTEA I, Nr. 884/29.XII.2008
susținerile părții prezente, concluziile procurorului, dispozițiile
de lege criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiect al excepției de neconstituționalitate îl constituie
prevederile art. 6 alin. (2) și (3) din Legea nr. 10/2001 privind
regimul juridic al unor imobile preluate în mod abuziv în perioada
6 martie 1945 — 22 decembrie 1989, republicată, în urma
adoptării Legii nr. 247/2005, în Monitorul Oficial al României,
Partea I, nr. 798 din 2 septembrie 2005, cu următorul conținut:
ă(2) Măsurile reparatorii privesc și utilajele și instalațiile
preluate de stat sau de alte persoane juridice odată cu imobilul,
în afară de cazul în care au fost înlocuite, casate sau distruse.
(3) În situația prevăzută la alin. (2), restituirea în natură se
va dispune prin decizia sau dispoziția unității deținătoare.”
Autorul
excepției
invocă
încălcarea
dispozițiilor
constituționale ale art. 16 alin. (1) privind egalitatea cetățenilor.
Examinând excepția, Curtea constată că asupra
constituționalității prevederilor art. 6 alin. (2) din Legea
nr. 10/2001, prin raportare la dispozițiile constituționale ale

25

art. 16 alin. (1), s-a pronunțat prin Decizia nr. 190 din 13 martie
2007, publicată în Monitorul Oficial al României, Partea I, nr. 269
din 20 aprilie 2001.
În decizia menționată, Curtea a reținut, în esență, faptul că
legiuitorul este liber să opteze în privința sferei bunurilor pentru
care stabilește măsuri reparatorii, precum și a întinderii și a
modalității de acordare a acestora. Textul de lege examinat nu
instituie tratament juridic diferit pentru anumite categorii de
cetățeni aflate în situații identice, ci are în vedere situația
concretă a bunurilor preluate. Așa fiind, prin reglementarea
dedusă controlului, legiuitorul nu a făcut decât să dea expresie
acestor imperative, în limitele și potrivit competenței sale
constituționale.
Pentru aceleași motive nu poate fi reținută nici critica ce are
ca obiect prevederile art. 6 alin. (3) din Legea nr. 10/2001
raportat la aceleași dispoziții constituționale privind egalitatea
cetățenilor.
Deoarece nu au intervenit elemente noi, care să justifice
schimbarea jurisprudenței Curții Constituționale, cele statuate
prin decizia menționată își mențin valabilitatea și în prezenta
cauză.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 6 alin. (2) și (3) din Legea nr. 10/2001 privind regimul juridic
al unor imobile preluate în mod abuziv în perioada 6 martie 1945 — 22 decembrie 1989, excepție ridicată de Gheorghe Voinescu
în Dosarul nr. 10.058/95/2007 al Tribunalului Gorj — Secția civilă.
Definitivă și general obligatorie.
Pronunțată în ședința publică din data de 9 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Ionescu

CURTEA CONSTITUȚIONALĂ

D E C I Z I A Nr. 1.347
din 9 decembrie 2008

referitoare la excepția de neconstituționalitate a prevederilor art. 969, art. 1020 și art. 1021
din Codul civil
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean

— președinte
— judecător
— judecător
— judecător
— judecător
— judecător
— judecător
— judecător
— judecător

Simona Ricu
Mihaela Ionescu

— procuror
— magistrat-asistent

Pe rol se află soluționarea excepției de neconstituționalitate
a prevederilor art. 969, art. 1020 și art. 1021 din Codul civil,
excepție ridicată de Societatea Comercială ăLacto Distribution” —
S.R.L. din București în Dosarul nr. 11.536/3/2008 al Tribunalului
București — Secția a VI-a comercială.

26

MONITORUL OFICIAL AL ROMÂNIEI, PARTEA I, Nr. 884/29.XII.2008

La apelul nominal lipsesc părțile, față de care procedura de
citare a fost legal îndeplinită.
Magistratul-asistent referă asupra cauzei. În acest sens,
arată că la dosar autorul excepției, reprezentat de S.C.A.
Tănasă și Asociații S.P.R.L, a comunicat o adresă prin care
solicită un nou termen de judecată pentru pregătirea apărării.
Reprezentantul Ministerului Public solicită respingerea cererii
de acordare a unui nou termen de judecată formulată de autorul
excepției, întrucât acesta a avut suficient timp pentru a-și pregăti
apărarea, de vreme ce încheierea de sesizare a Curții este din
data de 12 septembrie 2008.
Curtea, deliberând, respinge cererea formulată de autorul
excepției de acordare a unui nou termen de judecată, având în
vedere că încheierea de sesizare este din data de
12 septembrie 2008, astfel încât autorul excepției a avut
suficient timp pentru pregătirea apărării.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 12 septembrie 2008, pronunțată în
Dosarul nr. 11.536/3/2008, Tribunalul București — Secția
a VI-a comercială a sesizat Curtea Constituțională cu
excepția de neconstituționalitate a prevederilor art. 969,
art. 1020 și art. 1021 din Codul civil. Excepția a fost ridicată de
Societatea Comercială ăLacto Distribution” — S.R.L. din
București într-o cauză ce are ca obiect o acțiune în rezoluțiune
a unui contract.
În motivarea excepției de neconstituționalitate, autorul
acesteia susține că prevederile art. 969 din Codul civil permit ca
persoane private să stabilească convenții care să aibă putere
de lege, prin aceasta voința legiuitorului fiind înfrântă, aducându-se
astfel atingere dreptului de legiferare al Parlamentului. Totodată,
cât privește prevederile art. 1020 și art. 1021 din Codul civil,
consideră că orice transfer de proprietate determinat de o altă
cauză decât voința părților sau executarea silită reprezintă o
încălcare a principiului garantării dreptului de proprietate.
Tribunalul București — Secția a VI-a comercială
apreciază că excepția de neconstituționalitate este
neîntemeiată. În acest sens, arată că art. 969 din Codul civil
reglementează forța obligatorie a convențiilor legal făcute, în
raporturile dintre părți, potrivit principiului pacta sunt servanda.
Prin aceasta nu se conferă vreunei persoane private dreptul de
legiferare, drept rezervat constituțional Parlamentului României.
Totodată, consideră că articolele 1020 și 1021 din Codul civil nu
încalcă dreptul de proprietate garantat constituțional și nu
reglementează un transfer al dreptului de proprietate în afara
voinței părților, deoarece, potrivit alineatului ultim al art. 1021 din
Codul civil, ădesființarea trebuie să se ceară de către parte
înaintea justiției, ceea ce implică existența unei hotărâri
judecătorești definitive și irevocabile ce constituie titlu executoriu
potrivit legii”.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că prevederile criticate sunt
constituționale. În acest sens, arată că acestea, instituind norme
privind efectul convențiilor și condițiile în care aceste convenții
pot înceta, nu conțin prevederi de natură să antreneze o
restrângere a dreptului de proprietate, ci, dimpotrivă, constituie
expresia aplicării principiilor constituționale în materia dreptului

de proprietate. Instituind reguli privind puterea obligatorie a
contractelor civile, legiuitorul a avut în vedere asigurarea
securității și stabilității raporturilor juridice dintre părțile
contractante. Totodată, apreciază că nu se poate susține că
principiul libertății actelor juridice ar încălca rolul de unică
autoritate legiuitoare a Parlamentului.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiect al excepției de neconstituționalitate îl constituie
prevederile art. 969, art. 1020 și art. 1021 din Codul civil, cu
următorul conținut:
— Art. 969: ă(1) Convențiile legal făcute au putere de lege
între părțile contractante.
(2) Ele se pot revoca prin consimțământul mutual sau din
cauze autorizate de lege.”;
— Art. 1020: ăCondiția rezolutorie este subînțeleasă
totdeauna în contractele sinalagmatice, în caz când una din părți
nu îndeplinește angajamentul său.”;
— Art. 1021: ăÎntr-acest caz, contractul nu este desființat de
drept. Partea în privința căreia angajamentul nu s-a executat are
alegerea sau să silească pe cealaltă a executa convenția, când
este posibil, sau să-i ceară desființarea, cu daune-interese.
Desființarea trebuie să se ceară înaintea justiției, care, după
circumstanțe, poate acorda un termen părții acționate.”
Autorul
excepției
invocă
încălcarea
dispozițiilor
constituționale ale art. 44 privind dreptul de proprietate privată și
ale art. 61 referitoare la rolul și structura Parlamentului.
Examinând excepția de neconstituționalitate, Curtea
constată că textele de lege criticate consacră, pe de o parte,
două principii importante ale dreptului civil român — principiul
forței obligatorii a convențiilor civile ăpacta sunt servanda” și
principiul libertății contractuale (art. 969), iar, pe de altă parte,
reglementează două forme de sancționare a neexecutării
obligației de către o parte contractuală, și anume rezoluțiunea
sau rezilierea contractului (art. 1020 și art. 1021).
Analizând motivele de neconstituționalitate invocate de autor,
Curtea reține că acestea nu pot fi primite, textele de lege
criticate nefiind contrare principiului garantării proprietății private
și rolului de unică autoritate legiuitoare a Parlamentului, pentru
următoarele considerente:
Încheierea unui contract fiind guvernată de principiul libertății
contractuale, părțile pot să determine, prin voința lor, clauzele
contractuale și efectele pe care acestea urmează să le producă,
conform unei cauze morale și licite.
Totodată, prin reglementarea în cuprinsul articolelor 1020 și
1021 din Codul civil a unor sancțiuni pentru neexecutarea unor
obligații contractuale, se recunoaște părții care și-a executat sau
este gata să-și execute obligațiile posibilitatea de a alege între
executarea silită și încetarea contractului prin rezoluțiune sau
reziliere, legiuitorul realizând, astfel, un echilibru între principiul
forței obligatorii a contractului și principiul executării în natură și
cu bună-credință a obligațiilor asumate.
Garanția acestui echilibru este dată tocmai de competența
instanțelor judecătorești, reglementată prin teza ultimă a
art. 1021 din Codul civil, de a aprecia asupra posibilității părții

MONITORUL OFICIAL AL ROMÂNIEI, PARTEA I, Nr. 884/29.XII.2008
creditoare de a cere rezoluțiunea, în situația în care contractul
este cu executare uno ictu, sau rezilierea, în cazul în care
contractul este cu executare succesivă, prin acordarea unui
termen de grație, prin respingerea acțiunii în situațiile în care
apreciază că este posibilă executarea în natură a obligațiilor

27

debitorului și prin respingerea acțiunii când debitorul și-a
executat obligațiile în cursul procesului.
Așa fiind, textele de lege criticate constituie expresia aplicării
principiului constituțional al garantării dreptului de proprietate și
rezultatul voinței părților contractante, în limitele legii.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 969, art. 1020 și art. 1021 din Codul civil, excepție ridicată
de Societatea Comercială ăLacto Distribution” — S.R.L. din București în Dosarul nr. 11.536/3/2008 al Tribunalului București —
Secția a VI-a comercială.
Definitivă și general obligatorie.
Pronunțată în ședința publică din data de 9 decembrie 2008.
PREȘEDINTELE CURȚII CONSTITUȚIONALE

prof. univ. dr. IOAN VIDA
Magistrat-asistent,
Mihaela Ionescu

CURTEA CONSTITUȚIONALĂ

D E C I Z I A Nr. 1.353
din 10 decembrie 2008

referitoare la excepția de neconstituționalitate a prevederilor art. 19 alin. (1) lit. e)
din Legea nr. 340/2004 privind prefectul și instituția prefectului
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Claudia-Margareta Krupenschi

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 19 alin. (1) lit. e) din Legea nr. 340/2004
privind prefectul și instituția prefectului, republicată, excepție
ridicată din oficiu de Curtea de Apel Timișoara — Secția
contencios administrativ și fiscal în Dosarul nr. 1.994/108/2007.
Dezbaterile au avut loc în ședința publică din 2 decembrie
2008, cu participarea părții Societatea Comercială ăCasarom
Arad” — S.A. și a reprezentantului Ministerului Public, și au fost
consemnate în încheierea de la acea dată, iar în urma
deliberărilor, Curtea a dispus amânarea pronunțării pentru data
de 10 decembrie 2008, când a pronunțat prezenta decizie.
C U R T E A,

având în vedere actele și lucrările dosarului, constată
următoarele:
Prin Încheierea din 16 aprilie 2008, pronunțată în Dosarul
nr. 1.994/108/2007, Curtea de Apel Timișoara — Secția

contencios administrativ și fiscal a sesizat din oficiu Curtea
Constituțională cu excepția de neconstituționalitate a
dispozițiilor art. 19 alin. (1) lit. e) din Legea nr. 340/2004
privind prefectul și instituția prefectului, republicată.
Excepția de neconstituționalitate a fost ridicată din oficiu de
instanța de judecată într-o cauză privind soluționarea unui
recurs împotriva unei sentințe civile prin care s-a admis acțiunea
formulată de prefectul județului Arad privind anularea Hotărârii
nr. 289/2006 a Consiliului Local al Municipiului Arad, prin care
s-a aprobat un act adițional la un contract de vânzarecumpărare de terenuri din domeniul privat al unității
administrativ-teritoriale, contract încheiat între municipiul Arad
și Societatea Comercială ăCasarom” Arad — S.A.
În motivarea excepției de neconstituționalitate instanța
de judecată constată existența unei aparente neconcordanțe
între sfera actelor emise de autoritățile publice locale și care pot
fi atacate în contenciosul administrativ de prefect, astfel cum
această sferă este menționată în art. 123 alin. (5) din Constituția
României, și cele la care se referă art. 19 alin. (1) lit. e) din
Legea nr. 340/2004, republicată, considerând că rezolvarea
pretinsei neconcordanțe depinde de modul de interpretare a
dispozițiilor art. 123 alin. (5) din Legea fundamentală.
Curtea de Apel Timișoara — Secția contencios administrativ
și fiscal arată că ăîntr-o interpretare literală — în condițiile în care
art. 123 alin. (5) din Constituția României nu face distincție între
diferitele acte ce pot fi atacate în justiție de prefect — se poate
aprecia că limitarea acestui control de legalitate exclusiv la
actele administrative, limitare cuprinsă în art. 19 alin. (1) lit. e)
din Legea nr. 340/2004, republicată, apare ca neconformă cu
dispoziția constituțională citată, care nu limitează dreptul

28

MONITORUL OFICIAL AL ROMÂNIEI, PARTEA I, Nr. 884/29.XII.2008

prefectului la a ataca în justiție numai actele administrative”.
Apreciază că ăinstanța de contencios administrativ nu este
competentă să interpreteze art. 123 alin. (5) din Constituția
României și nu poate constata — fără a înfrânge competența
Curții Constituționale — dacă art. 123 alin. (5) din Constituția
României se referă exclusiv la actele administrative ale
autorităților administrației publice locale sau, dimpotrivă, permite
prefectului să atace în justiție și alte categorii de acte juridice
emise de aceste autorități publice”. ăInterpretarea art. 123
alin. (5) din Constituția României este de competența exclusivă
a Curții Constituționale”.
ăÎn opinia instanței art. 19 alin. (1) lit. e) din Legea
nr. 340/2004 contravine art. 123 alin. (5) din Constituția
României, în măsura în care textul constituțional menționat ar
permite prefectului să atace în fața instanței de contencios
administrativ nu numai actele administrative emise de consiliul
județean, de consiliul local sau de primar, dar și alte categorii
de acte juridice emise de aceste autorități publice locale”.
Într-o opinie separată, exprimată asupra problemelor în
discuție, se arată că ăoperațiunea de aplicare a unei dispoziții
legale, inclusiv a unei norme constituționale, presupune în mod
necesar și obligatoriu interpretarea normei în discuție de către
judecătorul cauzei, care, atunci când își expune opinia cu privire
la o excepție de neconstituționalitate, urmează să facă atât o
interpretare a normei legale, cât și a normei constituționale.
Interpretarea literală a dispozițiilor art. 123 alin. (5) din
Constituție, în sensul că prefectul poate ataca toate actele
juridice ale administrației publice locale, este nesatisfăcătoare.
Singura interpretare corectă este interpretarea teleologică, din
care rezultă fără echivoc că, în condițiile în care textul precizat
reglementează la nivel de principiu constituțional controlul de
tutelă administrativă, între art. 123 alin. (5) din Legea
fundamentală și art. 19 alin. (1) lit. e) din Legea nr. 340/2004 nu
există nicio contradicție. A accepta punctul de vedere contrar ar
însemna, fără îndoială, a admite ingerința puterii executive în
sfera actelor juridice reglementate de dreptul privat”.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul apreciază că excepția de neconstituționalitate este
neîntemeiată. Din redactarea dispozițiilor art. 123 alin. (5) din
Constituție, care fac referire la competența materială a instanței
de ăcontencios administrativ” în fața căreia prefectul poate ataca
un act considerat nelegal, dar și din cuprinsul art. 2 alin. (1) lit. f)
din Legea contenciosului administrativ nr. 554/2004, care
conține definiția ăcontenciosului administrativ”, rezultă, dincolo
de orice îndoială, că, atâta timp cât un act al autorității publice
se încadrează în categoria actelor administrative, acesta poate
fi atacat în fața instanțelor de contencios administrativ, inclusiv
de către prefect. Orice alt act va putea fi cenzurat de către
instanțele cu competență teritorială sau materială conform
regimului juridic aplicabil acelui act, iar aprecierea cu privire la
caracterul administrativ sau nu al unui act al autorității publice
locale aparține instanței sesizate, care este obligată să își
verifice competența generală, atât materială, cât și teritorială.
Se mai arată că este exclusă intervenția prefectului, ca
reprezentant al Guvernului în teritoriu, în activitatea autorităților
administrației locale prin posibilitatea de a ataca în instanță alte
acte decât cele administrative, o altă interpretare fiind de natură
a reprezenta o intervenție a puterii executive prin eludarea
principiului constituțional al autonomiei locale.
Avocatul Poporului apreciază că dispozițiile art. 19 alin. (1)
lit. e) din Legea nr. 340/2004 privind prefectul și instituția
prefectului sunt constituționale, acestea reprezentând, potrivit
Deciziei nr. 436/2007 a Curții Constituționale, o consacrare și o
garanție a executării legilor, și nu o încălcare a principiilor
constituționale. Prefectul, în virtutea calității sale de reprezentant

al Guvernului pe plan local, are posibilitatea de a ataca în fața
instanței de contencios administrativ actele administrative ale
autorităților administrației publice locale ori județene, dacă le
consideră nelegale. Această atribuție se exercită în baza tutelei
administrative, care, așa cum a statuat Curtea Constituțională
prin Decizia nr. 314/2005, ăpresupune dreptul de control al
Guvernului sau al altei autorități a administrației statului asupra
actelor autorităților locale alese, ce funcționează în virtutea
principiului autonomiei locale”.
Președinții celor două Camere ale Parlamentului nu au
comunicat punctele lor de vedere.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile părții prezente, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 19 alin. (1) lit. e) din Legea nr. 340/2004 privind
prefectul și instituția prefectului, republicată în Monitorul Oficial
al României, Partea I, nr. 225 din 24 martie 2008, cu următorul
cuprins:
— Art. 19 alin. (1) lit. e): ă(1) În calitate de reprezentant al
Guvernului, prefectul îndeplinește următoarele atribuții
principale: (...) e) verifică legalitatea actelor administrative ale
consiliului județean, ale consiliului local sau ale primarului.”
Normele fundamentale invocate în motivarea excepției de
neconstituționalitate sunt cele ale art. 123 alin. (5), potrivit cărora
ăPrefectul poate ataca, în fața instanței de contencios
administrativ, un act al consiliului județean, al celui local sau al
primarului, în cazul în care consideră actul ilegal. Actul atacat
este suspendat de drept”.
Analizând excepția de neconstituționalitate, Curtea
Constituțională constată următoarele:
În primul rând, se impun unele observații cu privire la
susținerea instanței de judecată potrivit căreia interpretarea unui
text constituțional este atributul exclusiv al Curții Constituționale.
Această afirmație este privită de Curte cu unele rezerve.
Desigur, atributul interpretării Constituției, cu efecte erga omnes,
revine prioritar instanței de contencios constituțional, deciziile
Curții fiind, conform art. 147 alin. (4) teza a doua din Legea
fundamentală, general obligatorii și au putere numai pentru
viitor. Din examinarea dispozițiilor art. 146 lit. d) din Constituție
rezultă că excepțiile de neconstituționalitate privind legile și
ordonanțele sunt ridicate în fața instanțelor judecătorești sau de
arbitraj comercial. În cazul în care excepția este ridicată din
oficiu de instanță, aceasta are obligația, potrivit art. 29 alin. (4)
teza finală din Legea nr. 47/1992 privind organizarea și
funcționarea Curții Constituționale, de a o motiva prin încheierea
de sesizare a Curții. Fără îndoială că pentru a realiza această
obligație legală instanța procedează la interpretarea atât a
legilor, cât și a Constituției, pentru că numai astfel va putea pune
în evidență motivele pentru care apreciază că o anumită
dispoziție dintr-o lege este sau nu conformă cu dispozițiile sau
principiile Constituției. Această operațiune reprezintă mijlocul
prin care Constituția și legea asociază instanțele judecătorești la
controlul constituționalității legilor. Așadar, în ceea ce privește
motivarea prezentei excepții invocate din oficiu de instanța de
judecată, Curtea constată că aprecierea cu privire la caracterul
de act administrativ sau nu al unui act emis sau adoptat de
autoritățile publice locale aparține instanței sesizate cu
soluționarea litigiului.
Cât privește critica de neconstituționalitate, potrivit căreia
prevederile art. 19 alin. (1) lit. e) din Legea nr. 340/2004 privind

MONITORUL OFICIAL AL ROMÂNIEI, PARTEA I, Nr. 884/29.XII.2008
prefectul și instituția prefectului contravin, într-o anumită
interpretare, dispozițiilor art. 123 alin. (5) din Constituție, Curtea
constată că aceasta este neîntemeiată.
Art. 123 alin. (5) consacră la nivel constituțional instituția
tutelei administrative pentru supravegherea respectării legii de
către autoritățile administrației publice locale, ceea ce îi conferă
prefectului dreptul să atace în contencios administrativ un act al
consiliului județean, al celui local sau al primarului, atunci când
consideră că actul este ilegal. Curtea observă că textul
constituțional nu impune niciun fel de limite sau condiționări, de
unde se poate deduce că, indiferent de domeniul în care se emit
sau se adoptă acte administrative de către autoritățile locale,
acestea sunt supuse controlului de legalitate al prefectului și, pe
cale de consecință, acțiunilor în contencios administrativ.
Dispozițiile constituționale ale art. 123 alin. (5) își găsesc
concretizarea expresă pe planul legislației infraconstituționale
în art. 3 alin. (1) — Tutela administrativă — din Legea
contenciosului administrativ nr. 554/2004, adoptată de
Parlament ca lege organică, în temeiul art. 73 alin. (3) lit. k) din
Constituție —, lege cadru în materie, precum și în art. 19 alin. (1)
lit. f) din Legea nr. 340/2004 privind prefectul și instituția
prefectului —, lege specială în materie.
Dreptul de tutelă administrativă al prefectului se referă la
controlul asupra actelor administrative ale autorităților publice
locale, întrucât acestea sunt emise în regim de putere publică,
iar prefectul este, așa cum prevede art. 1 alin. (3) din Legea
nr. 340/2004, ăgarantul respectării legii și a ordinii publice la nivel
local”. Recunoașterea posibilității prefectului de a ataca în
instanță alte acte decât cele administrative ar conduce la
încălcarea de către acesta a principiului constituțional al
autonomiei locale.
Textul art. 123 alin. (5) din Constituție trebuie raportat și la
dispozițiile art. 126 alin. (6), care prevăd că instanțele
judecătorești, pe calea contenciosului administrativ, exercită
controlul judecătoresc al actelor administrative ale autorităților
publice, cu excepția celor care privesc raporturile cu
Parlamentul, precum și a actelor de comandament cu caracter
militar. Atât alin. (5) al art. 123, cât și alin. (6) al art. 126 din
Legea fundamentală consacră instituția contenciosului
administrativ.
Prin contencios administrativ, astfel cum acesta este definit
potrivit prevederilor art. 2 alin. (1) lit. f) din Legea contenciosului
administrativ nr. 554/2004, se înțelege ăactivitatea de soluționare
de către instanțele de contencios administrativ competente
potrivit legii organice a litigiilor în care cel puțin una dintre părți
este o autoritate publică, iar conflictul s-a născut fie din emiterea
sau încheierea, după caz, a unui act administrativ, în sensul

29

prezentei legi, fie din nesoluționarea în termenul legal ori din
refuzul nejustificat de a rezolva o cerere referitoare la un drept
sau la un interes legitim”.
Totodată, în situația în care un act al autorității publice este
un act administrativ — așa cum acesta este definit la art. 2
alin. (1) lit. c) din Legea nr. 554/2004, el va putea fi atacat în fața
instanței de contencios administrativ de către prefect, în situația
în care consideră actul ilegal; în caz contrar, dacă actul este unul
de drept civil, drept comercial sau de dreptul muncii, acesta nu
va putea fi cenzurat în instanță pe calea contenciosului
administrativ, ci doar în fața instanțelor cu competențe în acele
materii.
Legea nr. 340/2004 constituie o lege specială privind materia
instituției prefectului și, ca atare, dispozițiile legale care o
reglementează sunt de strictă interpretare și aplicare, neputând
fi extinse și la alte acte ce nu au fost avute în vedere de legiuitor,
iar interpretarea dispozițiilor care instituie tutela administrativă
nu poate fi decât restrictivă. În caz contrar, în măsura în care ar
fi extinsă tutela administrativă dincolo de granițele stabilite de
legiuitor, s-ar deschide calea abuzului de putere, prin acceptarea
imixtiunii prefectului în acte de drept privat, ceea ce este
inadmisibil.
Dispozițiile art. 19 alin. (1) lit. e) din Legea nr. 340/2004, care
fac obiectul excepției de neconstituționalitate, prevăd una dintre
atribuțiile pe care legea le conferă prefectului, și anume aceea
de a ăverifica legalitatea actelor administrative ale consiliului
județean, ale consiliului local sau ale primarului”.
Or, prevederile art. 123 alin. (5) din Constituție dispun în mod
clar că actul considerat ilegal de către prefect poate fi atacat de
către acesta ăîn fața instanței de contencios administrativ”; mai
mult, actul atacat este suspendat de drept.
Curtea constată, așadar, că interpretarea instanței de
judecată, expusă în motivarea excepției invocate din oficiu, este
una literală extensivă, îndepărtându-se de la normele și
principiile generale care guvernează, pe de o parte, instituția
contenciosului administrativ și, pe de altă parte, instituția tutelei
administrative.
În fine, Curtea observă că dispozițiile art. 19 alin. (1) lit. e)
din Legea nr. 340/2004 [în numerotarea anterioară republicării
legii, acest text fiind cuprins la art. 24 alin. (1) lit. f)] au mai
constituit obiect al controlului de constituționalitate, iar din
jurisprudența constituțională în materie rezultă că, la
examinarea conformității acestor prevederi cu normele
fundamentale, competențele prefectului au fost întotdeauna
analizate prin raportare la actele administrative ale autorităților
publice locale.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 19 alin. (1) lit. e) din Legea nr. 340/2004 privind prefectul și
instituția prefectului, republicată, excepție ridicată din oficiu de Curtea de Apel Timișoara — Secția contencios administrativ și fiscal
în Dosarul nr. 1.994/108/2007.
Definitivă și general obligatorie.
Pronunțată în ședința publică din data de 10 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Claudia-Margareta Krupenschi

30

MONITORUL OFICIAL AL ROMÂNIEI, PARTEA I, Nr. 884/29.XII.2008
CURTEA CONSTITUȚIONALĂ

D E C I Z I A Nr. 1.356
din 11 decembrie 2008

referitoare la excepția de neconstituționalitate a dispozițiilor art. 3 alin. (4) din Ordonanța
Guvernului nr. 8/2007 privind salarizarea personalului auxiliar din cadrul instanțelor judecătorești și
al parchetelor de pe lângă acestea, precum și din cadrul altor unități din sistemul justiției
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Augustin Zegrean
Simona Ricu
Mihai Paul Cotta

— președinte
— judecător
—judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 3 alin. (4) din Ordonanța Guvernului nr. 8/2007
privind salarizarea personalului auxiliar din cadrul instanțelor
judecătorești și al parchetelor de pe lângă acestea, precum și
din cadrul altor unități din sistemul justiției, excepție ridicată de
Daniela Burduja și alții în Dosarul nr. 310/121/2008 al
Tribunalului Galați — Secția civilă.
La apelul nominal lipsesc părțile, față de care procedura de
citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate. Se arată că
prevederile legale criticate prevăd, în mod egal pentru toate
persoanele, posibilitatea acordării compensației în cazul bolilor
profesionale.
C U R T E A,

având în vedere actele și lucrările dosarului, reține următoarele:
Prin Încheierea din 9 aprilie 2008, pronunțată în Dosarul
nr. 310/121/2008, Tribunalul Galați — Secția civilă a sesizat
Curtea Constituțională cu excepția de neconstituționalitate
a dispozițiilor art. 3 alin. (4) din Ordonanța Guvernului
nr. 8/2007, excepție ridicată de Daniela Burduja și alții în cauza
ce are ca obiect judecarea cererii de drepturi salariale, formulată
de autorii excepției.
În motivarea excepției de neconstituționalitate autorii
acesteia susțin că art. 3 alin. (4) din Ordonanța Guvernului
nr. 8/2007, care stabilește coeficienții de multiplicare pentru
stabilirea salariilor de bază, este neconstituțional în raport cu
dispozițiile art. 16 alin. (1) din Constituție, deoarece creează
tratamente diferite pentru aceeași categorie de personal. Se
arată că tratamentul diferențiat este determinat de stabilirea
coeficienților de multiplicare, diferiți pentru grefierii arhivari în
comparație cu ceilalți grefieri.
Tribunalul Galați — Secția civilă consideră că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere asupra
excepției de neconstituționalitate.

Avocatul Poporului apreciază că dispozițiile legale criticate
sunt constituționale. Se arată că textul de lege se aplică în mod
egal tuturor celor aflați în situația prevăzută de norma legală.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3 alin. (4) din Ordonanța Guvernului nr. 8/2007
privind salarizarea personalului auxiliar din cadrul instanțelor
judecătorești și al parchetelor de pe lângă acestea, precum și
din cadrul altor unități din sistemul justiției, publicată în Monitorul
Oficial al României, Partea I, nr. 72 din 31 ianuarie 2007,
ordonanță aprobată cu modificări prin Legea nr. 247/2007,
publicată în Monitorul Oficial al României, Partea I, nr. 485 din
19 iulie 2007.
Dispozițiile de lege criticate au următoarea redactare:
— Art. 3: ă[...] (4) Coeficienții de multiplicare pentru stabilirea
salariilor de bază ale personalului auxiliar de specialitate din
cadrul judecătoriilor și al parchetelor de pe lângă acestea sunt
prevăzuți la lit. A din anexa nr. 1a pentru perioada ianuarie —
31 martie 2007, la lit. A din anexa nr. 1b pentru perioada 1 aprilie —
30 septembrie 2007 și la lit. A din anexa nr. 1c de la 1 octombrie
2007.”
Autorul excepției susține că prevederile legale criticate sunt
neconstituționale în raport cu dispozițiile art. 16 alin. (1) din
Constituție privind egalitatea în drepturi.
Examinând excepția de neconstituționalitate, Curtea
constată următoarele:
Critica de neconstituționalitate vizează, în exclusivitate,
modalitatea în care au fost reglementați coeficienții de
multiplicare pentru stabilirea salariilor de bază ale personalului
auxiliar de specialitate din cadrul judecătoriilor și al parchetelor
de pe lângă acestea.
Solicitarea autorilor excepției de a modifica textul de lege în
sensul dorit de aceștia, și anume de evaluare a atribuțiilor
grefierilor arhivari în comparație cu cele ale celorlalți grefieri,
constituie un caz de inadmisibilitate. Potrivit art. 2 alin. (3) din
Legea nr. 47/1992, ăCurtea Constituțională se pronunță numai
asupra constituționalității actelor cu privire la care a fost
sesizată, fără a putea modifica sau completa prevederile supuse
controlului.”

MONITORUL OFICIAL AL ROMÂNIEI, PARTEA I, Nr. 884/29.XII.2008

31

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 3 alin. (4) din Ordonanța Guvernului
nr. 8/2007 privind salarizarea personalului auxiliar din cadrul instanțelor judecătorești și al parchetelor de pe lângă acestea, precum
și din cadrul altor unități din sistemul justiției, excepție ridicată de Daniela Burduja și alții în Dosarul nr. 310/121/2008 al Tribunalului
Galați — Secția civilă.
Definitivă și general obligatorie.
Pronunțată în ședința publică din data de 11 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihai Paul Cotta
CURTEA CONSTITUȚIONALĂ

D E C I Z I A Nr. 1.359
din 11 decembrie 2008

referitoare la excepția de neconstituționalitate a dispozițiilor art. 18 alin. (2) lit. d) și e)
din Legea nr. 144/2007 privind înființarea, organizarea și funcționarea
Agenției Naționale de Integritate
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Augustin Zegrean
Simona Ricu
Mihai Paul Cotta

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 18 alin. (2) lit. d) și e) din Legea nr. 144/2007
privind înființarea, organizarea și funcționarea Agenției Naționale
de Integritate, excepție ridicată de Adrian Morar în Dosarul
nr. 1.230/64/2007 al Curții de Apel Brașov — Secția de
contencios administrativ și fiscal.
La apelul nominal răspunde Consiliul Național de Integritate
și Agenția Națională de Integritate, prin consilier juridic, lipsind
autorul excepției, față de care procedura de citare a fost legal
îndeplinită.
Reprezentantul părților prezente solicită respingerea
excepției, considerând că prevederile legale criticate nu sunt
discriminatorii.
Reprezentantul Ministerului Public pune concluzii de
respingere a excepției de neconstituționalitate. Se arată că textul
de lege criticat nu îngrădește accesul la funcția de președinte
sau vicepreședinte al Agenției Naționale de Integritate.
C U R T E A,

având în vedere actele și lucrările dosarului, reține următoarele:

Prin Încheierea din 4 iunie 2008, pronunțată în Dosarul
nr. 1.230/64/2007, Curtea de Apel Brașov — Secția de
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 18 alin. (2) lit. d) și e) din Legea nr. 144/2007,
excepție ridicată de Adrian Morar în cauza ce are ca obiect
judecarea acțiunii de anulare a deciziei Consiliului Național de
Integritate.
În motivarea excepției de neconstituționalitate, autorul
acesteia susține că dispozițiile art. 18 alin. (2) lit. d) și e) din
Legea nr. 144/2007, prin stabilirea condițiilor ce trebuie
îndeplinite pentru ca o persoană să fie numită în funcția de
președinte sau vicepreședinte al Agenției Naționale de
Integritate, precum și prin redactarea defectuoasă a textului,
sunt contrare prevederilor art. 13, 16, 44 și 73 din Constituție,
deoarece instituirea unei declarații în sensul prevederilor legale
îngrădește accesul la funcții publice.
Curtea de Apel Brașov — Secția de contencios
administrativ și fiscal consideră că excepția de
neconstituționalitate este nefondată. Se arată că prevederile
legale criticate nu îngrădesc accesul liber la demnitatea publică.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere asupra
excepției de neconstituționalitate.
Avocatul Poporului apreciază că dispozițiile legale criticate
sunt constituționale. Se arată că participarea la procedura de
selecție în funcția de președinte sau de vicepreședinte al
Agenției Naționale de Integritate este accesibilă tuturor celor
care îndeplinesc condițiile cerute de lege.

32

MONITORUL OFICIAL AL ROMÂNIEI, PARTEA I, Nr. 884/29.XII.2008

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile părților prezente și ale procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 18 alin. (2) lit. d) și e) din Legea nr. 144/2007
privind înființarea, organizarea și funcționarea Agenției Naționale
de Integritate, publicată în Monitorul Oficial al României,
Partea I, nr. 359 din 25 mai 2007.
Aceste dispoziții legale au următorul cuprins:
— Art. 18: ă(2) Poate fi numită în funcția de președinte sau
de vicepreședinte al Agenției persoana care îndeplinește
cumulativ următoarele condiții: [...]
d) nu face și nici nu a făcut parte, în ultimii 3 ani, din niciun
partid politic, formațiune sau alianță politică;
e) nu a fost agent sau colaborator al serviciilor de informații
înainte de anul 1990, nu a fost și nu este lucrător operativ,
inclusiv acoperit, informator sau colaborator al serviciilor de
informații;[...].”

Autorul excepției susține că prevederile legale criticate sunt
neconstituționale în raport cu următoarele texte din Constituție:
art. 13 privind limba oficială, art. 16 privind egalitatea în drepturi,
art. 44 referitor la dreptul la proprietate privată și art. 73 privind
categoriile de legi.
Examinând excepția de neconstituționalitate, Curtea
constată următoarele:
În cauză, nu poate fi vorba despre încălcarea, prin dispozițiile
art. 18 alin. (2) lit. d) și e) din Legea nr. 144/2007 privind
înființarea, organizarea și funcționarea Agenției Naționale de
Integritate, a egalității în drepturi între candidații pentru funcția
de președinte sau de vicepreședinte al Agenției, în sensul
ocrotirii preferențiale a unora dintre ei. Principiul constituțional
consfințit la art. 16 nu se opune ca o lege să instituie condiții
corespunzătoare domeniului pe care îl reglementează, pentru
mai buna funcționare a acestuia. În cazul analizat, legiuitorul a
urmărit o mai bună exercitare a funcțiilor și demnităților publice
în condiții de imparțialitate, integritate și transparență, principiu
care este înscris în preambulul legii. Totodată, participarea la
procedura de selecție pentru funcția de președinte sau de
vicepreședinte al Agenției este permisă oricărei persoane care
îndeplinește condițiile impuse de textul de lege criticat. De altfel,
însăși Legea fundamentală prevede la art. 16 alin. (3) că funcțiile
și demnitățile publice pot fi ocupate în condițiile legii. Or, Legea
nr. 144/2007 este tocmai o aplicare a acestui principiu
constituțional.
Celelalte texte constituționale invocate în susținerea
excepției, și anume art. 13, 44 și 73, nu au relevanță sub
aspectul criticilor formulate în cauză.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art.
11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 18 alin. (2) lit. d) și e) din Legea nr. 144/2007 privind înființarea,
organizarea și funcționarea Agenției Naționale de Integritate, excepție ridicată de Adrian Morar în Dosarul nr. 1.230/64/2007 al Curții
de Apel Brașov — Secția de contencios administrativ și fiscal.
Definitivă și general obligatorie.
Pronunțată în ședința publică din data de 11 decembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihai Paul Cotta

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul de vânzări și informare, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 884/29.XII.2008 conține 32 de pagini.

Prețul: 2,50 lei

&JUYDGY|323346]
ISSN 1453—4495

