Anul 178 (XXII) — Nr. 430

PARTEA I

Luni, 28 iunie 2010

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 570 din 29 aprilie 2010 referitoare la excepția de
neconstituționalitate a dispozițiilor art. 3 alin. (2) și
art. 4 alin. (1) teza întâi și alin. (2) din Legea
nr. 90/2003 privind vânzarea spațiilor aflate în
proprietatea privată a statului sau a unităților
administrativ-teritoriale, destinate sediilor partidelor
politice ........................................................................

2–3

Decizia nr. 571 din 29 aprilie 2010 referitoare la excepția de
neconstituționalitate a dispozițiilor art. 121 alin. (2) și
ale art. 134 alin. (2) lit. g) din Legea nr. 8/1996 privind
dreptul de autor și drepturile conexe ..........................

3–6

Decizia nr. 705 din 25 mai 2010 referitoare la excepția de
neconstituționalitate a dispozițiilor art. 222, 282, 286,
287 și 288 din Legea nr. 53/2003 — Codul muncii, ale
art. 73, 74, 75 și 77 din Legea nr. 168/1999 privind
soluționarea conflictelor de muncă, ale art. 28 alin. (2)
din Legea sindicatelor nr. 54/2003, precum și a
dispozițiilor art. 164 din Codul de procedură civilă ....

6–9

Decizia nr. 706 din 25 mai 2010 referitoare la excepția de
neconstituționalitate a dispozițiilor art. 298 alin. (2)
ultima liniuță din Legea nr. 53/2003 — Codul muncii ....

9–11

Decizia nr. 713 din 25 mai 2010 referitoare la excepția de
neconstituționalitate a dispozițiilor Ordonanței de
urgență a Guvernului nr. 71/2009 privind plata unor
sume prevăzute în titluri executorii având ca obiect
acordarea de drepturi salariale personalului din
sectorul bugetar, astfel cum au fost modificate prin
art. I din Ordonanța de urgență a Guvernului
nr. 45/2010 pentru modificarea art. 1 din Ordonanța de
urgență a Guvernului nr. 71/2009 privind plata unor
sume prevăzute în titluri executorii având ca obiect
acordarea de drepturi salariale personalului din
sectorul bugetar..........................................................

11–16

2

MONITORUL OFICIAL AL ROMÂNIEI, PARTEA I, Nr. 430/28.VI.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 570
din 29 aprilie 2010

referitoare la excepția de neconstituționalitate a dispozițiilor art. 3 alin. (2) și art. 4 alin. (1)
teza întâi și alin. (2) din Legea nr. 90/2003 privind vânzarea spațiilor aflate în proprietatea privată
a statului sau a unităților administrativ-teritoriale, destinate sediilor partidelor politice
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 3 alin. (2) și art. 4 alin. (1) teza întâi din Legea
nr. 90/2003 privind vânzarea spațiilor aflate în proprietatea
privată a statului sau a unităților administrativ-teritoriale,
destinate sediilor partidelor politice, excepție ridicată de
municipiul Vulcan, prin primarul Gheorghe Ile, în Dosarul
nr. 7.580/97/2008 al Tribunalului Hunedoara — Secția
comercială și de contencios administrativ și fiscal.
Dezbaterile au avut loc în ședința publică din 27 aprilie 2010
și au fost consemnate în încheierea de la acea dată, când
Curtea, având nevoie de timp pentru a delibera, a amânat
pronunțarea la data de 29 aprilie 2010.
C U R T E A,

având în vedere actele și lucrările dosarului, constată
următoarele:
Prin Încheierea din 18 iunie 2009, pronunțată în Dosarul
nr. 7.580/97/2008, Tribunalul Hunedoara — Secția
comercială și de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 3 alin. (2) și art. 4 alin. (1) teza întâi din
Legea nr. 90/2003 privind vânzarea spațiilor aflate în
proprietatea privată a statului sau a unităților administrativteritoriale, destinate sediilor partidelor politice. Excepția a
fost ridicată de municipiul Vulcan, prin primarul Gheorghe Ile, cu
prilejul soluționării unei acțiuni în contencios administrativ.
În motivarea excepției de neconstituționalitate autorul
acesteia susține, în esență, că dispozițiile art. 3 alin. (2) din
Legea nr. 90/2003, care prevăd obligația autorităților
administrației publice locale care dețin în proprietate spații
destinate sediilor partidelor politice de a le vinde acestora, la
solicitare, îl lipsesc pe proprietar, respectiv unitatea
administrativ-teritorială, de dreptul de dispoziție, atribut esențial
al dreptului de proprietate. Pornind de la principiul egalității de
tratament între diversele categorii de proprietari, principiu
consacrat de art. 44 alin. (2) teza întâi din Constituție, arată că
se creează un tratament diferențiat între autoritățile
administrativ-teritoriale și alte categorii de proprietari care pot
dispune liber de proprietatea lor, în limitele prevăzute de lege.
De asemenea, susține că dispozițiile art. 4 alin. (1) din Legea
nr. 90/2003 încalcă prevederile art. 44 alin. (3) și (6) din
Constituție prin faptul că obligă proprietarul să vândă la un preț

impus de legiuitor, și anume la valoarea de inventar care poate
fi derizorie, fără a se accepta cel puțin posibilitatea reevaluării.
Tribunalul Hunedoara — Secția comercială și de
contencios administrativ și fiscal consideră că excepția de
neconstituționalitate este întemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Guvernul,
raportându-se
la
jurisprudența
Curții
Constituționale, concretizată în Decizia nr. 871/2007 și Decizia
nr. 870/2007, prin care au fost soluționate aspecte similare celor
din speța de față, consideră ca fiind întemeiate criticile de
neconstituționalitate.
Avocatul Poporului consideră că prevederile de lege
criticate sunt neconstituționale, sens în care invocă Decizia
nr. 870/2007 a Curții Constituționale.
Președinții celor două Camere ale Parlamentului nu au
comunicat punctul de vedere solicitat.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile părții prezente, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3 alin. (2) și art. 4 alin. (1) teza întâi din Legea
nr. 90/2003 privind vânzarea spațiilor aflate în proprietatea
privată a statului sau a unităților administrativ-teritoriale,
destinate sediilor partidelor politice, publicată în Monitorul Oficial
al României, Partea I, nr. 200 din 27 martie 2003, cu
completările ulterioare.
Textele de lege criticate au următoarea redactare:
— Art. 3 alin. (2): ăÎn acest scop autoritățile administrației
publice locale care dețin în proprietate aceste spații le vor vinde
partidelor politice la solicitarea acestora.”;
— Art. 4 alin. (1) teza întâi: ăPartidele politice pot cumpăra în
fiecare unitate administrativ-teritorială un singur spațiu, destinat
sediului acestora, la valoarea de inventar a acestuia. [...]”
Autorul excepției consideră că aceste texte de lege sunt
contrare următoarelor prevederi din Constituție: art. 44 alin. (1),
(2), (3) și (6) referitor la dreptul de proprietate privată și art. 120
alin. (1) care consacră principiile descentralizării, autonomiei
locale și deconcentrării serviciilor publice.
Examinând excepția de neconstituționalitate, Curtea
constată că Legea nr. 90/2003 reglementează, în ansamblul
său, condițiile în care partidele politice pot închiria ori cumpăra
sediile în care își desfășoară activitatea de la unitățile
administrativ-teritoriale în care se află acestea. În acest context,

MONITORUL OFICIAL AL ROMÂNIEI, PARTEA I, Nr. 430/28.VI.2010
textele de lege criticate instituie obligația pentru unitățile
administrativ-teritoriale de a înstrăina aceste imobile la
solicitarea partidelor politice, la prețul de inventar.
Curtea observă că o situație asemănătoare a mai fost supusă
analizei Curții Constituționale și cu prilejul soluționării excepției
de neconstituționalitate a dispozițiilor Ordonanței de urgență a
Guvernului nr. 110/2005 privind vânzarea spațiilor proprietate
privată a statului sau a unităților administrativ-teritoriale, cu
destinația de cabinete medicale, precum și a spațiilor în care se
desfășoară activități conexe actului medical. Astfel, prin Decizia
nr. 870/2007, publicată în Monitorul Oficial al României, Partea I,
nr. 701 din 17 octombrie 2007, Curtea a reținut că ăprin
înlăturarea posibilității autorităților publice locale de a dispune în
mod liber de bunurile aflate în proprietatea privată a unităților
administrativ-teritoriale, în sensul de a opta sau nu pentru
vânzarea acestora, se încalcă în mod vădit dreptul unităților
administrativ-teritoriale de exercitare a prerogativei dispoziției,
ca atribut ce ține de esența dreptului de proprietate”. Ca urmare,
Curtea a apreciat că a fost adusă o atingere dispozițiilor
constituționale cuprinse în art. 44 alin. (1) și (3), precum și
dispozițiilor art. 1 din Primul Protocol adițional la Convenția
pentru apărarea drepturilor omului și a libertăților fundamentale.

3

Curtea apreciază că, pentru identitate de rațiuni, cele reținute
în decizia mai sus amintită sunt valabile și în prezenta speță, cu
atât mai mult cu cât art. 4 alin. (1) teza întâi din Legea
nr. 90/2003 fixează prețul de vânzare al imobilelor la valoarea de
inventar a acestora, care este inferior prețului de piață, fără a
da posibilitatea unităților administrativ-teritoriale de a le înstrăina
la un preț ce ar depăși această valoare.
Observând că soluția legislativă neconstituțională își extinde
incidența și asupra cuprinsului dispozițiilor art. 4 alin. (2) din
Legea nr. 90/2003, care prevede că ăpartidele politice pot
cumpăra în municipiul București un spațiu pentru organizația
municipiului București și câte un spațiu pentru organizațiile
fiecărui sector al municipiului București, destinat sediilor acestor
organizații, la valoarea de inventar a acestora. Spațiul care
urmează a fi astfel cumpărat trebuie să fi fost deținut cu chirie cel
puțin 3 luni anterior intrării în vigoare a prezentei legi de către
partidul politic respectiv”, Curtea, în temeiul art. 31 alin. (2) din
Legea nr. 47/1992, urmează să se pronunțe și asupra acestor
dispoziții de lege, constatând că sunt neconstituționale, pentru
considerentele mai sus arătate.

Pentru considerentele expuse, în temeiul art. 146 lit. d) și al art. 147 alin. (4) din Constituție, al art. 1—3, al art. 11 alin. (1)
lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Admite excepția de neconstituționalitate a dispozițiilor art. 3 alin. (2) și art. 4 alin. (1) teza întâi și alin. (2) din Legea
nr. 90/2003 privind vânzarea spațiilor aflate în proprietatea privată a statului sau a unităților administrativ-teritoriale, destinate
sediilor partidelor politice, excepție ridicată de municipiul Vulcan, prin primarul Gheorghe Ile, în Dosarul nr. 7.580/97/2008 al
Tribunalului Hunedoara — Secția comercială și de contencios administrativ și fiscal.
Definitivă și general obligatorie.
Pronunțată în ședința publică din data de 29 aprilie 2010.
Decizia se comunică președinților celor două Camere ale Parlamentului și Guvernului.
În temeiul dispozițiilor art. 261 alin. 2 din Codul de
procedură civilă și ale art. 1 din Hotărârea Plenului Curții
Constituționale nr. 8 din 8 iunie 2010, semnează
PREȘEDINTE,

ION PREDESCU
Magistrat-asistent,
Patricia Marilena Ionea
CURTEA CONSTITUȚIONALĂ

D E C I Z I A Nr. 571
din 29 aprilie 2010

referitoare la excepția de neconstituționalitate a dispozițiilor art. 121 alin. (2) și ale art. 134 alin. (2)
lit. g) din Legea nr. 8/1996 privind dreptul de autor și drepturile conexe
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán

— președinte
— judecător
— judecător
— judecător
— judecător
— judecător
— judecător
— judecător

Augustin Zegrean
Carmen-Cătălina Gliga
Fabian Niculae

— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 121 alin. (2) și ale art. 134 alin. (2) lit. g) din
Legea nr. 8/1996 privind dreptul de autor și drepturile conexe,
excepție ridicată de Uniunea Producătorilor de Film și
Audiovizual din România — Asociația Română de Gestiune a

4

MONITORUL OFICIAL AL ROMÂNIEI, PARTEA I, Nr. 430/28.VI.2010

Operelor din Audiovizual (U.P.F.A.R. — A.R.G.O.A.), de Uniunea
Compozitorilor și Muzicologilor din România — Asociația pentru
Drepturile de Autor (U.C.M.R. — A.D.A.) și de Uniunea
Producătorilor de Fonograme din România (U.P.F.R.) în Dosarul
nr. 4.009/2/2009 al Curții de Apel București — Secția a IX-a civilă
și pentru cauze privind proprietatea intelectuală.
Dezbaterile au avut loc la data de 27 aprilie 2010, când
Curtea având nevoie de timp pentru a delibera, a amânat
pronunțarea pentru data de 29 aprilie 2010. La dezbaterile din
data de 27 aprilie 2010 au participat părțile Uniunea
Producătorilor de Fonograme din România (U.P.F.R.) și Uniunea
Compozitorilor și Muzicologilor din România — Asociația pentru
Drepturile de Autor (U.C.M.R. — A.D.A.), care au cerut
admiterea excepției, și partea Romtelecom S.A., care a cerut
respingerea acesteia. Reprezentantul Ministerului Public a pus
concluzii de admitere a excepției de neconstituționalitate a
dispozițiilor art. 121 alin. (2) din Legea nr. 8/1996 privind dreptul
de autor și drepturile conexe și concluzii de respingere a
excepției de neconstituționalitate a dispozițiilor art. 134 alin. (2)
lit. g) din aceeași lege.
C U R T E A,

având în vedere actele și lucrările dosarului, reține următoarele:
Prin Încheierea din 3 noiembrie 2009, pronunțată în Dosarul
nr. 4.009/2/2009, Curtea de Apel București — Secția a IX-a civilă
și pentru cauze privind proprietatea intelectuală a sesizat Curtea
Constituțională cu excepția de neconstituționalitate a
prevederilor art. 121 alin. (2) și ale art. 134 alin. (2) lit. g) din
Legea nr. 8/1996 privind dreptul de autor și drepturile conexe.
Uniunea Producătorilor de Film și Audiovizual din România —
Asociația Română de Gestiune a Operelor din Audiovizual
(U.P.F.A.R. — A.R.G.O.A.) a ridicat excepția de neconstituționalitate
a dispozițiilor art. 121 alin. (2) și ale art. 134 alin. (2) lit. g) din Legea
nr. 8/1996, Uniunea Compozitorilor și Muzicologilor din România —
Asociația pentru Drepturile de Autor (U.C.M.R. — A.D.A.) a ridicat
excepția de neconstituționalitate a dispozițiilor art. 121 alin. (2) din
Legea nr. 8/1996, iar Uniunea Producătorilor de Fonograme din
România (U.P.F.R.) a ridicat excepția de neconstituționalitate a
dispozițiilor art. 134 alin. (2) lit. g) din aceeași lege, într-un dosar
având ca obiect o cerere privind dreptul de autor și drepturile
conexe.
În motivarea excepției de neconstituționalitate autorii
susțin că art. 121 alin. (2) din Legea nr. 8/1996, astfel cum a fost
modificat, contravine prevederilor art. 16 alin. (1) din Constituție,
întrucât îi privează pe titularii de drepturi de autor ale căror opere
sunt radiodifuzate de anumite posturi de televiziune de un bun
al lor (de un drept patrimonial), respectiv de dreptul lor de a fi
remunerați pentru retransmiterea prin cablu. Astfel, autorii ale
căror opere sunt radiodifuzate pe unele posturi de televiziune
(în special din străinătate) beneficiază de remunerații, potrivit
dispozițiilor legale criticate, iar autorii ale căror opere sunt
radiodifuzate pe alte posturi de televiziune (în special cele mai
importante posturi românești) ar urma să nu beneficieze de
remunerație. Prevederile criticate creează un dezechilibru, o
discriminare în special pentru autorii români în raport cu autorii
străini. Textul criticat contravine astfel art. 16 alin. (1) din
Constituție, întrucât conduce la o discriminare între autori în
funcție de limba utilizată.
Textul criticat încalcă și prevederile art. 33 alin. (1) din
Constituție în condițiile în care autorii români, ale căror opere
sunt difuzate în mod firesc pe principalele posturi de televiziune
din România, sunt privați de dreptul la remunerație pentru
retransmiterea prin cablu, siguranța financiară a acestora fiind
grav afectată. Textul criticat încalcă, în opinia autorilor, și
prevederile art. 49 din Constituție, care se referă la obligația
constituțională a autorităților publice de a contribui la asigurarea
condițiilor pentru participarea liberă a tinerilor la viața politică,
socială, economică, culturală și sportivă a țării.

Art. 121 alin. (2) din Legea nr. 8/1996 contravine, în opinia
autorilor, și art. 44 din Constituție. Drepturile de proprietate
intelectuală sunt drepturi de proprietate privată, recunoscute de
Convenția pentru apărarea drepturilor omului și a libertăților
fundamentale ca bunuri în sensul art. 1 din Primul Protocol
adițional la Convenție.
Autorii mai susțin că prevederile art. 134 alin. (2) lit. g) din
Legea nr. 8/1996 contravin art. 44, 136, 148, precum și art. 53
din Constituție, întrucât limitarea remunerațiilor reprezentând
drepturi conexe la o treime din remunerațiile negociate pentru
drepturile de autor constituie o încălcare a dreptului exclusiv al
titularilor de drepturi de proprietate intelectuală de a dispune în
mod liber și absolut de propriile creații/produse, negând dreptul
acestora la încheierea, prin negociere, a unor convenții care să
consfințească liberul acord de voință al părților.
Curtea de Apel București — Secția a IX-a civilă și pentru
cauze privind proprietatea intelectuală consideră că excepția
este neîntemeiată, întrucât limita maximă de o treime se aplică
unei valori liber negociabile. De asemenea, în cadrul limitei
maxime de o treime valoarea remunerației pentru drepturile
conexe se stabilește tot în cadrul unor negocieri. Totodată,
stabilirea unei limite financiare maxime pentru nivelul
remunerațiilor cuvenite titularilor drepturilor conexe în raport cu
remunerațiile cuvenite autorilor ține seama de natura drepturilor
și raportul existent între drepturile de autor și drepturile conexe.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că dispozițiile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile scrise depuse de părți, concluziile procurorului,
dispozițiile de lege criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 121 alin. (2) și ale art. 134 alin. (2) lit. g) din
Legea nr. 8/1996 privind dreptul de autor și drepturile conexe,
publicată în Monitorul Oficial al României, Partea I, nr. 60 din
26 martie 1996, modificată și completată prin Legea
nr. 329/2006, publicată în Monitorul Oficial al României, Partea I,
nr. 657 din 31 iulie 2006, prevederi care au următorul conținut:
— Art. 121 alin. (2): ăCuantumul remunerației privind
drepturile de autor și drepturile conexe se stabilește printr-o
metodologie negociată între organismele de gestiune colectivă
a drepturilor de autor și a drepturilor conexe și structurile
asociative ale distribuitorilor prin cablu, potrivit procedurilor
prevăzute la art. 131 și 1311, cu excluderea de la calcul a
programelor a căror retransmitere prin cablu este obligatorie
conform legii.”;
— Art. 134 alin. (2) lit. g): ăGestiunea colectivă se exercită
potrivit următoarelor reguli: [...]
g) remunerațiile negociate pentru drepturile conexe nu pot
depăși o treime din remunerațiile negociate pentru drepturile de
autor cu aceeași categorie de utilizatori.”

MONITORUL OFICIAL AL ROMÂNIEI, PARTEA I, Nr. 430/28.VI.2010
În opinia autorilor excepției de neconstituționalitate,
prevederile legale criticate contravin dispozițiilor constituționale
cuprinse în art. 16 alin. (1) privind egalitatea în fața legii, art. 20
referitoare la tratatele internaționale privind drepturile omului,
art. 33 alin. (3) privind accesul la cultură, art. 44 privind dreptul
de proprietate privată, art. 49 alin. (5) privind protecția copiilor și
a tinerilor și art. 148 privind integrarea în Uniunea Europeană.
Examinând excepția de neconstituționalitate, Curtea
constată că excepția de neconstituționalitate este întemeiată și
urmează să fie admisă pentru motivele ce vor fi expuse în
continuare:
1. În ceea ce privește dispozițiile art. 121 alin. (2) din Legea
nr. 8/1996, Curtea reține că aceste prevederi exclud de la
calculul cuantumului remunerației privind drepturile de autor și
drepturile conexe programele a căror retransmitere este
obligatorie conform legii. Retransmiterea obligatorie a acestor
programe se face în baza prevederilor art. 82 alin. (1) din Legea
audiovizualului nr. 504/2002, publicată în Monitorul Oficial al
României, Partea I, nr. 534 din 22 iulie 2002, cu modificările și
completările ulterioare. Astfel, ăorice distribuitor care retransmite
servicii de programe prin rețele de comunicații electronice, cu
excepția celor care utilizează exclusiv spectrul radio, are
obligația să includă în oferta sa serviciile de programe ale
Societății Române de Televiziune destinate publicului din
România, precum și alte servicii de programe, libere la
retransmisie și fără condiționări tehnice sau financiare, ale
radiodifuzorilor privați, aflați sub jurisdicția României, în limita a
25% din numărul total de servicii de programe distribuite prin
rețeaua respectivă, precum și serviciile de televiziune a căror
obligativitate de retransmitere este stabilită prin acorduri
internaționale la care România este parte. Criteriul de
departajare pentru radiodifuzorii privați este ordinea
descrescătoare a indicelui anual de audiență”.
Programele a căror retransmitere este obligatorie fac parte
din așa-numitul pachet ămust-carry” , adică acelea ăcare
trebuie retransmise”. Consiliul Național al Audiovizualului
procedează la stabilirea listei posturilor pe baza unor instrucțiuni
interne. Operatorii de cablu sunt obligați să preia aceste
programe, dar ei nu au obligația de a plăti vreo sumă de bani
pentru preluarea acestor posturi, legea referindu-se strict doar
la posturile ălibere la retransmisie și fără condiționări tehnice
sau financiare, ale radiodifuzorilor privați, aflați sub jurisdicția
României [...], precum și serviciile de televiziune a căror
obligativitate de retransmitere este stabilită prin acorduri
internaționale la care România este parte”.
Analizând coroborat dispozițiile legale menționate, rezultă că
operatorii de cablu preiau în mod gratuit anumite programe, în
baza unei obligații prevăzute de lege, percepând sume de bani
lunare de la abonații lor. Astfel, posturile românești care au cea
mai mare audiență sunt preluate cu titlu gratuit.
Operatorii de cablu argumentează că sunt obligați să
retransmită aceste programe și că există posibilitatea de a nu le
retransmite dacă nu ar fi obligați. Curtea constată că legiuitorul
a vrut doar să se asigure că va exista un număr minim de posturi
retransmise capabile să reflecteze realitatea românească, dând
expresie art. 31 privind dreptul la informație și art. 33 privind
accesul la cultură din Constituție, acest lucru fiind o condiție
prealabilă desfășurării activității operatorilor de cablu.
Argumentul operatorilor de cablu ar fi putut fi luat în considerare
numai în condițiile în care aceștia ar fi plătit sume de bani pentru
retransmiterea acestor posturi.
Pe aceste posturi de televiziune retransmise de operatorii de
cablu sunt transmise și opere ale unor autori, iar în condițiile în
care prevederile atacate exclud de la calculul cuantumului
remunerației privind drepturile de autor și drepturile conexe
programele a căror retransmitere este obligatorie conform legii,
se încalcă prevederile art. 44 privind dreptul de proprietate

5

privată coroborate cu dispozițiile art. 53 din Constituția
României.
Art. 53 din Constituția României prevede condiții foarte clare
în care se poate face restrângerea exercițiului unor drepturi sau
al unor libertăți, acest articol dispunând: ă(1) Exercițiul unor
drepturi sau al unor libertăți poate fi restrâns numai prin lege și
numai dacă se impune, după caz, pentru: apărarea securității
naționale, a ordinii, a sănătății ori a moralei publice, a drepturilor
și a libertăților cetățenilor; desfășurarea instrucției penale;
prevenirea consecințelor unei calamități naturale, ale unui
dezastru ori ale unui sinistru deosebit de grav.
(2) Restrângerea poate fi dispusă numai dacă este necesară
într-o societate democratică. Măsura trebuie să fie proporțională
cu situația care a determinat-o, să fie aplicată în mod
nediscriminatoriu și fără a aduce atingere existenței dreptului
sau a libertății.”
Astfel, legiuitorul a restrâns exercițiul dreptului de proprietate
al autorilor ale căror opere sunt difuzate pe posturile a căror
retransmitere este obligatorie potrivit legii, fără a respecta
criteriile prevăzute de art. 53 din Constituția României referitoare
la cazurile în care s-ar putea face această restrângere. Astfel, nu
există vreuna din situațiile prevăzute de art. 53 alin. (1) din
Constituție. Eventuala intenție a legiuitorului de a pune în
balanță dreptul de proprietate al operatorilor de cablu care sunt
obligați să retransmită anumite programe cu dreptul de
proprietate al autorilor ale căror opere sunt difuzate pe acele
posturi nu poate fi justificată, întrucât operatorii de cablu nu au
obligația de a plăti vreo sumă de bani pentru retransmiterea
acestor programe. Susținerea potrivit căreia prin difuzarea
pachetului de programe must-carry s-ar putea ajunge la
restricționarea dreptului de opțiune în stabilirea grilelor de
programe și, implicit, la pierderi financiare generate de faptul că
ar fi putut fi difuzate alte posturi mai profitabile nu poate fi
primită. Numărul acestor posturi a căror retransmitere este
obligatorie se limitează la 25% din numărul total de posturi
retransmise, un procent rezonabil, ce permite buna desfășurare
a activității acestor agenți economici, în condițiile în care aceștia
îndeplinesc și un serviciu public.
Curtea constată, așadar, că sunt încălcate dispozițiile art. 53
alin. (1) coroborate cu dispozițiile art. 44 din Constituția
României, iar în aceste condiții nu mai necesară analiza
condițiilor prevăzute de art. 53 alin. (2) din Legea fundamentală.
Titularii drepturilor de autor și ai drepturilor conexe trebuie
să poată culege, ca expresie a prevederilor art. 44 din
Constituție, beneficiul muncii lor, în condițiile în care operatorii
de cablu asigură difuzarea operelor lor unei mari părți a
populației României, prin retransmiterea, chiar și obligatorie, a
anumitor posturi și în condițiile în care acești operatori percep
sume de bani de la abonații lor.
2. În ceea ce privește prevederile art. 134 alin. (2) lit. g) din
Legea nr. 8/1996, Curtea Constituțională constată că acestea
încalcă dispozițiile art. 44 coroborate cu cele ale art. 53, precum
și pe cele ale art. 135 alin. (1) și (2) lit. a) și c) în Constituția
României. Legea nu instituie criterii obiective care să justifice
faptul că remunerațiile negociate pentru drepturile conexe nu
pot depăși o treime din remunerațiile negociate pentru drepturile
de autor cu aceeași categorie de utilizatori.
Restrângerea exercițiului dreptului de proprietate trebuie să
fie justificată pe baza criteriilor prevăzute de art. 53 alin. (1) și (2).
Curtea Constituțională a reținut în Decizia nr. 541 din
7 decembrie 2004, publicată în Monitorul Oficial al României,
Partea I, nr. 81 din 25 ianuarie 2005, că dispozițiile
constituționale ale art. 44 alin. (1), reglementând garantarea
dreptului de proprietate, se referă implicit și la garantarea
dreptului de proprietate intelectuală, care include dreptul de
autor și drepturile conexe, precum și proprietatea industrială. Or,
stabilirea unor raporturi procentuale fixe în ceea ce privește

6

MONITORUL OFICIAL AL ROMÂNIEI, PARTEA I, Nr. 430/28.VI.2010

remunerațiile negociate pentru drepturile conexe care nu pot
depăși o treime din remunerațiile negociate pentru drepturile de
autor cu aceeași categorie de utilizatori încalcă prevederile
Constituției. Restrângerea exercițiului de proprietate prevăzut
de art. 44 nu se justifică prin vreuna din situațiile prevăzute la
art. 53 alin. (1), situație a cărei existență ar fi justificat și analiza
îndeplinirii condițiilor prevăzute la art. 53 alin. (2).
Potrivit prevederilor art. 135 alin. (1) din Constituție,
economia României este economie de piață, iar prevederile

legale criticate încalcă aceste dispoziții, întrucât părțile
contractuale nu pot negocia remunerațiile cuvenite pentru
drepturile conexe, acest lucru intervenind în condițiile în care
interpretarea unei opere poate fi, eventual, chiar mai valoroasă
decât opera însăși. Pe baza acelorași considerente, Curtea
constată încălcarea art. 135 alin. (2) lit. a) și c) din Constituție.
În ceea ce privește încălcare art. 49 alin. (5) privind protecția
copiilor și a tinerilor și art. 148 din Constituția României, Curtea
constată că acestea nu sunt incidente în cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Admite excepția de neconstituționalitate a dispozițiilor art. 121 alin. (2) și ale art. 134 alin. (2) lit. g) din Legea nr. 8/1996
privind dreptul de autor și drepturile conexe, excepție ridicată de Uniunea Producătorilor de Film și Audiovizual din România —
Asociația Română de Gestiune a Operelor din Audiovizual (U.P.F.A.R. — A.R.G.O.A.), de Uniunea Compozitorilor și Muzicologilor
din România — Asociația pentru Drepturile de Autor (U.C.M.R. — A.D.A.) și de Uniunea Producătorilor de Fonograme din România
(U.P.F.R.) în Dosarul nr. 4.009/2/2009 al Curții de Apel București — Secția a IX-a civilă și pentru cauze privind proprietatea
intelectuală.
Definitivă și general obligatorie.
Decizia se comunică președinților celor două Camere ale Parlamentului și Guvernului.
Pronunțată în ședința publică din data de 29 aprilie 2010.
În temeiul dispozițiilor art. 261 alin. 2 din Codul de
procedură civilă și ale art. 1 din Hotărârea Plenului Curții
Constituționale nr. 8 din 8 iunie 2010, semnează
PREȘEDINTE,

ION PREDESCU

Magistrat-asistent,
Fabian Niculae
Întrucât domnul Fabian Niculae se află în delegație, în locul
său semnează, în temeiul art. 261 alin. 2 din Codul de procedură
civilă,
Prim-magistrat-asistent delegat,
Ioana Marilena Chiorean
CURTEA CONSTITUȚIONALĂ

D E C I Z I A Nr. 705
din 25 mai 2010

referitoare la excepția de neconstituționalitate a dispozițiilor art. 222, 282, 286, 287 și 288
din Legea nr. 53/2003 — Codul muncii, ale art. 73, 74, 75 și 77 din Legea nr. 168/1999
privind soluționarea conflictelor de muncă, ale art. 28 alin. (2) din Legea sindicatelor nr. 54/2003,
precum și a dispozițiilor art. 164 din Codul de procedură civilă
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 222 și 282 din Legea nr. 53/2003 — Codul

muncii, ale art. 73 din Legea nr. 168/1999 privind soluționarea
conflictelor de muncă, precum și ale art. 28 alin. (2) din Legea
sindicatelor nr. 54/2003, excepție ridicată de Societatea
Comercială ăPetrom” — S.A. din București în Dosarul
nr. 1.938/87/2008 al Curții de Apel București — Secția a VII-a
civilă și care formează obiectul Dosarului Curții Constituționale
nr. 8.322D/2009.
La apelul nominal lipsesc părțile, față de care procedura de
citare este legal îndeplinită.
Președintele dispune să se facă apelul și în dosarele
nr. 8.323D/2009, nr. 24D/2010 — nr. 27D/2010 și nr. 31D/2010 —
nr. 33D/2010 având ca obiect excepția de neconstituționalitate

MONITORUL OFICIAL AL ROMÂNIEI, PARTEA I, Nr. 430/28.VI.2010
a prevederilor art. 222 și ale art. 282 din Legea nr. 53/2003 —
Codul muncii, ale art. 73 din Legea nr. 168/1999 privind
soluționarea conflictelor de muncă, precum și ale art. 28 alin. (2)
din Legea sindicatelor nr. 54/2003. Excepția a fost ridicată de
Societatea Comercială ăPetrom” — S.A. din București în Dosarul
nr. 4.434/87/2008 al Curții de Apel București — Secția a VII-a
civilă și în dosarele nr. 1.606/116/2008, nr. 1.763/116/2008,
nr. 1.545/116/2008, nr. 1.442/116/2008, nr. 1.968/116/2008,
nr. 1.385/116/2008 și nr. 1.502/116/2008 ale Tribunalului
Călărași — Secția civilă.
De asemenea, președintele dispune să se facă apelul și în
dosarele nr. 28D/2010 — nr. 30D/2010 având ca obiect excepția
de neconstituționalitate a prevederilor art. 222, 282, 286, 287 și
288 din Legea nr. 53/2003 — Codul muncii, ale art. 73, 74, 75
și 77 din Legea nr. 168/1999 privind soluționarea conflictelor de
muncă, ale art. 28 alin. (2) din Legea sindicatelor nr. 54/2003,
precum și a prevederilor art. 164 din Codul de procedură civilă.
Excepția a fost ridicată de Societatea Comercială ăPetrom” —
S.A. din București în dosarele nr. 1.931/116/2008,
nr. 1.544/116/2008 și nr. 2.103/116/2008 ale Tribunalului
Călărași — Secția civilă.
La apelul nominal lipsesc părțile, față de care procedura de
citare este legal îndeplinită.
Curtea, având în vedere că excepțiile de neconstituționalitate
ridicate în dosarele nr. 8.322D/2009, nr. 8.323D/2009 și
nr. 24D/2010 — nr. 33D/2010 au obiect similar, pune în discuție,
din oficiu, problema conexării cauzelor.
Reprezentantul Ministerului Public este de acord cu
conexarea dosarelor.
Curtea, în temeiul art. 53 alin. (5) din Legea nr. 47/1992
privind organizarea și funcționarea Curții Constituționale, dispune
conexarea dosarelor nr. 8.323D/2009 și nr. 24D/2010 —
nr. 33D/2010 la Dosarul nr. 8.322D/2009, care este primul
înregistrat.
Cauza fiind în stare de judecată, președintele acordă
cuvântul reprezentantului Ministerului Public, care, invocând
jurisprudența în materie a Curții Constituționale, pune concluzii
de respingere a excepției de neconstituționalitate.
C U R T E A,

având în vedere actele și lucrările dosarelor, reține următoarele:
Prin încheierile din 5 noiembrie 2009, pronunțate în dosarele
nr. 1.938/87/2008 și nr. 4.424/87/2008, Curtea de Apel
București — Secția a VII-a civilă și pentru cauze privind
conflictele de muncă și asigurări sociale a sesizat Curtea
Constituțională
cu
soluționarea
excepției
de
neconstituționalitate a dispozițiilor art. 222 și 282 din Legea
nr. 53/2003 — Codul muncii, ale art. 73 din Legea
nr. 168/1999 privind soluționarea conflictelor de muncă,
precum și ale art. 28 alin. (2) din Legea sindicatelor
nr. 54/2003.
Prin încheierile din 19 octombrie 2009, 26 și 28 octombrie
2009, pronunțate în Dosarele nr. 1.606/116/2008,
nr. 1.763/116/2008, nr. 1.545/116/2008, nr. 1.442/116/2008,
nr. 1.931/116/2008, nr. 1.544/116/2008, nr. 2.103/116/2008,
nr. 1.968/116/2008, nr. 1.385/116/2008 și nr. 1.502/116/2008,
Tribunalul Călărași — Secția civilă a sesizat Curtea
Constituțională
cu
soluționarea
excepției
de
neconstituționalitate a dispozițiilor art. 222 și 282 din Legea
nr. 53/2003 — Codul muncii, ale art. 73 din Legea
nr. 168/1999 privind soluționarea conflictelor de muncă,
precum și ale art. 28 alin. (2) din Legea sindicatelor
nr. 54/2003.
Prin încheierile din 28 octombrie 2009 și 4 noiembrie 2009,
pronunțate în dosarele nr. 1.931/116/2008, nr. 1.544/116/2008 și
nr. 2.103/116/2008, Tribunalul Călărași — Secția civilă a
sesizat Curtea Constituțională cu soluționarea excepției de

7

neconstituționalitate a dispozițiilor art. 222, 282, 286, 287 și
288 din Legea nr. 53/2003 — Codul muncii, ale art. 73, 74, 75
și 77 din Legea nr. 168/1999 privind soluționarea
conflictelor de muncă, ale art. 28 alin. (2) din Legea
sindicatelor nr. 54/2003, precum și a dispozițiilor art. 164 din
Codul de procedură civilă.
Excepția a fost ridicată de Societatea Comercială ăPetrom” —
S.A. din București cu prilejul soluționării unor acțiuni civile având
ca obiect drepturi bănești.
În motivarea excepției de neconstituționalitate autorul
arată că soluția actuală consacrată de legiuitorul român este
într-o vădită contradicție cu litera și spiritul Constituției prin
aceea că încalcă egalitatea în fața legii a unității și a salariaților,
care presupune egalitatea de arme juridice utilizate în conflictele
de muncă, încalcă dreptul de apărare al unității al cărui exercițiu
nu poate fi restrâns. În situația de față, legiuitorul încalcă Legea
fundamentală când impune ca în cazul conflictelor numite ăde
interese” partenerii de dialog social să fie exclusiv sindicatele, iar
în cazul conflictelor numite ăde muncă” acești parteneri să nu
mai aibă niciun rol, fiind imposibil pentru unitate să îi atragă în
cadrul procesual al proceselor declanșate de salariați. Așadar,
clasificarea pe care o face legiuitorul nu trebuie să dea naștere
în practica rezolvării conflictelor de muncă la inegalități ori
inechități, între unitate și salariați. Față de această evidență,
autorul excepției critică dispozițiile legale pentru că impun o
diferențiere abruptă, arbitrară de regim juridic, între conflictele de
interese și cele de drepturi. Rolul sindicatelor în rezolvarea
conflictelor de drepturi reliefează incoerența legislativă.
Inadaptarea la realitatea socială este dublată de incoerența
legislativă a consacrării unor soluții diferite pentru ăsubipoteza
conflictelor de drepturi”. De asemenea, faptul că prevederile
art. 164 din Codul de procedură civilă lasă la aprecierea
instanței posibilitatea conexării cauzelor și nu obligă la luarea
unei astfel de măsuri, ceea ce ar conduce la o economie de timp
și de cheltuieli, precum și la o judecată unitară, este de natură
să aducă atingere dreptului la apărare.
Prin urmare, dispozițiile legale criticate încalcă, în opinia
autorului, principiul efectivității juridice, menținerea lor în
legislația actuală reprezintă o incoerență legislativă în privința
calității procesuale a sindicatelor la rezolvarea conflictelor de
drepturi și, în același timp, vatămă, în esență, dreptul la apărare
și la un proces echitabil.
Curtea de Apel București — Secția a VII-a civilă și pentru
cauze privind conflictele de muncă și asigurări sociale și
Tribunalul Călărași — Secția civilă consideră că dispozițiile
legale criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctele de vedere ale
Avocatului Poporului, rapoartele întocmite de judecătorulraportor, concluziile procurorului, dispozițiile de lege criticate,
raportate la prevederile Constituției, precum și Legea
nr. 47/1992, reține următoarele:

8

MONITORUL OFICIAL AL ROMÂNIEI, PARTEA I, Nr. 430/28.VI.2010

Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), art. 2, art. 3,
art. 10 și art. 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
prevederile art. 222, 282, 286, 287 și 288 din Legea nr. 53/2003 —
Codul muncii, ale art. 73, 74, 75 și 77 din Legea nr. 168/1999
privind soluționarea conflictelor de muncă, ale art. 28 alin. (2) din
Legea sindicatelor nr. 54/2003, precum și prevederile art. 164 din
Codul de procedură civilă, texte de lege care au următorul
conținut:
— Art. 222 din Legea nr. 53/2003: ăLa cererea membrilor lor,
sindicatele pot sa îi reprezinte pe aceștia în cadrul conflictelor de
drepturi.”;
— Art. 282 din Legea nr. 53/2003: ăPot fi părți în conflictele
de muncă:
a) salariații, precum și orice altă persoană titulară a unui
drept sau a unei obligații în temeiul prezentului cod, al altor legi
sau al contractelor colective de muncă;
b) angajatorii — persoane fizice și/sau persoane juridice —,
agenții de muncă temporară, utilizatorii, precum și orice altă
persoană care beneficiază de o muncă desfășurată în condițiile
prezentului cod;
c) sindicatele și patronatele;
d) alte persoane juridice sau fizice care au această vocație
în temeiul legilor speciale sau al Codului de procedură civilă.”;
— Art. 286 din Legea nr. 53/2003: ă(1) Cererile referitoare la
soluționarea conflictelor de muncă se judecă în regim de
urgență.
(2) Termenele de judecată nu pot fi mai mari de 15 zile.
(3) Procedura de citare a părților se consideră legal
îndeplinită dacă se realizează cu cel puțin 24 de ore înainte de
termenul de judecată.”;
— Art. 287 din Legea nr. 53/2003: ăSarcina probei în
conflictele de muncă revine angajatorului, acesta fiind obligat să
depună dovezile în apărarea sa până la prima zi de înfățișare.”;
— Art. 288 din Legea nr. 53/2003: ăAdministrarea probelor
se face cu respectarea regimului de urgență, instanța fiind în
drept să decadă din beneficiul probei admise partea care
întârzie în mod nejustificat administrarea acesteia.”;
— Art. 73 din Legea nr. 168/1999: ăCererile pot fi formulate
de cei ale căror drepturi au fost încălcate, după cum urmează:
a) măsurile unilaterale de executare, modificare, suspendare
sau încetare a contractului de muncă, inclusiv deciziile de
imputare sau angajamentele de plată a unor sume de bani, pot
fi contestate în termen de 30 de zile de la data la care cel
interesat a luat cunoștință de măsura dispusă;
b) constatarea nulității unui contract individual sau colectiv
de muncă poate fi cerută de părți pe întreaga perioada în care
contractul respectiv este în ființă;
c) constatarea încetării unui contract colectiv de muncă poate
fi cerută până la încheierea unui nou contract colectiv de muncă;
d) plata despăgubirilor pentru pagubele cauzate și restituirea
unor sume care au format obiectul unor plăți nedatorate pot fi
cerute de salariați în termen de 3 ani de la data producerii
pagubei.”;
— Art. 74 din Legea nr. 168/1999: ă(1) Cererile referitoare la
soluționarea conflictelor de drepturi se judecă în regim de
urgență.
(2) Termenele de judecată nu pot fi mai mari de 10 zile.
(3) Părțile sunt legal citate, dacă citația le-a fost înmânată
cel puțin cu o zi înaintea judecării.”;
— Art. 75 din Legea nr. 168/1999: ăÎn cazul în care sunt
contestate măsuri unilaterale dispuse de unitate, aceasta are
obligația ca, până la prima zi de înfățișare, să depună dovezile
în baza cărora a luat măsura respectivă.”;

— Art. 77 din Legea nr. 168/1999: ă(1) În cazul în care
judecata continuă, administrarea probelor se va face cu
respectarea regimului de urgență al judecării conflictelor de
drepturi.
(2) Instanța poate să decadă din beneficiul probei admise
partea care întârzie nejustificat administrarea acesteia.”;
— Art. 28 alin. (2) din Legea nr. 54/2003: ăÎn exercitarea
atribuțiilor prevăzute la alin. (1) organizațiile sindicale au dreptul
de a întreprinde orice acțiune prevăzută de lege, inclusiv de a
formula acțiune în justiție în numele membrilor lor, fără a avea
nevoie de un mandat expres din partea celor în cauză. Acțiunea
nu va putea fi introdusă sau continuată de organizația sindicală
dacă cel în cauză se opune sau renunță la judecată.”;
— Art. 164 din Codul de procedură civilă: ăPărțile vor putea
cere întrunirea mai multor pricini ce se află înaintea aceleiași
instanțe sau instanțe deosebite, de același grad, în care sunt
aceleași părți sau chiar împreună cu alte părți și al căror obiect
și cauză au între dânsele o strânsă legătură.
Întrunirea poate fi făcută de judecător chiar dacă părțile nu au
cerut-o.
Dosarul va fi trimis instanței mai întâi învestită, afară numai
dacă amândouă părțile cer trimiterea lui la una din celelalte
instanțe.
Când una din pricini este de competența unei instanțe, și
părțile nu o pot înlătura, întrunirea se va face la acea instanță.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 1 alin. (3) privind statul român, art. 9 privind
sindicatele, patronatele și asociațiile profesionale, art. 16
alin. (1) și (2) privind egalitatea în drepturi, art. 20 alin. (1)
referitoare la tratatele internaționale privind drepturile omului,
art. 24 alin. (1) privind dreptul la apărare, art. 40 alin. (1) privind
dreptul de asociere, art. 41 alin. (5) privind munca și protecția
socială a muncii și art. 53 alin. (1) și (2) privind restrângerea
exercițiului unor drepturi sau al unor libertăți.
Examinând excepția de neconstituționalitate, Curtea
constată că dispozițiile de lege criticate au mai fost supuse
controlului de constituționalitate, prin raportare la aceleași
prevederi din Constituție și din Convenția pentru apărarea
drepturilor omului și a libertăților fundamentale, invocate de
autorul excepției și în prezenta cauză, și cu o motivare identică.
Astfel, prin Decizia nr. 473 din 20 aprilie 2010, încă
nepublicată în Monitorul Oficial al României, Partea I, Curtea a
respins ca inadmisibilă excepția de neconstituționalitate a
dispozițiilor art. 222 și art. 282 din Legea nr. 53/2003 — Codul
muncii, ale art. 73 din Legea nr. 168/1999 privind soluționarea
conflictelor de muncă și ale art. 28 alin. (2) din Legea
sindicatelor nr. 54/2003, reținând că, în esență, aspectele
invocate în motivarea excepției reprezintă, în realitate, probleme
de interpretare și aplicare a legii, ce sunt de competența
instanțelor de judecată, iar nu a instanței de contencios
constituțional.
De asemenea, Curtea a reținut că eventualele necorelări de
ordin legislativ dintre dispozițiile Legii nr. 168/1999 și cele ale
Legii nr. 53/2003 — Codul muncii nu pot forma obiect al
controlului de constituționalitate și nici nu pot fi invocate drept
argument în sprijinul susținerii neconstituționalității unor
reglementări. Examinarea acestora nu intră în sfera de
competență a Curții Constituționale, ci în competența exclusivă
a Parlamentului de a interveni pe calea unor modificări,
completări sau abrogări pentru a asigura ordinea juridică
necesară.
Curtea constată că s-a mai pronunțat și asupra
constituționalității prevederilor art. 286, art. 287 și art. 288 din
Codul muncii, prin raportare la critici similare. Astfel, prin Decizia
nr. 82 din 5 februarie 2008, publicată în Monitorul Oficial al
României, Partea I, nr. 161 din 3 martie 2008, Curtea

MONITORUL OFICIAL AL ROMÂNIEI, PARTEA I, Nr. 430/28.VI.2010
Constituțională a constatat că dispozițiile menționate sunt
constituționale, întrucât acestea sunt norme care stabilesc o
procedură specială, derogatorie, privind termenele de judecată
și modalitatea administrării probelor în cazul judecării cererilor
referitoare la conflictele de muncă. Modalitatea în care au fost
reglementate aceste dispoziții este o opțiune a legiuitorului, care
a avut în vedere instituirea unei proceduri simple și urgente,
adaptată raporturilor de muncă și exercitării dreptului la muncă.
Regulile de procedură prevăzute de aceste dispoziții se aplică în
mod echitabil atât angajatorilor, cât și angajaților, fără a fi
favorizată o categorie sau alta.

9

Întrucât nu au intervenit elemente noi, de natură să conducă
la schimbarea jurisprudenței Curții, și având în vedere
identitatea de raționament, atât soluția, cât și considerentele
deciziei menționate își păstrează valabilitatea și în cauza de
față, atât în ceea ce privește dispozițiile art. 286—288, cât și în
ceea ce privește dispozițiile art. 74, art. 75 și art. 77 din Legea
nr. 168/1999 privind soluționarea conflictelor de muncă.
În ceea ce privește dispozițiile art. 164 din Codul de
procedură civilă, Curtea a constatat că acestea nu contravin
prevederilor constituționale invocate, ele reglementând norme
de procedură a căror interpretare și aplicare revin instanțelor de
judecată.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 222 și 282 din Legea nr. 53/2003 —
Codul muncii, ale art. 73 din Legea nr. 168/1999 privind soluționarea conflictelor de muncă, precum și ale art. 28 alin. (2) din Legea
sindicatelor nr. 54/2003, excepție ridicată de Societatea Comercială ăPetrom” — S.A. din București în dosarele nr. 1.938/87/2008
și nr. 4.424/87/2008 ale Curții de Apel București — Secția a VII-a civilă și în dosarele nr. 1.606/116/2008, nr. 1.763/116/2008,
nr. 1.545/116/2008, nr. 1.442/116/2008, nr. 1.968/116/2008, nr. 1.385/116/2008 și nr. 1.502/116/2008 ale Tribunalului Călărași —
Secția civilă.
Respinge, ca fiind neîntemeiată, excepția de neconstituționalitate a dispozițiilor art. 286, 287 și 288 din Legea nr. 53/2003 —
Codul muncii, ale art. 74, 75 și 77 din Legea nr. 168/1999 privind soluționarea conflictelor de muncă, precum și ale art. 164 din Codul
de procedură civilă, excepție ridicată de Societatea Comercială ăPetrom” — S.A. din București în dosarele nr. 1.931/116/2008,
nr. 1.544/116/2008 și nr. 2.103/116/2008 ale Tribunalului Călărași — Secția civilă.
Definitivă și general obligatorie.
Pronunțată în ședința publică din data de 25 mai 2010.
PREȘEDINTE,

ACSINTE GASPAR
Magistrat-asistent,
Mihaela Senia Costinescu

CURTEA CONSTITUȚIONALĂ

D E C I Z I A Nr. 706
din 25 mai 2010

referitoare la excepția de neconstituționalitate a dispozițiilor art. 298 alin. (2) ultima liniuță
din Legea nr. 53/2003 — Codul muncii
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 298 alin. (2) ultima liniuță din Legea
nr. 53/2003 — Codul muncii, excepție ridicată de Societatea

Comercială ăPetrom” — S.A. din București în Dosarul
nr. 8.903.1/30/2008 al Tribunalului Timiș — Secția civilă și care
formează obiectul Dosarului Curții Constituționale nr. 41D/2010.
La apelul nominal lipsesc părțile, față de care procedura de
citare este legal îndeplinită.
Președintele dispune să se facă apelul și în dosarele
nr. 42D/2010 — nr. 45D/2010, nr. 62D/2010, nr. 117D/2010,
nr. 118D/2010 și nr. 135D/2010 — nr. 139D/2010 având ca
obiect excepția de neconstituționalitate a prevederilor art. 298
alin. (2) ultima liniuță din Legea nr. 53/2003 — Codul muncii.
Excepția a fost ridicată de Societatea Comercială ăPetrom” —
S.A. din București în Dosarul nr. 3.230/84/2009 al Tribunalului
Sălaj — Secția civilă, dosarele nr. 3.363/100/2009 și

10

MONITORUL OFICIAL AL ROMÂNIEI, PARTEA I, Nr. 430/28.VI.2010

nr. 3.364/100/2009 ale Tribunalului Maramureș — Secția civilă,
în Dosarul nr. 1.673/40/2009 al Tribunalului Botoșani — Secția
civilă, în dosarele nr. 341/87/2009, nr. 4.767/87/2008,
nr. 3387.1/87/2007, nr. 1.001/87/2009 și nr. 2.370/87/2008 ale
Tribunalului Teleorman — Secția conflicte de muncă, asigurări
sociale,
contencios
administrativ
fiscal,
Dosarul
nr. 7.552/30/2008 al Curții de Apel Timișoara — Secția conflicte
de muncă și asigurări sociale, precum și în Dosarul
nr. 2.448/30/2009 al Tribunalului Timiș — Secția civilă.
La apelul nominal lipsesc părțile, față de care procedura de
citare este legal îndeplinită.
Curtea, având în vedere că excepțiile de neconstituționalitate
ridicate în dosarele nr. 41D/2010, nr. 42D/2010, nr. 44D/2010,
nr. 45D/2010, nr. 62D/2010, nr. 117D/2010, nr. 118D/2010 și
nr. 135D/2010 — nr. 139D/2010 au obiect identic, pune în
discuție, din oficiu, problema conexării cauzelor.
Reprezentantul Ministerului Public este de acord cu
conexarea dosarelor.
Curtea, în temeiul art. 53 alin. (5) din Legea nr. 47/1992
privind organizarea și funcționarea Curții Constituționale,
dispune conexarea dosarelor nr. 42D/2010, nr. 44D/2010,
nr. 45D/2010, nr. 62D/2010, nr. 117D/2010, nr. 118D/2010 și
nr. 135D/2010—nr. 139D/2010 la Dosarul nr. 41D/2010, care
este primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care, invocând
jurisprudența în materie a Curții Constituționale, pune concluzii
de respingere a excepției de neconstituționalitate ca
inadmisibilă.
C U R T E A,

având în vedere actele și lucrările dosarelor, reține următoarele:
Prin încheierile din 7 și 11 decembrie 2009, pronunțate în
dosarele nr. 8.903.1/30/2008 și nr. 2.248/30/2009, Tribunalul
Timiș — Secția civilă a sesizat Curtea Constituțională cu
excepția de neconstituționalitate a dispozițiilor art. 298
alin. (2) ultima liniuță din Legea nr. 53/2003 — Codul muncii.
Prin Încheierea din 7 decembrie 2009, pronunțată în
Dosarul nr. 3.230/84/2009, Tribunalul Sălaj — Secția civilă a
sesizat Curtea Constituțională cu excepția de
neconstituționalitate a dispozițiilor art. 298 alin. (2) ultima
liniuță din Legea nr. 53/2003 — Codul muncii.
Prin încheierile din 30 octombrie, pronunțate în dosarele
nr. 3.363/100/2009 și nr. 3.364/100/2009, Tribunalul Maramureș —
Secția civilă a sesizat Curtea Constituțională cu excepția de
neconstituționalitate a dispozițiilor art. 298 alin. (2) ultima
liniuță din Legea nr. 53/2003 — Codul muncii.
Prin Încheierea din 23 septembrie 2009, pronunțată în
Dosarul nr. 1.673/40/2009, Tribunalul Botoșani — Secția
civilă a sesizat Curtea Constituțională cu excepția de
neconstituționalitate a dispozițiilor art. 298 alin. (2) ultima
liniuță din Legea nr. 53/2003 — Codul muncii.
Prin încheierile din 13 aprilie, 26 iunie și 26 octombrie 2009,
pronunțate în dosarele nr. 341/87/2009, nr. 4.767/87/2008,
nr. 3387.1/87/2007, nr. 1.001/87/2009 și nr. 2.370/87/2008,
Tribunalul Teleorman — Secția conflicte de muncă,
asigurări sociale, contencios administrativ fiscal a sesizat
Curtea Constituțională pentru soluționarea excepției de
neconstituționalitate a dispozițiilor art. 298 alin. (2) ultima
liniuță din Legea nr. 53/2003 — Codul muncii.
Prin Decizia nr. 1.564 din 30 noiembrie 2009, pronunțată în
Dosarul nr. 7.552/30/2008, Curtea de Apel Timișoara — Secția
conflicte de muncă și asigurări sociale a sesizat Curtea
Constituțională pentru soluționarea excepției de
neconstituționalitate a dispozițiilor art. 298 alin. (2) ultima
liniuță din Legea nr. 53/2003 — Codul muncii.
Excepția a fost ridicată de Societatea Comercială ăPetrom” —
S.A. din București cu prilejul soluționării unor acțiuni civile având
ca obiect drepturi bănești.

În motivarea excepției de neconstituționalitate autorul
acesteia susține, în esență, că art. 298 alin. (2) ultima liniuță din
Codul muncii a fost interpretat de către instanțele de judecată ca
realizând o abrogare implicită a prevederilor art. 72 din Legea
nr. 168/1999 privind soluționarea conflictelor de muncă. Or,
după intrarea în vigoare a Legii nr. 24/2000 privind normele de
tehnică legislativă pentru elaborarea actelor normative, nu mai
există temei legal pentru a opera abrogarea implicită, pentru că
dispozițiile art. 62 și 63 din Legea nr. 24/2000 reglementează în
mod imperativ abrogarea expresă directă, cu enumerarea
datelor de identificare a tuturor actelor normative vizate. Prin
urmare, prevederile art. 298 alin. (2) ultima liniuță din Codul
muncii trebuie interpretate prin prisma regulilor de tehnică
legislativă reglementate de art. 1 alin. (2) și art. 15 din Legea
nr. 24/2000. În opinia autorului excepției, orice altă interpretare
este contrară jurisprudenței Curții Europene a Drepturilor
Omului, potrivit căreia legiuitorul are obligația elaborării unor
dispoziții legale eficiente din punctul de vedere al aplicabilității
acestora, în sensul că ele trebuie să fie coerente, să evite
paralelismul legislativ și să aibă vocația de a respecta drepturile
și libertățile fundamentale. Se susține că prin pronunțarea unor
hotărâri judecătorești diferite asupra aceleiași probleme de drept
este încălcat art. 6 din Convenția pentru apărarea drepturilor
omului și a libertăților fundamentale.
Opinia instanțelor (Tribunalul Timiș — Secția civilă,
Tribunalul Sălaj — Secția civilă, Tribunalul Maramureș —
Secția civilă, Tribunalul Botoșani — Secția civilă, Tribunalul
Teleorman — Secția conflicte de muncă, asigurări sociale,
contencios administrativ fiscal, Curtea de Apel Timișoara —
Secția conflicte de muncă și asigurări sociale) este în sensul
respingerii excepției ca neîntemeiată, cu motivarea că abrogarea
reprezintă procedeul tehnico-juridic prin care actele normative
fără termen își încetează activitatea prin renunțarea la ele.
Abrogarea cunoaște mai multe forme, respectiv: expresă, când
noul act normativ prevede că vechiul act normativ se abrogă în
mod expres; tacită, când în noul act normativ nu se prevede
nimic în legătură cu acțiunea vechilor norme juridice.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 298 alin. (2) ultima liniuță din Legea nr. 53/2003 —
Codul muncii, publicată în Monitorul Oficial al României, Partea I,
nr. 72 din 5 februarie 2003, având următorul cuprins: ă(2) Pe data
intrării în vigoare a prezentului cod se abrogă: [...] — orice alte
dispoziții contrare.”
În susținerea neconstituționalității acestor prevederi de lege,
autorul excepției invocă încălcarea dispozițiilor constituționale
ale art. 1 alin. (4) și (5) care consacră principiul separației și
echilibrului puterilor în stat și obligația respectării Constituției, a
supremației sale și a legilor, ale art. 73 alin. (3) lit. p) care
stabilesc că regimul general privind raporturile de muncă,
sindicatele, patronatele și protecția socială se reglementează
prin lege organică, respectiv ale art. 79 alin. (1) privind atribuțiile
Consiliului Legislativ, precum și a prevederilor art. 6 referitoare

MONITORUL OFICIAL AL ROMÂNIEI, PARTEA I, Nr. 430/28.VI.2010
la dreptul la un proces echitabil din Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea
constată că dispozițiile de lege criticate au mai fost supuse
controlului de constituționalitate, prin raportare la aceleași
prevederi din Constituție și din Convenția pentru apărarea
drepturilor omului și a libertăților fundamentale, invocate de
autorii excepției și în prezenta cauză, și cu o motivare identică.
Astfel, prin Decizia nr. 1.016 din 7 iulie 2009, publicată în
Monitorul Oficial al României, Partea I, nr. 567 din 14 august
2009, Curtea a respins ca inadmisibilă excepția de
neconstituționalitate a dispozițiilor art. 298 alin. (2) ultima liniuță
din Legea nr. 53/2003 — Codul muncii, reținând că, în esență,
aspectele invocate în motivarea excepției reprezintă în realitate
probleme de interpretare și aplicare a legii, ce sunt de

11

competența instanțelor de judecată, iar nu a instanței de
contencios constituțional.
De asemenea, Curtea a reținut că eventualele necorelări de
ordin legislativ dintre dispozițiile Legii nr. 168/1999 și cele ale
Legii nr. 53/2003 — Codul muncii nu pot forma obiect al
controlului de constituționalitate și nici nu pot fi invocate drept
argument în sprijinul susținerii neconstituționalității unor
reglementări. Examinarea acestora nu intră în sfera de
competență a Curții Constituționale, ci în competența exclusivă
a Parlamentului de a interveni pe calea unor modificări,
completări sau abrogări pentru a asigura ordinea juridică
necesară.
Întrucât nu au apărut elemente noi, de natură a determina
reconsiderarea jurisprudenței Curții, atât soluția, cât și
considerentele deciziei menționate își păstrează valabilitatea și
în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 298 alin. (2) ultima liniuță din Legea
nr. 53/2003 — Codul muncii, excepție ridicată de Societatea Comercială ăPetrom” — S.A. din București în Dosarul
nr. 8.903.1/30/2008 al Tribunalului Timiș — Secția civilă, în Dosarul nr. 3.230/84/2009 al Tribunalului Sălaj — Secția civilă, în
dosarele nr. 3.363/100/2009 și nr. 3.364/100/2009 ale Tribunalului Maramureș — Secția civilă, în Dosarul nr. 1.673/40/2009 al
Tribunalului Botoșani — Secția civilă, în dosarele nr. 341/87/2009, nr. 4.767/87/2008, nr. 3387.1/87/2007, nr. 1.001/87/2009 și
nr. 2.370/87/2008 ale Tribunalului Teleorman — Secția conflicte de muncă, asigurări sociale, contencios administrativ fiscal, precum
și în dosarele nr. 7.552/30/2008 și nr. 2.448/30/2009 ale Curții de Apel Timișoara — Secția conflicte de muncă și asigurări sociale.
Definitivă și general obligatorie.
Pronunțată în ședința publică din data de 25 mai 2010.
PREȘEDINTE,

ACSINTE GASPAR
Magistrat-asistent,
Mihaela Senia Costinescu

CURTEA CONSTITUȚIONALĂ

D E C I Z I A Nr. 713
din 25 mai 2010

referitoare la excepția de neconstituționalitate a dispozițiilor Ordonanței de urgență a Guvernului
nr. 71/2009 privind plata unor sume prevăzute în titluri executorii având ca obiect acordarea
de drepturi salariale personalului din sectorul bugetar, astfel cum au fost modificate prin art. I
din Ordonanța de urgență a Guvernului nr. 45/2010 pentru modificarea art. 1 din Ordonanța
de urgență a Guvernului nr. 71/2009 privind plata unor sume prevăzute în titluri executorii
având ca obiect acordarea de drepturi salariale personalului din sectorul bugetar
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader

— președinte
— judecător
— judecător
— judecător
— judecător
— judecător
— judecător
— judecător

Augustin Zegrean
Antonia Constantin
Benke Károly

— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor Ordonanței de urgență a Guvernului nr. 71/2009
privind plata unor sume prevăzute în titluri executorii având ca
obiect acordarea de drepturi salariale personalului din sectorul

12

MONITORUL OFICIAL AL ROMÂNIEI, PARTEA I, Nr. 430/28.VI.2010

bugetar și ale articolului unic pct. 2 din Ordonanța de urgență a
Guvernului nr. 18/2010 pentru modificarea și completarea
Ordonanței de urgență a Guvernului nr. 71/2009 privind plata
unor sume prevăzute în titluri executorii având ca obiect
acordarea de drepturi salariale personalului din sectorul bugetar,
excepție ridicată de Marian Rolf Sîntion și Liliana Cocuz în
dosarele
nr.
1.244/302/2009,
nr.
6.973/302/2009,
nr. 6.974/302/2009 și nr. 4.243/333/2009 ale Tribunalului
București — Secția a V-a civilă, Judecătoriei Sectorului 5
București — Secția a II-a civilă și Judecătoriei Vaslui, respectiv,
în mod direct, de Avocatul Poporului.
Dezbaterile au avut loc în ședința publică din 6 mai 2010, în
prezența reprezentantului Ministerului Public, și au fost
consemnate în încheierea din aceeași dată, când, având nevoie
de timp pentru a delibera, Curtea, în conformitate cu dispozițiile
art. 14 și ale art. 58 alin. (3) din Legea nr. 47/1992 privind
organizarea și funcționarea Curții Constituționale, a amânat
pronunțarea pentru data de 20 mai 2010. La termenul din 20 mai
2010, Curtea, constatând imposibilitatea constituirii legale a
completului de judecată, a amânat pronunțarea pentru termenul
din 25 mai 2010.
C U R T E A,

având în vedere actele și lucrările dosarelor, constată
următoarele:
Prin încheierile din 16 iulie 2009, 30 iulie 2009, 7 iulie 2009
și 28 august 2009, pronunțate în dosarele nr. 1.244/302/2009,
nr. 6.973/302/2009, nr. 6.974/302/2009 și nr. 4.243/333/2009,
Tribunalul București — Secția a V-a civilă, Judecătoria
Sectorului 5 București — Secția a II-a civilă și Judecătoria
Vaslui au sesizat Curtea Constituțională cu excepția de
neconstituționalitate a dispozițiilor Ordonanței de urgență a
Guvernului nr. 71/2009 privind plata unor sume prevăzute
în titluri executorii având ca obiect acordarea de drepturi
salariale personalului din sectorul bugetar, excepție ridicată
de Marian Rolf Sîntion și Liliana Cocuz în cauze având ca obiect
soluționarea unor contestații la executare.
În temeiul art. 146 lit. d) teza finală din Constituție și art. 11
alin. (1) lit. d) din Legea nr. 47/1992, Avocatul Poporului a
sesizat Curtea Constituțională cu excepția de
neconstituționalitate a dispozițiilor articolului unic pct. 2 din
Ordonanța de urgență a Guvernului nr. 18/2010 pentru
modificarea și completarea Ordonanței de urgență a
Guvernului nr. 71/2009 privind plata unor sume prevăzute
în titluri executorii având ca obiect acordarea de drepturi
salariale personalului din sectorul bugetar.
În motivarea excepției de neconstituționalitate se arată
că suspendarea executării hotărârilor judecătorești având ca
obiect acordarea unor drepturi de natură salarială stabilite în
favoarea personalului din sectorul bugetar și eșalonarea plății
acestora până în 2012 încalcă prevederile constituționale ale
art. 16 alin. (1), art. 44 alin. (2), art. 53 și art. 115 alin. (4). Se
arată că la momentul emiterii ordonanței de urgență nu exista
situație extraordinară și că ordonanța de urgență criticată
consacră o discriminare vădită între creditorii unor drepturi de
natură salarială din sistemul bugetar și ceilalți creditori.
În fine, se apreciază că perioada de 3 ani pe care se întinde
executarea hotărârilor judecătorești în cauză încalcă cerința
termenului rezonabil în care trebuie soluționate cauzele aflate
în fața instanțelor judecătorești. Prin urmare, se încalcă și
prevederile art. 1 alin. (5) din Constituție.
În motivarea excepției de neconstituționalitate ridicate direct
de Avocatul Poporului, se arată că suspendarea executării
hotărârilor judecătorești având ca obiect acordarea unor drepturi
de natură salarială stabilite în favoarea personalului din sectorul
bugetar reprezintă o imixtiune a Guvernului în înfăptuirea
justiției, putând avea drept consecință ruperea echilibrului

constituțional dintre aceste autorități. În acest sens, se invocă
jurisprudența Curții Constituționale, și anume deciziile nr. 6 din
11 noiembrie 1992, nr. 50 din 21 martie 2000 și nr. 1.055 din
9 octombrie 2008. Se mai arată că numai autoritatea
judecătorească are competența de a suspenda executarea unei
hotărâri judecătorești, în acest sens, fiind menționat cu titlu
exemplificativ art. 403 alin. 1 din Codul de procedură civilă.
Se apreciază că ordonanța de urgență criticată încalcă
art. 21 și art. 115 alin. (6) din Constituție, întrucât creditorii nu
mai pot proceda la valorificarea drepturilor de natură salarială
care le-au fost recunoscute prin hotărâri judecătorești. În acest
mod, este încălcat dreptul la un proces echitabil, astfel cum
această noțiune a fost evidențiată în jurisprudența Curții
Europene a Drepturilor Omului. Sunt invocate considerentele de
principiu reținute de Curtea de la Strasbourg în hotărârile
pronunțate în cauzele Di Pede împotriva Italiei, 1996, Sabin
Popescu împotriva României, 2004, și Dragne și alții împotriva
României, 2005.
În fine, este invocată și Decizia Curții Constituționale nr. 388
din 16 octombrie 2003, prin care s-a stabilit că suspendarea
unor cauze aflate pe rolul instanțelor judecătorești, ca și a
executării silite ăapare ca fiind neconstituțională în măsura în
care nu rezultă dintr-o decizie a instanței judecătorești, ci
operează de drept, iar termenele sunt imprecise și lungi”.
Judecătoria Sectorului 5 București — Secția a II-a civilă,
Tribunalul București — Secția a V-a civilă și Judecătoria
Vaslui apreciază că excepția de neconstituționalitate ridicată
este întemeiată. Se arată că ordonanța de urgență criticată
încalcă art. 115 alin. (4) din Constituție. Totodată, se creează o
inegalitate în fața legii între instituțiile statului și particulari în
ceea ce privește regimul executării silite asupra fondurilor
bănești, invocându-se în acest sens hotărârile pronunțate de
Curtea Europeană a Drepturilor Omului în cauzele Burdov
împotriva Rusiei, 2002, și Sandor împotriva României, 2005.
În fine, se susține că, prin adoptarea ordonanței de urgență,
creditorul se vede pus într-o situație evidentă de inechitate față
de debitorul stat, căci creditorul, la rândul său, nu poate impune
creditorilor săi un termen de 3 ani pentru valorificarea creanțelor
lor.
Avocatul Poporului, în Dosarul nr. 6.224D/2009, apreciază
că prevederile legale criticate sunt neconstituționale. În dosarele
nr. 6.402D/2009, nr. 6.403D/2009 și nr. 7.057D/2009, acesta nu
a comunicat punctul său de vedere.
Guvernul, în Dosarul nr. 721D/2010, apreciază că excepția
de neconstituționalitate ridicată este neîntemeiată, iar în
dosarele nr. 6.224D/2009, nr. 6.402D/2009, nr. 6.403D/2009 și
nr. 7.057D/2009, Guvernul nu a comunicat punctul său de
vedere.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierile de sesizare, sesizarea Avocatului
Poporului, punctele de vedere ale Guvernului și Avocatului
Poporului, rapoartele întocmite de judecătorul-raportor, notele
scrise depuse, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate, astfel cum rezultă
din încheierile de sesizare pronunțate de instanțele
judecătorești, îl constituie dispozițiile Ordonanței de urgență a
Guvernului nr. 71/2009 privind plata unor sume prevăzute în

MONITORUL OFICIAL AL ROMÂNIEI, PARTEA I, Nr. 430/28.VI.2010
titluri executorii având ca obiect acordarea de drepturi salariale
personalului din sectorul bugetar, publicată în Monitorul Oficial
al României, Partea I, nr. 416 din 18 iunie 2009. Ulterior sesizării
Curții Constituționale prin aceste încheieri, a fost adoptată
Ordonanța de urgență a Guvernului nr. 18/2010 pentru
modificarea și completarea Ordonanței de urgență a Guvernului
nr. 71/2009 privind plata unor sume prevăzute în titluri executorii
având ca obiect acordarea de drepturi salariale personalului din
sectorul bugetar, publicată în Monitorul Oficial al României,
Partea I, nr. 162 din 12 martie 2010, act normativ ce introduce
un nou alineat, alin. (11), și modifică alin. (2) și (3) ale art. 1 din
Ordonanța de urgență a Guvernului nr. 71/2009.
Ca urmare a adoptării acestei din urmă ordonanțe de
urgență, Avocatul Poporului a sesizat Curtea cu excepția de
neconstituționalitate a dispozițiilor articolului unic pct. 2 din
Ordonanța de urgență a Guvernului nr. 18/2010 pentru
modificarea și completarea Ordonanței de urgență a Guvernului
nr. 71/2009 privind plata unor sume prevăzute în titluri executorii
având ca obiect acordarea de drepturi salariale personalului din
sectorul bugetar.
Având în vedere cele expuse, Curtea mai întâi urmează să
stabilească obiectul excepției de neconstituționalitate, ținând
seama de prevederile art. 62 teza întâi din Legea nr. 24/2000
privind normele de tehnică legislativă pentru elaborarea actelor
normative, republicată în Monitorul Oficial al României, Partea I,
nr. 260 din 21 aprilie 2010, potrivit cărora ădispozițiile de
modificare și de completare se încorporează, de la data intrării lor
în vigoare, în actul de bază, identificându-se cu acesta”. Din
interpretarea sistematică a acestui text legal, Curtea constată că
dispozițiile actului modificator sau completator devin parte
integrantă a actului de bază. O atare operațiune juridică nu
presupune doar o integrare formală, ci și una materială. Astfel,
actul modificator sau completator, fiind indisolubil legat de actul
de bază, se identifică atât formal, cât și material cu acesta,
devenind parte componentă a acestuia.
În acest sens, în cauza de față, Curtea observă că
modificarea și completarea Ordonanței de urgență a Guvernului
nr. 71/2009 a fost realizată printr-un act de același nivel —
Ordonanța de urgență a Guvernului nr. 18/2010 — care
conservă tale quale soluția legislativă a actului de bază, și
anume eșalonarea unilaterală de către stat a plății sumelor
rezultate din anumite titluri executorii.
În această situație, Curtea constată că referirea pe care o
fac instanțele de judecată și Avocatul Poporului la obiectul
sesizării, și anume Ordonanța de urgență a Guvernului
nr. 71/2009, respectiv articolul unic pct. 2 din Ordonanța de
urgență a Guvernului nr. 18/2010, trebuie înțeleasă ca fiind
făcută cu privire la Ordonanța de urgență a Guvernului
nr. 71/2009, astfel cum aceasta a fost modificată și completată
până la data pronunțării Curții Constituționale asupra prezentei
cauze.
Ulterior sesizării Curții, prin dispozițiile art. I din Ordonanța
de urgență a Guvernului nr. 45/2010 pentru modificarea art. 1
din Ordonanța de urgență a Guvernului nr. 71/2009 privind plata
unor sume prevăzute în titluri executorii având ca obiect
acordarea de drepturi salariale personalului din sectorul bugetar,
publicată în Monitorul Oficial al României, Partea I, nr. 337 din
20 mai 2010, au fost modificate din nou prevederile art. 1 din
Ordonanța de urgență a Guvernului nr. 71/2009 și abrogat
alin. (11) al art. 1, alineat ce reglementa plata sumelor prevăzute
prin hotărâri judecătorești având ca obiect acordarea unor
drepturi de natură salarială devenite executorii în perioada
1 ianuarie — 31 decembrie 2010. Totodată, prin art. II din
Ordonanța de urgență a Guvernului nr. 45/2010, s-a reglementat
plata sumelor prevăzute prin hotărâri judecătorești având ca
obiect acordarea unor drepturi de natură salarială devenite

13

executorii după 1 ianuarie 2010 și până la data intrării în vigoare
a acestei ordonanțe, și anume 20 mai 2010.
Prin urmare, Curtea urmează să se pronunțe asupra
dispozițiilor Ordonanței de urgență a Guvernului nr. 71/2009,
astfel cum au fost modificate prin Ordonanța de urgență a
Guvernului nr. 18/2010 și prin art. I din Ordonanța de urgență a
Guvernului nr. 45/2010, având, în prezent, următorul cuprins:
ăArt. 1 — (1) Plata sumelor prevăzute prin hotărâri
judecătorești având ca obiect acordarea unor drepturi de natură
salarială stabilite în favoarea personalului din sectorul bugetar,
devenite executorii până la data de 31 decembrie 2009, se va
realiza după o procedură de executare care începe astfel:
a) în anul 2012 se plătește 34% din valoarea titlului
executoriu;
b) în anul 2013 se plătește 33% din valoarea titlului
executoriu;
c) în anul 2014 se plătește 33% din valoarea titlului
executoriu.
(2) În cursul termenelor prevăzute la alin. (1) și (11) orice
procedură de executare silită se suspendă de drept.
(3) Sumele prevăzute la alin. (1) și (11), plătite în temeiul
prezentei ordonanțe de urgență, se actualizează cu indicele
prețurilor de consum comunicat de Institutul Național de
Statistică.
(4) În înțelesul prezentei ordonanțe de urgență, prin sectorul
bugetar se înțelege autoritățile și instituțiile publice a căror
finanțare se asigură astfel:
a) integral din bugetul de stat, bugetele locale, bugetul
asigurărilor sociale de stat, bugetele fondurilor speciale, după
caz;
b) din venituri proprii și subvenții acordate de la bugetul de
stat, bugetele locale, bugetul asigurărilor sociale de stat,
bugetele fondurilor speciale, după caz;
c) integral din venituri proprii.
Art. 2 — Prin ordin al ordonatorilor principali de credite va fi
stabilită procedura de efectuare a plății titlurilor executorii, cu
respectarea termenelor prevăzute la art. 1.
Art. 3 — Plățile restante la sumele aferente titlurilor executorii
aflate sub incidența prevederilor Ordonanței de urgență a
Guvernului nr. 75/2008 privind stabilirea de măsuri pentru
soluționarea unor aspecte financiare în sistemul justiției,
aprobată cu modificări prin Legea nr. 76/2009, și a prevederilor
Ordinului ministrului justiției, al ministrului economiei și finanțelor,
al președintelui Consiliului Superior al Magistraturii, al
președintelui Înaltei Curți de Casație și Justiție și al procurorului
general al Parchetului de pe lângă Înalta Curte de Casație și
Justiție nr. 1.859/C/2.484/26.650/131/3.774/C/2008 privind
modalitatea de eșalonare a plății sumelor prevăzute în titlurile
executorii emise până la intrarea în vigoare a Ordonanței de
urgență a Guvernului nr. 75/2008 privind stabilirea de măsuri
pentru soluționarea unor aspecte financiare în sistemul justiției
se execută cu respectarea prevederilor art. 1 și 2.”
Ca urmare a abrogării alin. (11) al art. 1 prin Ordonanța de
urgență a Guvernului nr. 18/2010, referirile alin. (2) și (3) ale
aceluiași articol la acest alineat au rămas fără obiect.
Autorii excepției susțin că dispozițiile legale criticate încalcă
prevederile constituționale ale art. 1 alin. (4) privind principiul
separației și echilibrului puterilor, art. 1 alin. (5) privind
supremația Constituției, art. 16 alin. (1) privind egalitatea în
drepturi, art. 21 privind accesul liber la justiție, art. 44 alin. (2)
privind dreptul de proprietate, ale art. 53 privind restrângerea
exercițiului unor drepturi sau a unor libertăți, precum și ale
art. 115 alin. (4) și (6) privind delegarea legislativă. Totodată, în
susținerea excepției sunt invocate și prevederile art. 6
paragraful 1 privind dreptul la un proces echitabil din Convenția
pentru apărarea drepturilor omului și a libertăților fundamentale.

14

MONITORUL OFICIAL AL ROMÂNIEI, PARTEA I, Nr. 430/28.VI.2010

Examinând excepția de neconstituționalitate, Curtea
constată că asupra dispozițiilor Ordonanței de urgență a
Guvernului nr. 71/2009 — în forma anterioară modificării aduse
prin Ordonanța de urgență a Guvernului nr. 45/2010 — s-a
pronunțat prin Decizia nr. 188 din 2 martie 2010, publicată în
Monitorul Oficial al României, Partea I, nr. 237 din 14 aprilie
2010, prin raportare la aceleași critici de neconstituționalitate ca
și cele invocate în prezenta cauză, respingând excepția de
neconstituționalitate.
Cu acel prilej, Curtea a reținut — referitor la criticile de
neconstituționalitate extrinsecă — că susținerea potrivit căreia
Ordonanța de urgență a Guvernului nr. 71/2009 încalcă
prevederile art. 115 alin. (4) din Constituție este neîntemeiată.
Curtea, în jurisprudența sa, a statuat, în mod constant, că
situațiile extraordinare exprimă un grad mare de abatere de la
obișnuit sau comun, aspect întărit și prin adăugarea sintagmei
ăa căror reglementare nu poate fi amânată” (Decizia nr. 255 din
11 mai 2005, publicată în Monitorul Oficial al României, Partea I,
nr. 511 din 16 iunie 2005).
Curtea a mai arătat, prin Decizia nr. 1.008 din 7 iulie 2009,
publicată în Monitorul Oficial al României, Partea I, nr. 507 din
23 iulie 2009, că pentru îndeplinirea cerințelor prevăzute de
art. 115 alin. (4) din Constituție este necesară existența unei
stări de fapt obiective, cuantificabile, independente de voința
Guvernului, care pune în pericol un interes public. Cu privire la
criteriul obiectiv necesar pentru aprecierea situației
extraordinare, Curtea a reținut, cu prilejul pronunțării Deciziei
nr. 255 din 11 mai 2005, că ăinvocarea elementului de
oportunitate, prin definiție de natură subiectivă, căruia i se
conferă o eficiență contributivă determinantă a urgenței, ceea
ce, implicit, îl convertește în situație extraordinară, impune
concluzia că aceasta nu are, în mod necesar și univoc, caracter
obiectiv, ci poate da expresie și unor factori subiectivi, de
oportunitate (...). Întrucât însă asemenea factori nu sunt
cuantificabili, afirmarea existenței situației extraordinare, în
temeiul lor sau prin convertirea lor într-o asemenea situație,
conferă acesteia un caracter arbitrar, de natură să creeze
dificultăți insurmontabile în legitimarea delegării legislative. S-ar
ajunge, astfel, ca un criteriu de constituționalitate — situația
extraordinară —, a cărui respectare este prin definiție supusă
controlului Curții, să fie, practic, sustras unui atare control, ceea
ce ar fi inadmisibil”. Totodată, cu prilejul pronunțării Deciziei
nr. 421 din 9 mai 2007, publicată în Monitorul Oficial al
României, Partea I, nr. 367 din 30 mai 2007, Curtea
Constituțională a statuat că ăurgența reglementării nu
echivalează cu existența situației extraordinare, reglementarea
operativă putându-se realiza și pe calea procedurii obișnuite de
legiferare”.
Mai mult, Curtea a statuat că nu se constituie într-o situație
extraordinară cazurile ăcu implicații financiare legate de punerea
în executare a hotărârilor judecătorești. Aceste aspecte țin de
oportunitatea adoptării reglementării” (Decizia nr. 104 din
20 ianuarie 2009, publicată în Monitorul Oficial al României,
Partea I, nr. 73 din 6 februarie 2009, și Decizia nr. 784 din 12
mai 2009, publicată în Monitorul Oficial al României, Partea I,
nr. 466 din 7 iulie 2009).
Raportat la cauza de față, Curtea a observat că Guvernul a
motivat situația extraordinară ca fiind determinată de:
— dificultățile întâmpinate cu privire la executarea hotărârilor
judecătorești având ca obiect drepturi de natură salarială
stabilite în favoarea personalului din sectorul bugetar;
— influența substanțială asupra bugetului de stat pe anul
2009 pe care o are executarea, în condițiile dreptului comun, a
titlurilor executorii;
— necesitatea menținerii echilibrelor bugetare și, în mod
implicit, nerespectarea angajamentelor interne și internaționale

asumate de Guvernul României, inclusiv în ceea ce privește
nivelul deficitului bugetar.
Având în vedere jurisprudența sa cu privire la art. 115 alin. (4)
din Constituție, Curtea a analizat fiecare dintre aceste motive
invocate de Guvern, pentru a stabili dacă implicațiile financiare
legate de punerea în executare a hotărârilor judecătorești, în
situația dată, se circumscriu situației extraordinare sau unor
elemente de oportunitate. O atare analiză este necesară pentru
a stabili dacă un considerent de principiu rezultat din
jurisprudența Curții Constituționale, în speță fiind vorba de
Decizia nr. 104 din 20 ianuarie 2009 și Decizia nr. 784 din 12 mai
2009, este aplicabil fără nicio circumstanțiere sau, din contră, în
funcție de circumstanțele speței să îi poată fi adăugat un corectiv
și să poată fi considerată ca fiind o situație extraordinară.
Astfel, prin Decizia nr. 1.414 din 4 noiembrie 2009, publicată
în Monitorul Oficial al României, Partea I, nr. 796 din
23 noiembrie 2009, Curtea a reținut că situația de criză
financiară mondială ar putea afecta, în lipsa unor măsuri
adecvate, stabilitatea economică a țării și, implicit, securitatea
națională. Aceasta este premisa de la care Curtea urmează să
analizeze relevanța motivelor invocate de Guvern în adoptarea
ordonanței de urgență criticate.
Primul motiv pentru justificarea situației extraordinare este
cel ce vizează dificultățile întâmpinate cu privire la executarea
hotărârilor judecătorești având ca obiect drepturi de natură
salarială stabilite în favoarea personalului din sectorul bugetar.
Un atare motiv privit ut singuli nu justifică existența unei situații
extraordinare, de aceea Curtea va proceda la analizarea și a
următoarelor două motive invocate de Guvern, respectiv
influența negativă pe care executarea titlurilor executorii le-ar
avea asupra bugetului de stat și creșterea deficitului bugetar.
Aceste ultime două motive sunt susținute de faptul că valoarea
titlurilor executorii având ca obiect drepturi de natură salarială
stabilite în favoarea personalului din sectorul bugetar este foarte
mare din moment ce nu este vorba despre titluri executorii
singulare sau care afectează un anume domeniu de activitate,
ci despre o chestiune sistemică, la nivel statal. Nici aceste
motive privite ut singuli nu justifică existența unei situații
extraordinare, însă, privind toate cele 3 motive în mod cumulat
și plecând de la premisa constatată de către Curte prin Decizia
nr. 1.414 din 4 noiembrie 2009, Curtea Constituțională ajunge la
concluzia că, în cauza de față, există un grad mare de abatere
de la obișnuit, și anume de la condițiile concrete în care
executarea titlurilor executorii se face cu respectarea Codului
de procedură civilă, respectiv a Ordonanței Guvernului
nr. 22/2002 privind executarea obligațiilor de plată ale instituțiilor
publice, stabilite prin titluri executorii, publicată în Monitorul
Oficial al României, Partea I, nr. 81 din 1 februarie 2002, după
caz, astfel încât consideră că există o situație extraordinară în
sensul art. 115 alin. (4) din Constituție. Prin urmare, Curtea
constată că există o stare de fapt obiectivă, cuantificabilă și
independentă de voința Guvernului care pune în pericol un
interes public, respectiv stabilitatea economică a statului român.
De asemenea, Curtea a constatat că ordonanța de urgență
a fost adoptată în vederea atenuării efectelor unei stări de criză
economică generalizată. O atare finalitate economică implica,
în mod necesar și neechivoc, o reglementare juridică primară,
rapidă, unitară și energică. În consecință, adoptarea măsurii
criticate reclama, în mod indubitabil, urgență; or, reglementarea
urgentă a situației rezultate în condițiile de criză economică nu
putea fi făcută în mod rapid și rezonabil nici prin asumarea
răspunderii Guvernului în fața Camerei Deputaților și a Senatului
asupra unui proiect de lege și nici prin adoptarea unui proiect
de lege cu procedura de urgență. În aceste condiții, pentru
conservarea stabilității economice a statului, singurul instrument
rămas la îndemâna Guvernului a fost adoptarea unei ordonanțe
de urgență.

MONITORUL OFICIAL AL ROMÂNIEI, PARTEA I, Nr. 430/28.VI.2010
Pentru aceste motive, Curtea a constatat că reglementarea
criticată îndeplinește exigențele urgenței prevăzute în art. 115
alin. (4) din Constituție.
În consecință, Curtea a constatat că, în anumite situații
extreme, precum în cea de față, implicațiile financiare legate de
punerea în executare a hotărârilor judecătorești se pot constitui
într-o situație extraordinară în sensul art. 115 alin. (4) din
Constituție, în măsura în care asemenea măsuri sunt motivate,
în mod fundamentat, de apărarea stabilității economice a statului
român. O atare situație extraordinară, în mod evident, are un
caracter temporar, regula în această materie fiind executarea
hotărârilor judecătorești în conformitate cu dreptul comun în
materie, respectiv Codul de procedură civilă sau Ordonanța
Guvernului nr. 22/2002, după caz, chiar dacă debitor este statul.
Altfel, Guvernul nu poate uza de reglementarea, în viitor, în mod
nelimitat, a unor proceduri derogatorii de la dreptul comun atunci
când statul este debitor; este sarcina statului să găsească soluții
pentru executarea conformă a hotărârilor judecătorești, potrivit
dreptului comun. În caz contrar, nu ar mai exista o situație
extraordinară în sensul art. 115 alin. (4) din Constituție, ci, mai
degrabă, s-ar pune în evidență elemente de oportunitate
legislativă.
Cu privire la criticile de neconstituționalitate intrinsecă,
Curtea a constatat, prin aceeași decizie, că și acestea sunt
neîntemeiate pentru următoarele motive:
Nu se poate reține existența niciunei discriminări între
debitori, în sensul că statul ca debitor și-ar aroga mai multe
drepturi decât debitorii persoane de drept privat în ceea ce
privește executarea hotărârilor judecătorești.
Curtea Europeană a Drepturilor Omului a statuat că o
deosebire de tratament juridic este discriminatorie atunci când
nu este justificată în mod obiectiv și rezonabil, aceasta
însemnând că nu urmărește un scop legitim sau nu păstrează
un raport rezonabil de proporționalitate între mijloacele folosite
și obiectivul avut în vedere (în acest sens, a se vedea hotărârile
pronunțate în cauzele ăAspecte privind regimul lingvistic în
școlile belgiene” împotriva Belgiei, 1968, Marckx împotriva
Belgiei, 1979, Rasmussen împotriva Danemarcei, 1984,
Abdulaziz, Cabales și Balkandali împotriva Regatului Unit, 1985,
Gaygusuz împotriva Austriei, 1996, Larkos împotriva Cipru
1999, Bocancea și alții împotriva Moldovei, 2004). Totodată, în
conformitate cu jurisprudența Curții Europene a Drepturilor
Omului, statele beneficiază de o anumită marjă de apreciere în
a decide dacă și în ce măsură diferențele între diversele situații
similare justifică un tratament juridic diferit, iar scopul acestei
marje variază în funcție de anumite circumstanțe, de domeniu și
de context (în acest sens, a se vedea hotărârile pronunțate în
cauzele ăAspecte privind regimul lingvistic în școlile belgiene”
împotriva Belgiei, 1968, Gaygusuz împotriva Austriei, 1996,
Bocancea și alții împotriva Moldovei, 2004).
Or, în cauza de față, astfel cum s-a arătat și mai sus, măsura
contestată urmărește un scop legitim — asigurarea stabilității
economice a țării — și păstrează un raport rezonabil de
proporționalitate între mijloacele folosite și obiectivul avut în
vedere – executarea eșalonată a hotărârilor judecătorești în
cauză. Astfel, situația particulară ivită și motivată prin existența
unei situații extraordinare este una care reclamă o diferență
evidentă de tratament juridic.
Toate acestea duc la concluzia că ordonanța de urgență
criticată este conformă art. 14 din Convenția pentru apărarea
drepturilor omului și a libertăților fundamentale.
Cu privire la invocarea art. 21 alin. (1)—(3) privind accesul
liber la justiție și la un proces echitabil, Curtea reține că, potrivit
jurisprudenței sale — Decizia nr. 458 din 31 martie 2009,
publicată în Monitorul Oficial al României, Partea I, nr. 256 din
17 aprilie 2009, — ăprocesul civil parcurge două faze: judecata
și executarea silită, aceasta din urmă intervenind în cazul

15

hotărârilor susceptibile de a fi puse în executare cu ajutorul forței
de constrângere a statului sau a altor titluri executorii, în măsura
în care debitorul nu își execută de bunăvoie obligația”. Însă, așa
cum s-a arătat și mai sus, actul normativ criticat este o măsură
de natură să întărească finalitatea procesului judiciar, în sensul
că reprezintă un prim pas important al debitorului de a-și
executa creanța. Faptul că acesta își execută creanța într-o
perioadă de 3 ani nu reprezintă o durată excesivă a executării
unei hotărâri judecătorești, datorită caracterului sistemic al
problemelor apărute în legătură cu executarea titlurilor executorii
ale personalului bugetar. De altfel, chiar și Curtea Europeană a
Drepturilor Omului, soluționând Cererea nr. 60.858/00 și
pronunțând decizia de admisibilitate din 17 septembrie 2002 în
Cauza Vasyl Petrovych Krapyvnytskiy împotriva Ucrainei, a
apreciat că un termen de 2 ani și 7 luni de executare a unei
hotărâri judecătorești nu este excesiv în condițiile concrete ale
cauzei, respectiv lipsa vădită de fonduri a unității militare
debitoare. Totodată, în Cauza Burdov împotriva Rusiei, 2002,
Curtea Europeană a Drepturilor Omului a apreciat că o
autoritate statală nu ar putea să invoce lipsa de lichidități pentru
a justifica refuzul de a executa o condamnare. Or, în cauza de
față, Guvernul român nu numai că nu refuză executarea
hotărârilor judecătorești, ci se obligă la plata eșalonată a
sumelor prevăzute prin acestea. Executarea eșalonată a unor
titluri executorii care au ca obiect drepturi bănești nu este
interzisă în niciun mod de Convenția pentru apărarea drepturilor
omului și a libertăților fundamentale; executarea uno ictu
constituie doar o altă modalitate de executare, fără ca acest
lucru să însemne că este singura și unica posibilă modalitate de
executare pe care Guvernul o poate aplica.
Cu privire la dreptul de proprietate, Curtea Europeană a
Drepturilor Omului a statuat că despăgubirea recunoscută
printr-o decizie definitivă și executorie constituie un bun în
sensul art. 1 din Protocolul nr. 1 adițional la Convenția pentru
apărarea drepturilor omului și a libertăților fundamentale;
neexecutarea plății într-un termen rezonabil constituie, deci, o
atingere a dreptului reclamantului la respectarea bunurilor, ca și
faptul că lipsa de lichidități nu poate justifica un asemenea
comportament (Ambruosi împotriva Italiei, 2000, Burdov
împotriva Rusiei, 2002). Guvernul, prin adoptarea ordonanței de
urgență criticate, nu neagă existența și întinderea despăgubirilor
constatate prin hotărâri judecătorești și nu refuză punerea în
aplicare a acestora. Măsura criticată este mai degrabă una de
garantare a dreptului de proprietate asupra bunului dobândit în
sensul Convenției, fiind, deci, o aplicare a art. 44 alin. (2) din
Constituție, în condițiile unei crize financiare accentuate.
Totodată, potrivit art. 25 alin. (1) din Legea bugetului de stat
pe anul 2010, publicată în Monitorul Oficial al României,
Partea I, nr. 60 din 27 ianuarie 2010, ăordonatorii principali de
credite efectuează plata titlurilor executorii, conform Ordonanței
de urgență a Guvernului nr. 71/2009 privind plata unor sume
prevăzute în titluri executorii având ca obiect acordarea de
drepturi salariale personalului din sectorul bugetar, din sumele
aprobate la titlul «Cheltuieli de personal»”, ceea ce echivalează
cu impunerea unei obligații de rezultat în sarcina acestora.
Totodată, astfel cum prevede art. 25 alin. (2) din aceeași lege,
ăprin hotărâre a Guvernului, în cazuri temeinic justificate, în
ultima lună a fiecărui trimestru pot fi majorate sumele aprobate
la titlul «Cheltuieli de personal» în bugetele ordonatorilor
principali de credite finanțați integral de la bugetul de stat, pentru
acoperirea necesarului de credite bugetare pentru plata titlurilor
executorii prevăzute de Ordonanța de urgență a Guvernului
nr. 71/2009, în mod eșalonat pe parcursul anului 2010, din suma
globală prevăzută cu această destinație în bugetul Ministerului
Finanțelor Publice — «Acțiuni generale»”. Acest aspect relevă
grija pe care legiuitorul delegat o acordă executării întru totul a

16

MONITORUL OFICIAL AL ROMÂNIEI, PARTEA I, Nr. 430/28.VI.2010

hotărârilor judecătorești ce cad sub incidența Ordonanței de
urgență a Guvernului nr. 71/2009.
Având în vedere toate aceste considerente și ținând cont de
împrejurarea că, deși ulterior pronunțării Deciziei nr. 188/2010,
dispozițiile Ordonanței de urgență a Guvernului nr. 71/2009 au
fost modificate prin Ordonanța de urgență a Guvernului
nr. 45/2010 în sensul reeșalonării plății sumelor respective în
perioada 2012—2014, Curtea constată că atât soluția, cât și
considerentele deciziei menționate își păstrează valabilitatea și
în cauza de față.

Curtea mai constată că, în aplicarea art. 25 alin. (1) din
Legea bugetului de stat pe anul 2010, Guvernul a adoptat
Hotărârea nr. 422 din 28 aprilie 2010 privind suplimentarea
bugetelor Ministerului Justiției, Înaltei Curți de Casație și Justiție,
Ministerului Public și Consiliului Superior al Magistraturii, la titlul
ăCheltuieli de personal”, pentru plata titlurilor executorii
prevăzute de Ordonanța de urgență a Guvernului nr. 71/2009
privind plata unor sume prevăzute în titluri executorii având ca
obiect acordarea de drepturi salariale personalului din sectorul
bugetar, hotărâre publicată în Monitorul Oficial al României,
Partea I, nr. 288 din 3 mai 2010.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor Ordonanței de urgență a Guvernului nr. 71/2009
privind plata unor sume prevăzute în titluri executorii având ca obiect acordarea de drepturi salariale personalului din sectorul
bugetar, astfel cum au fost modificate prin art. I din Ordonanța de urgență a Guvernului nr. 45/2010 pentru modificarea art. 1 din
Ordonanța de urgență a Guvernului nr. 71/2009 privind plata unor sume prevăzute în titluri executorii având ca obiect acordarea
de drepturi salariale personalului din sectorul bugetar, excepție ridicată de Marian Rolf Sîntion și Liliana Cocuz în dosarele
nr. 1.244/302/2009, nr. 6.973/302/2009, nr. 6.974/302/2009 și nr. 4.243/333/2009 ale Tribunalului București — Secția a V-a civilă,
Judecătoriei Sectorului 5 București — Secția a II-a civilă și Judecătoriei Vaslui, precum și excepția de neconstituționalitate a
dispozițiilor art. 1 alin. (2) și (3) din Ordonanța de urgență a Guvernului nr. 71/2009 privind plata unor sume prevăzute în titluri
executorii având ca obiect acordarea de drepturi salariale personalului din sectorul bugetar, excepție ridicată, în mod direct, de
Avocatul Poporului.
Definitivă și general obligatorie.
Pronunțată în ședința publică din data de 25 mai 2010.
În temeiul dispozițiilor art. 261 alin. 2 din Codul de
procedură civilă și ale art. 1 din Hotărârea Plenului Curții
Constituționale nr. 8 din 8 iunie 2010, semnează
PREȘEDINTE,

ION PREDESCU
Magistrat-asistent,
Benke Károly

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 430/28.VI.2010 conține 16 pagini.

Prețul: 3,20 lei

&JUYDGY|444164]
ISSN 1453—4495

