Anul 178 (XXII) — Nr. 294

PARTEA I

LEGI, DECRETE, HOTĂRÂRI ȘI ALTE ACTE

Miercuri, 5 mai 2010

SUMAR

Pagina
Legea nr. 448/2006 privind protecția și promovarea
drepturilor persoanelor cu handicap ..........................

DECIZII ALE CURȚII CONSTITUȚIONALE
Decizia nr. 282 din 18 martie 2010 referitoare la excepția de
neconstituționalitate a prevederilor art. 106 alin. (1) din
Legea nr. 188/1999 privind Statutul funcționarilor
publici ........................................................................

2–3

Decizia nr. 311 din 23 martie 2010 referitoare la excepția de
neconstituționalitate a dispozițiilor art. 50 lit. a) din
Legea concurenței nr. 21/1996 ..................................

3–5

Decizia nr. 312 din 23 martie 2010 referitoare la excepția de
neconstituționalitate a dispozițiilor art. 120 din Legea
nr. 46/2008 — Codul silvic..........................................

5–6

Decizia nr. 320 din 23 martie 2010 referitoare la excepția de
neconstituționalitate a prevederilor art. 26 lit. a) din

Pagina

6–7

Decizia nr. 415 din 14 aprilie 2010 referitoare la excepția de
neconstituționalitate a dispozițiilor cap. I ăDispoziții
generale” (art. 1—9), ale art. 11 lit. e), f) și g), ale
art. 12 alin. (2), ale art. 13, ale art. 14 lit. c), d), e) și f),
ale art. 17, ale art. 38 alin. (2) lit. f), g) și h), ale art. 42
alin. (2), (3) și (4), ale cap. VI ăVerificarea averilor, a
conflictelor de interese și a incompatibilităților”
(art. 45—50) și ale art. 57 din Legea nr. 144/2007
privind înființarea, organizarea și funcționarea Agenției
Naționale de Integritate ..............................................

8–14

Opinie separată ....................................................................

14–16

2

MONITORUL OFICIAL AL ROMÂNIEI, PARTEA I, Nr. 294/5.V.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 282
din 18 martie 2010

referitoare la excepția de neconstituționalitate a prevederilor art. 106 alin. (1)
din Legea nr. 188/1999 privind Statutul funcționarilor publici
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 106 alin. (1) din Legea nr. 188/1999 privind
Statutul funcționarilor publici, excepție ridicată de Adrian Teodor
Iluță în Dosarul nr. 5.294/CA/111/2008 al Tribunalului Bihor —
Secția comercială.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public. Acesta pune
concluzii de respingere a excepției de neconstituționalitate,
arătând că textul de lege criticat este în deplină concordanță cu
dispozițiile din Legea fundamentală invocate de autorul
acesteia.
C U R T E A,

având în vedere actele și lucrările dosarului, constată
următoarele:
Prin Încheierea din 11 iunie 2009, pronunțată în Dosarul
nr. 5.294/CA/111/2008, Tribunalul Bihor — Secția comercială
a sesizat Curtea Constituțională cu excepția de
neconstituționalitate a prevederilor art. 106 alin. (1) din
Legea nr. 188/1999 privind Statutul funcționarilor publici.
Excepția de neconstituționalitate a fost ridicată de Adrian Teodor
Iluță într-o cauză având ca obiect anularea unei decizii emise
de Consiliul Local al Municipiului Oradea.
În motivarea excepției de neconstituționalitate autorul
acesteia susține că prevederile de lege criticate sunt
discriminatorii și aduc atingere dreptului la un proces echitabil,
întrucât instituie o procedură specială, derogatorie de la cea
comună în materia raporturilor individuale și colective de muncă.
Arată că în art. 285 și art. 287—291 din Codul muncii se instituie
garanții procesuale în favoarea angajatului în cadrul litigiilor
referitoare la soluționarea conflictelor de muncă, garanții care
nu se regăsesc în Legea contenciosului administrativ
nr. 554/2004 și deci nici în prevederile de lege ce formează
obiectul excepției de neconstituționalitate. Autorul acesteia
conchide că, pentru aceeași categorie de raporturi juridice —
cele referitoare la raporturile de muncă și serviciu, sunt
aplicabile principii și instituții procesuale diferite, care
garantează în mod diferit asigurarea aceluiași drept
constituțional, cel consacrat de art. 41 din Constituție. Astfel ăse

creează premisele instituționale și concrete ale discriminării
negative a unei categorii sociale, cea a funcționarilor publici”.
Tribunalul Bihor — Secția comercială apreciază că
excepția de neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că dispozițiile art. 106 alin. (1) din Legea
nr. 188/1999 nu contravin principiului egalității cetățenilor în fața
legii și a autorităților publice. Precizează că în legea menționată
se regăsește voința legiuitorului cu privire la toate aspectele ce
țin de statutul funcționarilor publici, instituind reguli diferite în
considerarea unor situații diferite. Amintește că art. 117 din
Legea nr. 188/1999 stabilește că prevederile acesteia se
completează cu cele ale legislației muncii.
Avocatul Poporului apreciază că prevederile de lege
criticate sunt constituționale. În acest sens, arată că principiul
egalității nu înseamnă aplicarea aceluiași regim juridic unor
situații care, prin specificul lor, sunt diferite. Precizează că textul
de lege supus controlului de constituționalitate nu îngrădește
dreptul părților interesate de a apela la instanțele judecătorești
și de a se prevala de garanțiile specifice unui proces echitabil,
judecat într-un termen rezonabil.
Președinții celor două Camere ale Parlamentului nu au
comunicat, până la data întocmirii raportului, punctele lor de
vedere.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 106 alin. (1) din Legea nr. 188/1999 privind
Statutul funcționarilor publici, republicată în Monitorul Oficial al
României, Partea I, nr. 365 din 29 mai 2007, care au următoarea
redactare:
— Art. 106 alin. (1): ă(1) În cazul în care raportul de serviciu
a încetat din motive pe care funcționarul public le consideră
netemeinice sau nelegale, acesta poate cere instanței de
contencios administrativ anularea actului administrativ prin care
s-a constatat sau s-a dispus încetarea raportului de serviciu, în
condițiile și termenele prevăzute de Legea contenciosului
administrativ nr. 554/2004, cu modificările ulterioare, precum și
plata de către autoritatea sau instituția publică emitentă a actului
administrativ a unei despăgubiri egale cu salariile indexate,

3

MONITORUL OFICIAL AL ROMÂNIEI, PARTEA I, Nr. 294/5.V.2010
majorate și recalculate, și cu celelalte drepturi de care ar fi
beneficiat funcționarul public.”
În opinia autorului excepției de neconstituționalitate, sunt
încălcate prevederile din Constituție cuprinse la art. 16 alin. (1)
privind egalitatea cetățenilor în fața legii și la art. 21 alin. (2), (3)
și (4) referitoare la interdicția îngrădirii prin lege a accesului liber
la justiție, la dreptul la un proces echitabil și la caracterul
facultativ și gratuit al jurisdicțiilor speciale administrative.
Examinând excepția de neconstituționalitate, Curtea observă
că textul de lege criticat nu contravine dispozițiilor din Legea
fundamentală invocate de autorul acesteia, ci, dimpotrivă,
reprezintă, prin sine însuși, o garanție instituită de legiuitor în
vederea respectării drepturilor pe care funcționarul public le
poate exercita în ipoteza încetării raporturilor sale de serviciu.
Astfel, prevederile art. 106 alin. (1) au ca scop asigurarea
condițiilor necesare pentru contestarea actului administrativ prin
care s-a constatat sau s-a dispus încetarea raportului de
serviciu, atât sub aspectul legalității, cât și al temeiniciei
acestuia. Așadar, prin textul de lege criticat, funcționarul public
este protejat împotriva emiterii în mod abuziv a unui asemenea
act administrativ.
Curtea constată că nu se poate reține existența unei
discriminări între categoria funcționarilor publici și celelalte

categorii de salariați. Legislația specifică funcției publice
cuprinde reglementări diferite față de dreptul comun, care este
legislația muncii, dar, prin edictarea unei astfel de reglementări
dedicate funcționarilor publici, legiuitorul a înțeles să confere
acestora un statut special, care nu contravine egalității în
drepturi, consacrată de Legea fundamentală. Înțelesul acestui
principiu este că egalitatea nu presupune și uniformitate. De
aceea, instituirea unui tratament juridic diferit pentru categorii
profesionale diferite nu reprezintă o discriminare, atât timp cât
această diferență de tratament este însoțită de garanții
suficiente exercitării tuturor drepturilor corespunzătoare. Prin
urmare, legiuitorul poate să instituie, în considerarea unor situații
deosebite, reguli speciale de procedură și modalități specifice
de exercitare a drepturilor procedurale.
Curtea constată că nu este întemeiată nici critica referitoare
la nesocotirea prevederilor constituționale care garantează
accesul liber la justiție. Acesta implică posibilitatea juridică a
persoanei de a avea acces la structurile justiției și la mijloacele
procedurale de înfăptuire a acesteia, precum și imposibilitatea
excluderii vreunei categorii sau grup social de la exercițiul
drepturilor procesuale pe care legea le-a instituit. Or, textul de
lege criticat întrunește aceste exigențe rezultate din conținutul
dispozițiilor art. 21 din Constituție.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 106 alin. (1) din Legea nr. 188/1999 privind Statutul
funcționarilor publici, excepție ridicată de Adrian Teodor Iluță în Dosarul nr. 5.294/CA/111/2008 al Tribunalului Bihor — Secția
comercială.
Definitivă și general obligatorie.
Pronunțată în ședința publică din data de 18 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 311
din 23 martie 2010

referitoare la excepția de neconstituționalitate a dispozițiilor art. 50 lit. a)
din Legea concurenței nr. 21/1996
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán

— președinte
— judecător
— judecător
— judecător
— judecător
— judecător
— judecător

Tudorel Toader
Augustin Zegrean
Antonia Constantin
Afrodita Laura Tutunaru

— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 50 lit. a) din Legea concurenței nr. 21/1996,

4

MONITORUL OFICIAL AL ROMÂNIEI, PARTEA I, Nr. 294/5.V.2010

excepție ridicată de Societatea Comercială ăEximprod Grup” —
S.R.L. Buzău în Dosarul nr. 868/2/2009 al Curții de Apel
București — Secția a VIII-a contencios administrativ și fiscal.
La apelul nominal se prezintă pentru partea Consiliul
Concurenței domnul inspector de concurență Andrei Pufulescu
cu împuternicire la dosar și se constată lipsa autorului excepției,
față de care procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Consiliului Concurenței, care solicită
respingerea excepției de neconstituționalitate ca inadmisibilă.
De asemenea, depune și concluzii scrise.
Reprezentantul Ministerului Public pune concluzii de
respingere a excepției ca inadmisibilă, deoarece problema
supusă atenției Curții excedează competenței sale.
C U R T E A,

având în vedere actele și lucrările dosarului, constată
următoarele:
Prin Încheierea din 23 iunie 2009, pronunțată în Dosarul
nr. 868/2/2009, Curtea de Apel București — Secția a VIII-a
contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 50 lit. a) din Legea concurenței nr. 21/1996,
excepție ridicată de Societatea Comercială ăEximprod Grup” —
S.R.L. Buzău în dosarul de mai sus.
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 148 referitoare la Integrarea în
Uniunea Europeană, deoarece, potrivit dreptului european, fapta
de omisiune a notificării nu se regăsește printre cele sancționate
în lumina art. 14 din Regulamentul Consiliului (EC) nr. 139/2004
cu privire la controlul concentrărilor economice.
Curtea de Apel București — Secția a VIII-a contencios
administrativ și fiscal opinează că excepția de
neconstituționalitate este nefondată, deoarece aspectele
criticate vizează modul de interpretare și de aplicare a legii.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Guvernul apreciază că excepția de neconstituționalitate este
inadmisibilă, deoarece critica autorului vizează chestiuni de
interpretare și aplicare a textului de lege supus controlului.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, susținerile
părții prezente, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.

Obiectul excepției de neconstituționalitate îl constituie
dispozițiile art. 50 lit. a) din Legea concurenței nr. 21/1996,
republicată în Monitorul Oficial al României, Partea I, nr. 742 din
16 august 2005, care au următorul conținut: ăConstituie
contravenții și se sancționează cu amendă de până la 1% din
cifra de afaceri totală din anul financiar anterior sancționării
următoarele fapte:
a) omisiunea notificării unei concentrări economice cerute de
art. 15;”.
Examinând excepția de neconstituționalitate, Curtea
constată că autorul excepției și-a fundamentat critica pe o
pretinsă coliziune între dispozițiile legale contestate și legislația
comunitară în materie, aceasta din urmă nesancționând fapta
de omisiune a notificării unei concentrări economice. Prin
urmare, în opinia sa, art. 50 lit. a) din Legea concurenței
nr. 21/1996 contravine art. 148 din Constituție referitor la
Integrarea în Uniunea Europeană.
Faptul că legislația comunitară în materie este, spre
deosebire de dreptul intern, mai permisivă sau mai blândă, nu
atrage ipso facto neconstituționalitatea dispoziției legale
naționale. În acest sens, chiar textul constituțional invocat în
susținerea excepției prevede în alineatul (2) că, urmare aderării,
ăcelelalte reglementări comunitare cu caracter obligatoriu au
prioritate față de dispozițiile contrare din legile interne, cu
respectarea prevederilor actului de aderare”. Prin urmare, având
în vedere și prevederile art. 11 alin. (2) din Constituție, potrivit
cărora ăTratatele ratificate de Parlament, potrivit legii, fac parte
din dreptul intern”, Curtea constată că problema supusă
controlului instanței de contencios constituțional excedează
competenței sale, deoarece, pe de o parte, vizează modul de
aplicare și de interpretare a textului legal criticat și, pe de altă
parte, privește tocmai modul de soluționare a fondului litigiului
dedus judecății prin stabilirea temeiului legal aplicabil. Or, potrivit
art. 126 alin. (1) din Constituție ăJustiția se realizează prin Înalta
Curte de Casație și Justiție și prin celelalte instanțe judecătorești
stabilite de lege”, Curtea Constituțională, în calitate de ăgarant al
supremației Constituției” și de ăunică autoritate de jurisdicție
constituțională în România”, nefăcând parte dintre acestea.
Curtea mai constată că, prin Decizia nr. 300 din 3 martie
2009, publicată în Monitorul Oficial al României, Partea I, nr. 188
din 26 martie 2009, și Decizia nr. 729 din 7 mai 2009, publicată
în Monitorul Oficial al României, Partea I, nr. 401 din 12 iunie
2009, fiind chemată să se pronunțe asupra unor chestiuni
referitoare la eventuale coliziuni între legislația internă și cea
comunitară relevantă în domenii diferite, a statuat că o
asemenea critică nu poate fi primită, deoarece nu este una de
neconstituționalitate, ci de aplicare a legii, de competența
instanței de judecată.
Prin urmare, chiar dacă natura intrinsecă a dreptului
comunitar și autonomia sa în raport cu sistemele juridice
naționale fac foarte dificilă receptarea sa în dreptul intern,
Curtea constată că, urmare specificității sale, dreptul comunitar
impune monismul și, ca o consecință peremptorie desprinsă din
jurisprudența Curții Europene de Justiție, aplicabilitatea directă
de către autoritățile și jurisdicțiile naționale ca atare. Așa fiind,
numai judecătorul de drept comun ca judecător național al
dreptului comunitar poate, potrivit art. 267 din Tratatul privind
funcționarea Uniunii Europene, să își exercite atribuțiile în cadrul
aceleiași ordini juridice comunitare, sens în care judecătorul
constituțional nu are o asemenea competență.

MONITORUL OFICIAL AL ROMÂNIEI, PARTEA I, Nr. 294/5.V.2010

5

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a dispozițiilor art. 50 lit. a) din Legea concurenței nr. 21/1996,
excepție ridicată de Societatea Comercială ăEximprod Grup” — S.R.L. Buzău în Dosarul nr. 868/2/2009 al Curții de Apel București —
Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 23 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru
CURTEA CONSTITUȚIONALĂ

D E C I Z I A Nr. 312
din 23 martie 2010

referitoare la excepția de neconstituționalitate a dispozițiilor art. 120
din Legea nr. 46/2008 — Codul silvic
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Iuliana Nedelcu
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 120 din Legea nr. 46/2008 — Codul silvic,
excepție ridicată de Vasilică Bobaru în Dosarul
nr. 11.578/231/2008 al Judecătoriei Focșani.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepție ca nefondată, sens în care
face trimitere la jurisprudența în materie.
C U R T E A,

având în vedere actele și lucrările dosarului, constată
următoarele:
Prin Încheierea din 29 mai 2009, pronunțată în Dosarul
nr. 11.578/231/2008, Judecătoria Focșani a sesizat Curtea
Constituțională cu excepția de neconstituționalitate a
prevederilor art. 120 din Legea nr. 46/2008 — Codul silvic,
excepție ridicată de Vasilică Bobaru în dosarul de mai sus.
În motivarea excepției de neconstituționalitate, autorul
acesteia susține că prevederile legale menționate încalcă
dispozițiile constituționale ale art. 16 alin. (1) referitoare la
egalitatea cetățenilor în fața legii și ale art. 53 referitoare la
Restrângerea exercițiului unor drepturi sau al unor libertăți,
deoarece sunt în contradicție cu art. 181 din Codul penal,
judecătorul nemaiputând aprecia cu privire la gradul de pericol
social concret al unei infracțiuni silvice și, ca o consecință
imediată, un inculpat cercetat pentru o infracțiune silvică

nu poate beneficia ca orice alt inculpat de posibilitatea să i se
aplice o sancțiune cu caracter administrativ.
Judecătoria Focșani opinează că excepția este întemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Guvernul apreciază că excepția de neconstituționalitate este
nefondată.
Avocatul Poporului consideră că excepția de
neconstituționalitate este neîntemeiată.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 120 din Legea nr. 46/2008 — Codul silvic,
publicată în Monitorul Oficial al României, Partea I, nr. 238 din
27 martie 2008, care au următorul conținut: ăFaptele prevăzute
la art. 106—113 prezintă gradul de pericol social al unei
infracțiuni, indiferent de modul și de mijloacele de săvârșire a
faptei, de scopul urmărit, de împrejurările în care fapta a fost
comisă, de urmarea produsă sau care s-ar fi putut produce,
precum și de persoana și de conduita făptuitorului.”
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său prin raportare la critici similare. Astfel, cu prilejul
pronunțării Deciziei nr. 1.001 din 7 iulie 2009, publicată în
Monitorul Oficial al României, Partea I, nr. 547 din 6 august 2009,

6

MONITORUL OFICIAL AL ROMÂNIEI, PARTEA I, Nr. 294/5.V.2010

Curtea Constituțională a respins ca nefondată excepția de
neconstituționalitate a dispozițiilor art. 120 din Legea
nr. 46/2008, statuând că articolul 181 din Codul penal, invocat în
susținerea criticilor formulate, se referă la fapte antisociale care,
prin conținutul lor concret și prin atingerea minimă adusă
valorilor sociale ocrotite de legea penală, nu prezintă gradul de
pericol social al unei infracțiuni. Aceasta este însă o
reglementare care, în acord cu dispozițiile art. 73 alin. (3) lit. h)
din Constituție, ține de domeniul dreptului substanțial, legiuitorul
având în vedere situația în care gradul de pericol social concret
al unui fapte penale este mai mic față de pericolul social generic
al infracțiunii-tip incriminate de legiuitor. Însă posibilitatea
conferită judecătorului de a diminua până la anihilare una dintre
trăsăturile infracțiunilor silvice în funcție de atingerea minimă
adusă uneia dintre valorile sociale apărate, de modul și
mijloacele de săvârșire, de scopul urmărit, de persoana și
conduita făptuitorului, precum și de alte criterii intrinseci ale
faptei, nu este de rang constituțional, legiuitorul urmărind prin

aceasta prezervarea pădurii ca bun de interes public. Iată de ce
nu se poate susține că prin art. 120 din Legea nr. 46/2008 se
încalcă dispozițiile constituționale invocate, Parlamentul, ca
unică autoritate a țării, fiind singurul în drept să decidă cu privire
la incriminarea faptelor ce aduc atingere fondului forestier
național, tocmai pentru a recunoaște, între altele, oricărei
persoane dreptul la un mediu înconjurător sănătos și echilibrat
ecologic. Așa fiind, în aceste condiții este înfăptuită și justiția,
sens în care nu se poate admite ideea înfrângerii principiului
egalității în drepturi consacrat de art. 16 din Constituție, întrucât
prevederile contestate se aplică tuturor celor aflați în ipoteza
normei contestate, fără niciun fel de considerente arbitrare.
De asemenea, nu este înfrânt nici art. 53 din Constituție,
deoarece, în absența afectării în vreun fel a drepturilor sau a
libertăților fundamentale, nu poate fi primită critica potrivit căreia
acestea din urmă suferă vreo restrângere.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 120 din Legea nr. 46/2008 — Codul silvic, excepție ridicată
de Vasilică Bobaru în Dosarul nr. 11.578/231/2008 al Judecătoriei Focșani.
Definitivă și general obligatorie.
Pronunțată în ședința publică din data de 23 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru
CURTEA CONSTITUȚIONALĂ

D E C I Z I A Nr. 320
din 23 martie 2010

referitoare la excepția de neconstituționalitate a prevederilor art. 26 lit. a)
din Legea nr. 448/2006 privind protecția și promovarea drepturilor persoanelor cu handicap
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor ăart. 24 lit. a)” din Legea nr. 448/2006 privind
protecția și promovarea drepturilor persoanelor cu handicap,
excepție ridicată de Ioan Rotărescu în Dosarul nr. 923/57/2009
al Curții de Apel Alba Iulia — Secția de contencios administrativ
și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public. Acesta pune

concluzii de respingere a excepției de neconstituționalitate ca
devenită inadmisibilă. În acest sens, arată că textul de lege
criticat a fost abrogat ca urmare a prevederilor art. I pct. 153 din
Ordonanța de urgență a Guvernului nr. 109/2009 pentru
modificarea și completarea Legii nr. 571/2003 privind Codul
fiscal.
C U R T E A,

având în vedere actele și lucrările dosarului, constată
următoarele:
Prin Încheierea nr. 15/F/CA/2009 din 23 septembrie 2009,
pronunțată în Dosarul nr. 923/57/2009, Curtea de Apel Alba
Iulia — Secția de contencios administrativ și fiscal a sesizat
Curtea Constituțională cu excepția de neconstituționalitate
a prevederilor ăart. 24 lit. a)” din Legea nr. 448/2006 privind
protecția și promovarea drepturilor persoanelor cu
handicap. Excepția de neconstituționalitate a fost ridicată de
Ioan Rotărescu într-o cauză având ca obiect anularea unui act
administrativ.
În motivarea excepției de neconstituționalitate, autorul
acesteia susține că prevederile de lege criticate sunt
neconstituționale, întrucât scutesc de plata impozitului pe venit

MONITORUL OFICIAL AL ROMÂNIEI, PARTEA I, Nr. 294/5.V.2010
numai persoanele cu handicap care realizează venituri din
salarii, nu și pe cele ale căror venituri provin din pensii, instituind
astfel o discriminare între persoane care fac parte din aceeași
categorie. În acest sens, precizează că art. 50 din Constituție
are în vedere măsuri de protecție pentru toate persoanele cu
handicap, nu doar pentru unele.
Curtea de Apel Alba Iulia — Secția de contencios
administrativ și fiscal consideră că excepția de
neconstituționalitate este neîntemeiată. Arată că impozitarea
pensiilor este stabilită prin Codul fiscal și nu prin Legea
nr. 448/2006, iar persoanele care, potrivit textului de lege criticat,
beneficiază de scutirea de impozit pe salarii vor fi, după
pensionare, impozitate potrivit prevederilor Codului fiscal.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul apreciază că excepția de neconstituționalitate este
inadmisibilă, întrucât motivele formulate în susținerea acesteia
vizează necesitatea completării textului de lege criticat, atribuție
aflată în competența exclusivă a Parlamentului.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie,
potrivit încheierii și notelor scrise ale autorului excepției,
prevederile art. 24 lit. a) din Legea nr. 448/2006 privind protecția
și promovarea drepturilor persoanelor cu handicap, republicată
în Monitorul Oficial al României, Partea I, nr. 1 din 3 ianuarie
2008. Atât din cuprinsul încheierii de sesizare, cât și din notele
scrise menționate rezultă însă că sunt criticate dispozițiile art. 26
lit. a) din aceeași lege, care, la data ridicării excepției de
neconstituționalitate, aveau următorul cuprins:
— Art. 26 lit. a): ăPersoanele cu handicap grav sau accentuat
beneficiază de următoarele facilități fiscale:
a) scutire de impozit pe veniturile din salarii și indemnizații
de natură salarială.”

7

În opinia autorului excepției de neconstituționalitate, textul de
lege criticat contravine următoarelor dispoziții din Legea
fundamentală: art. 1 alin. (5) care impune obligativitatea
respectării Constituției, a supremației sale și a legilor, art. 16
alin. (1) care consacră egalitatea cetățenilor în fața legii și a
autorităților publice și art. 50 privind protecția persoanelor cu
handicap.
Examinând excepția de neconstituționalitate, Curtea
constată că, ulterior sesizării sale, textul de lege criticat a fost
abrogat expres. Astfel, prin art. I pct. 153 din Ordonanța de
urgență a Guvernului nr. 109/2009 pentru modificarea și
completarea Legii nr. 571/2003 privind Codul fiscal, publicată în
Monitorul Oficial al României, Partea I, nr. 689 din 13 octombrie
2009, la art. 298 din Legea nr. 571/2003 privind Codul fiscal,
care abrogă prevederi din diverse acte normative, s-au introdus două
noi puncte, punctele 432 și 433, dintre care pct. 432 are următorul
cuprins: ăLitera a) a articolului 26 și litera g) a articolului 83 din
Legea nr. 448/2006 privind protecția și promovarea drepturilor
persoanelor cu handicap, republicată, cu modificările și
completările ulterioare;”. Așadar, de la 1 ianuarie 2010, dată la
care, potrivit art. III din aceeași Ordonanță de urgență a
Guvernului nr. 109/2009, au intrat în vigoare modificările și
completările aduse Codului fiscal prin ordonanța de urgență
menționată, dispozițiile art. 26 lit. a) din Legea nr. 448/2006 au
fost abrogate expres.
Ținând cont de acest eveniment legislativ, excepția de
neconstituționalitate a dispozițiilor de lege criticate în cauza de
față a devenit inadmisibilă, ca urmare a abrogării acestora.
Această soluție se impune în virtutea prevederilor art. 29 alin. (1)
din Legea nr. 47/1992, care stipulează că instanța de contencios
constituțional nu poate decide decât cu privire la legi sau
ordonanțe ori dispoziții din acestea care sunt în vigoare. Or, în
speță, această condiție nu este îndeplinită.
De altfel, separat de cele reținute mai sus, Curtea observă că
legiuitorul a înțeles să modifice cadrul normativ aplicabil
persoanelor cu handicap grav sau accentuat în ceea ce privește
scutirile de impozitul pe venit. Acest lucru rezultă din adoptarea
Legii nr. 22/2010 pentru completarea Legii nr. 571/2003 privind
Codul fiscal, publicată în Monitorul Oficial al României, Partea I,
nr. 144 din 4 martie 2010, al cărei articol unic introduce în
cuprinsul Legii nr. 571/2003 privind Codul fiscal un nou articol,
articolul 701, care stabilește că ăPrevederile referitoare la
reținerea impozitului pe venitul din pensii nu se aplică venitului
din pensii realizat de persoanele cu handicap grav sau
accentuat”. Așadar, în actualul context legislativ, situația
anterioară a fost corectată chiar în sensul criticilor formulate de
autorul excepției.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a prevederilor art. 26 lit. a) din Legea nr. 448/2006
privind protecția și promovarea drepturilor persoanelor cu handicap, excepție ridicată de Ioan Rotărescu în Dosarul nr. 923/57/2009
al Curții de Apel Alba Iulia — Secția de contencios administrativ și fiscal.
Definitivă și general obligatorie.
Pronunțată în ședința publică din data de 23 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

8

MONITORUL OFICIAL AL ROMÂNIEI, PARTEA I, Nr. 294/5.V.2010
CURTEA CONSTITUȚIONALĂ

D E C I Z I A Nr. 415
din 14 aprilie 2010

referitoare la excepția de neconstituționalitate a dispozițiilor cap. I ăDispoziții generale”
(art. 1—9), ale art. 11 lit. e), f) și g), ale art. 12 alin. (2), ale art. 13, ale art. 14 lit. c), d), e) și f),
ale art. 17, ale art. 38 alin. (2) lit. f), g) și h), ale art. 42 alin. (2), (3) și (4), ale cap. VI
ăVerificarea averilor, a conflictelor de interese și a incompatibilităților” (art. 45—50)
și ale art. 57 din Legea nr. 144/2007 privind înființarea, organizarea și funcționarea
Agenției Naționale de Integritate
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 6, art. 7, art. 8, art. 13, art. 17, art. 38 alin. (2)
lit. f), g) și h), art. 46 și art. 57 din Legea nr. 144/2007 privind
înființarea, organizarea și funcționarea Agenției Naționale de
Integritate, excepție ridicată de Șerban Alexandru Brădișteanu în
Dosarul nr. 5.544/2/2008 al Curții de Apel București — Secția a
VIII-a contencios administrativ și fiscal.
Dezbaterile au avut loc în ședința publică din data de
18 martie 2010, în prezența avocatului Alice Drăghici, pentru
autorul excepției Șerban Alexandru Brădișteanu, și a
reprezentantului Ministerului Public, lipsind părțile Agenția
Națională de Integritate și statul român, reprezentat prin
Ministerul Finanțelor Publice, părți față de care procedura de
citare a fost legal îndeplinită. Dezbaterile au fost consemnate
în încheierea de la acea dată, când, având nevoie de timp
pentru a delibera, Curtea a amânat pronunțarea pentru data de
13 aprilie 2010, apoi pentru 14 aprilie 2010.
C U R T E A,

având în vedere actele și lucrările dosarului, constată
următoarele:
Prin Încheierea din 16 iunie 2009, modificată prin Decizia
nr. 4.710 din 29 octombrie 2009 a Înaltei Curți de Casație și
Justiție — Secția contencios administrativ și fiscal, prin care s-a
admis recursul declarat împotriva acesteia, Curtea de Apel
București — Secția a VIII-a contencios administrativ și
fiscal a sesizat Curtea Constituțională cu excepția de
neconstituționalitate a dispozițiilor art. 5, art. 6, art. 7,
art. 12, art. 16, art. 37 alin. (2) lit. e), f) și g), art. 44 și art. 54
din Legea nr. 144/2007 privind înființarea, organizarea și
funcționarea Agenției Naționale de Integritate, excepție
ridicată de Alexandru Șerban Brădișteanu într-o cauză de
contencios administrativ având ca obiect soluționarea cererii de
confiscare a averii nejustificate a acestuia, cerere formulată, în
baza Legii nr. 144/2007, de către Agenția Națională de
Integritate printr-un act de constatare.
În motivarea excepției de neconstituționalitate autorul
acesteia susține, în esență, că dispozițiile de lege criticate sunt

neconstituționale, contravenind prevederilor art. 1 alin. (4) și
art. 116 alin. (2) din Constituție, deoarece Agenția Națională de
Integritate, prin atribuțiile care i-au fost conferite, a fost instituită —
contrar textelor constituționale menționate — ca un organ
administrativ cu veritabilă activitate jurisdicțională, subordonat
Parlamentului. Pe de altă parte, arată că inspectorii de
integritate, deși sunt controlați politic prin intermediul Consiliului
Național de Integritate, se supun Legii nr. 188/1999 privind
statutul funcționarilor publici și au atribuții specifice unui
organism jurisdicțional. În acest sens sunt prevederile cuprinse
în cap. I din lege, potrivit cărora inspectorii de integritate pot
solicita instituțiilor și autorităților publice date, informații și
documente pe baza cărora soluționează dosarele, pot dispune
efectuarea de expertize în condiții asemănătoare modalității în
care este administrată această probă în procedura penală, cu
posibilitatea persoanei cercetate de a fi asistată de apărător, iar
în cazul în care se efectuează o expertiză, de a-și alege un
consilier. Autorul excepției de neconstituționalitate susține că
actul de constatare reprezintă un adevărat rechizitoriu, ceea ce
contravine art. 1 alin. (4) din Constituție, text ce exclude
posibilitatea înființării unor organisme hibride, care să
îndeplinească simultan sarcini administrative și jurisdicționale și
care să se situeze sub control parlamentar. O altă dovadă a
faptului că suntem în prezența unui organism jurisdicțional, în
opinia autorului excepției, o reprezintă dispozițiile din legea
criticată referitoare la modalitatea de repartizare a cauzelor, dar
și anumite situații care apar în mod deosebit în activitatea de
administrare a justiției, respectiv cauze de incompatibilitate,
conflict de interese, formularea unor cereri de recuzare sau
declarații de abținere din partea inspectorului de integritate.
În final, autorul excepției de neconstituționalitate susține că
întreaga Lege nr. 144/2007 este neconstituțională și ănejuridică”,
deoarece stabilește modalități diferite de cenzură a actelor pe
care le emite. Astfel, procesul-verbal prin care este aplicată
sancțiunea contravențională a amenzii de către inspectorul de
integritate trebuie să îndeplinească cerințele Ordonanței
Guvernului nr. 2/2001 privind regimul juridic al contravențiilor,
dar, potrivit legii criticate, contestarea acestuia se poate face
doar la Judecătoria Sectorului 1, pe raza teritorială în care își
are sediul Agenția Națională de Integritate, prevederi ce intră în
contradicție cu dispozițiile Ordonanței Guvernului nr. 2/2001,
potrivit cărora instanța competentă teritorial este cea de la locul
comiterii contravenției. Pe de altă parte, actele de constatare se
înaintează secției de contencios administrativ a curții de apel
competente teritorial în funcție de domiciliul persoanei verificate,
iar la judecată participă statul, prin Ministerul Finanțelor Publice,
și procurorul. Prin urmare, deși obiectul judecății îl reprezintă
contestarea actelor aceluiași organ administrativ — proceseverbale și acte de constatare, Legea nr. 144/2007 prevede

MONITORUL OFICIAL AL ROMÂNIEI, PARTEA I, Nr. 294/5.V.2010
competența unor instanțe de judecată diferite, precum și
categorii diferite de participanți la judecată.
În concluzie, susține că din analiza de ansamblu a Legii
nr. 144/2007 rezultă că aceasta este un act normativ
neconstituțional.
Curtea de Apel București — Secția a VIII-a contencios
administrativ și fiscal nu și-a exprimat opinia asupra
temeiniciei excepției de neconstituționalitate.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele lor de vedere asupra
excepției de neconstituționalitate.
Avocatul Poporului consideră că dispozițiile art. 46 din
Legea nr. 144/2007 sunt constituționale, deoarece Agenția
Națională de Integritate este o autoritate administrativă
autonomă, cu personalitate juridică, fiind înființată prin lege
organică, cu respectarea dispozițiilor art. 117 alin. (3), art. 73
alin. (3) lit. t) și art. 76 alin. (1) din Constituție. Totodată, arată că
Agenția Națională de Integritate nu îndeplinește o activitate de
înfăptuire a justiției, ci este o structură de cercetare și de
sesizare a organului de urmărire penală, a organului fiscal
competent sau a instanței de judecată, în condițiile legii.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
de lege criticate, raportate la prevederile Constituției, precum și
dispozițiile Legii nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate, astfel cum rezultă
din Încheierea din 16 iunie 2009 a Curții de Apel București —
Secția a VIII-a contencios administrativ și fiscal, modificată prin
Decizia nr. 4.710 din 29 octombrie 2009 a Înaltei Curți de
Casație și Justiție — Secția contencios administrativ și fiscal, îl
reprezintă dispozițiile art. 5, 6, 7, 12, 16, art. 37 alin. (2) lit. e), f)
și g), art. 44 și 54 din Legea nr. 144/2007 privind înființarea,
organizarea și funcționarea Agenției Naționale de Integritate.
După data sesizării inițiale a Curții Constituționale prin
Încheierea din 16 iunie 2009 a Curții de Apel București — Secția
a VIII-a contencios administrativ și fiscal, Legea nr. 144/2007 a
fost republicată în Monitorul Oficial al României, Partea I, nr. 535
din 3 august 2009, dându-se textelor o nouă numerotare, iar
dispozițiile art. 5, 6, 7, 12, 16, art. 37 lit. e), f) și g), art. 44 și 54
au devenit cele ale art. 6, 7, 8, 13, 17, art. 38 alin. (2) lit. f), g) și
h), art. 46 și 57, având următorul cuprins:
— Art. 6: ăPe parcursul desfășurării verificărilor, Agenția
poate solicita tuturor instituțiilor și autorităților publice implicate,
precum și altor persoane juridice de drept public sau privat
documentele și informațiile necesare întocmirii actului de
constatare.”;
— Art. 7: ăLa solicitarea motivată a inspectorului de
integritate, conducătorii autorităților, instituțiilor sau societăților
publice ori private, cei ai regiilor autonome sunt obligați să
comunice acestuia, în termen de cel mult 10 zile lucrătoare,
datele, informațiile, înscrisurile și documentele prevăzute la
art. 6, indiferent de suportul acestora, precum și date, informații
sau documente pe care le dețin, care ar putea conduce la
soluționarea cauzei.”;

9

— Art. 8: ă(1) Inspectorul de integritate poate dispune, cu
acordul persoanei verificate, efectuarea unei expertize pentru
lămurirea neconcordanțelor dintre valoarea declarată și
valoarea reală a bunurilor menționate în declarație.
(2) Bunurile care fac obiectul unui act autentic pot fi supuse
expertizei, în vederea stabilirii valorii acestora, doar în cazul în
care actul autentic a fost anulat potrivit dreptului comun.
(3) Persoana verificată are dreptul să-și aleagă un expert
asistent, pe cheltuială proprie.”;
— Art. 13: ă(1) Se înființează Agenția Națională de Integritate,
autoritate administrativă autonomă, cu personalitate juridică, ce
funcționează la nivel național, ca structură unică, cu sediul în
municipiul București.
(2) Personalul Agenției este format din președintele Agenției,
vicepreședintele Agenției, inspectori de integritate, funcționari
publici și personal contractual. Președintele Agenției este
demnitar cu rang de secretar de stat, vicepreședintele Agenției
este demnitar cu rang de subsecretar de stat, iar funcția de
inspector de integritate este funcție publică cu statut special.
(3) Prin hotărâre a Consiliului Național de Integritate, la
propunerea președintelui Agenției, la nivel teritorial se pot înființa
structuri ale Agenției.”;
— Art. 17: ă(1) În vederea desfășurării activității în condiții de
profesionalism, cu respectarea principiilor imparțialității,
independenței, celerității și bunei administrări, repartizarea
cauzelor se face în mod aleatoriu, în sistem informatizat, de
către conducerea Agenției.
(2) Redistribuirea cauzelor repartizate inspectorilor de
integritate se poate face numai în următoarele cazuri:
a) imposibilitatea de exercitare a atribuțiilor, timp de cel puțin
20 de zile;
b) solicitarea motivată a inspectorului de integritate căruia
i-a fost repartizată lucrarea;
c) suspendarea din activitate, în condițiile legii;
d) incompatibilitate;
e) conflict de interese;
f) admiterea declarației de abținere sau a cererii de recuzare
a inspectorului de integritate;
g) lăsarea cauzei în nelucrare mai mult de 10 zile.”;
— Art. 38 alin. (2) lit. f), g) și h): ăConsiliul are următoarele
atribuții: [..]
f) formulează recomandări referitoare la strategia și
activitatea Agenției privind activitatea de verificare a averilor și
a conflictelor de interese;
g) analizează raportul anual de audit prevăzut la art. 33;
h) înaintează Senatului, anual și ori de câte ori consideră
necesar, un raport despre activitatea Agenției;”;
— Art. 46: ă(1) Agenția întocmește un act de constatare dacă,
în urma probelor aflate la dosar, rezultă că:
a) între averea dobândită pe parcursul exercitării funcției și
veniturile realizate în aceeași perioadă sunt diferențe vădite, iar
dobândirea unei cote-părți din avere sau a anumitor bunuri
determinate nu este justificată, cauza se trimite instanței
competente, care poate dispune confiscarea unei părți din
averea dobândită sau unui bun determinat;
b) una dintre persoanele supuse dispozițiilor legale privind
conflictele de interese a emis un act administrativ, a încheiat un
act juridic, a luat o decizie sau a participat la luarea unei decizii,
cu încălcarea obligațiilor legale privind conflictul de interese;
c) una dintre persoanele prevăzute de lege se află în stare de
incompatibilitate;
d) persoana verificată nu a acționat cu încălcarea obligațiilor
legale privind averile nejustificate, conflictul de interese sau
regimul incompatibilităților.
(2) Inspectorul de integritate comunică persoanei verificate
actul de constatare, în termen de cel mult 5 zile de la data
întocmirii.

10

MONITORUL OFICIAL AL ROMÂNIEI, PARTEA I, Nr. 294/5.V.2010

(3) Agenția sesizează organul de urmărire penală sau
organul fiscal competent dacă există probe sau indicii temeinice
privind săvârșirea unei fapte prevăzute de legea penală.
Verificarea efectuată de inspectorul de integritate se suspendă
până la soluționarea cauzei de către organul judiciar, potrivit
legii. În acest caz, termenul de prescripție a răspunderii
disciplinare se suspendă până la reluarea verificării de către
Agenție. Sesizarea organului fiscal competent se face în
vederea stabilirii obligațiilor fiscale, potrivit legii.”;
— Art. 57: ăDispozițiile prezentei legi se completează cu
dispozițiile Legii nr. 115/1996, cu modificările și completările
ulterioare, ale Legii nr. 188/1999, republicată, cu modificările și
completările ulterioare, ale Legii nr. 53/2003, cu modificările și
completările ulterioare, ale Codului de procedură civilă, ale
Ordonanței Guvernului nr. 2/2001, aprobată cu modificări și
completări prin Legea nr. 180/2002, cu modificările și
completările ulterioare, ale Legii nr. 554/2004, cu modificările și
completările ulterioare, precum și cu dispozițiile altor acte
normative, dacă acestea nu sunt contrare prezentei legi.”
Aceste dispoziții din Legea nr. 144/2007 nu au mai făcut
obiect al controlului de constituționalitate, deoarece Curtea nu a
mai fost sesizată anterior cu excepția de neconstituționalitate a
acestor prevederi, iar, potrivit Constituției și Legii nr. 47/1992,
Curtea Constituțională nu se poate pronunța din oficiu decât
asupra inițiativelor de revizuire a Constituției. Cu privire la alte
dispoziții din Legea nr. 144/2007, Curtea s-a pronunțat prin
9 decizii referitoare la prevederile art. 18 alin. (2) lit. d) și e) și ale
art. 39 alin. (1) pct. 34, devenite cele ale art. 19 alin. (2) lit. d) și
e) și ale art. 41 alin. (1) pct. 34, după republicarea legii.
Autorul excepției de neconstituționalitate consideră că
dispozițiile de lege criticate contravin prevederilor constituționale
ale art. 1 alin. (4) privind principiul separației și echilibrului
puterilor în stat și ale art. 116 alin. (2) privind înființarea
organelor de specialitate.
Examinând excepția de neconstituționalitate, Curtea
constată următoarele:
1. Având în vedere necesitatea și oportunitatea reglementării
într-un veritabil cod de integritate a celor 3 instrumente
administrative de prevenire și de luptă împotriva corupției
instituționale, și anume controlul declarării averilor, declararea și
verificarea intereselor și a incompatibilităților în exercitarea
demnității și a funcției publice, astfel cum reiese din expunerea
de motive a Legii nr. 144/2007, aceasta reglementează
organizarea și funcționarea unei autorități administrative
autonome și unice, cu personalitate juridică și activitate
permanentă, Agenția Națională de Integritate (denumită în
continuare Agenția). Potrivit art. 14 din Legea nr. 144/2007,
aceasta are următoarele atribuții:
ăa) verifică declarațiile de avere și declarațiile de interese;
b) efectuează controlul depunerii la termen a declarațiilor de
avere și a declarațiilor de interese de către persoanele
prevăzute de lege;
c) constată că între averea dobândită pe parcursul exercitării
funcției și veniturile realizate în aceeași perioadă există o
diferență vădită care nu poate fi justificată și sesizează instanța
competentă pentru stabilirea părții de avere dobândită sau a
bunului determinat dobândit cu caracter nejustificat, a cărui
confiscare o solicită;
d) constată nerespectarea dispozițiilor legale privind
conflictul de interese și regimul incompatibilităților;
e) dispune clasarea sesizării, când diferența între averea
dobândită și veniturile realizate nu este vădită sau bunurile sunt
justificate sau, după caz, când nu se dovedește conflictul de
interese ori starea de incompatibilitate;
f) sesizează organul de urmărire penală dacă există probe
sau indicii temeinice privind săvârșirea unei fapte prevăzute de
legea penală;

g) aplică sancțiunile și ia măsurile prevăzute de lege în
competența sa sau, după caz, sesizează autoritățile ori
instituțiile competente în vederea luării măsurilor și aplicării
sancțiunilor prevăzute de lege;
h) elaborează studii, analize, întocmește statistici anuale
privind declarațiile de avere, declarațiile de interese, precum și
cu privire la verificarea acestora, efectuată de către cei în drept,
și dezvoltă relații de parteneriat cu persoanele care exercită
demnitățile și funcțiile prevăzute de prezenta lege, inclusiv prin
acordarea de servicii de asistență;
i) elaborează și difuzează ghiduri practice sau alte materiale
în domeniu, întocmind propriile materiale în acest sens, având
în vedere practica organelor judiciare.”
În vederea îndeplinirii acestor atribuții, Legea nr. 144/2007
stabilește, în principal, următoarele reguli de procedură: Agenția
își îndeplinește atribuțiile de verificare din oficiu sau, după caz,
la sesizarea oricărei persoane fizice sau juridice interesate
(art. 4); repartizarea cauzelor se face în mod aleatoriu, în sistem
informatizat [art. 17 alin. (1)]; cauzele se redistribuie altor
inspectori de integritate în caz de incompatibilitate, de conflict
de interese sau de admitere a declarației de abținere sau a
cererii de recuzare a inspectorului de integritate [art. 17 alin. (2)];
în termen de 30 de zile de la primirea sesizării, inspectorul de
integritate efectuează verificarea prealabilă a documentelor
depuse prin sesizare, inclusiv declarația de avere și declarația
de interese ale persoanei în cauză [art. 5 alin. (1)]; actele și
lucrările efectuate de către inspectorii de integritate din cadrul
Agenției nu sunt publice, cu excepția actului de constatare
[art. 5 alin. (8)]; Agenția poate solicita tuturor instituțiilor și
autorităților publice implicate, precum și altor persoane juridice
de drept public sau privat documentele și informațiile necesare
întocmirii actului de constatare (art. 6); conducătorii autorităților,
instituțiilor sau societăților publice ori private, cei ai regiilor
autonome sunt obligați să comunice inspectorului de integritate,
în termen de cel mult 10 zile lucrătoare, datele, informațiile,
înscrisurile și documentele prevăzute la art. 6, indiferent de
suportul acestora, precum și date, informații sau documente pe
care le dețin, care ar putea conduce la soluționarea cauzei
(art. 7); inspectorul de integritate poate dispune efectuarea unei
expertize pentru lămurirea neconcordanțelor dintre valoarea
declarată și valoarea reală a bunurilor menționate în declarație
[art. 8 alin. (1)]; persoana verificată are dreptul să își aleagă un
expert asistent, pe cheltuială proprie [art. 8 alin. (3)]; inspectorul
de integritate solicită persoanei verificate informații și dovezi
suplimentare [art. 5 alin. (2)]; inspectorul de integritate
întocmește acte de constatare și procese-verbale [art. 9 alin. (2)];
actele întocmite în cursul cercetării prealabile sau al procedurii
de verificare pot constitui mijloace de probă, potrivit legii [art. 9
alin. (5)].
Soluțiile legale care pot fi dispuse de către Agenție sunt
următoarele: sesizarea instanței competente și solicitarea
confiscării unei părți din averea dobândită sau a unui bun
determinat, în cazul în care inspectorul de integritate constată că
între averea dobândită pe parcursul exercitării funcției și
veniturile realizate în aceeași perioadă sunt diferențe vădite, iar
dobândirea unei cote-părți din avere sau a anumitor bunuri
determinate este nejustificată (art. 46); sesizarea organului de
urmărire penală dacă există probe sau indicii temeinice privind
săvârșirea unei fapte prevăzute de legea penală sau organului
fiscal competent în vederea stabilirii obligațiilor fiscale, potrivit
legii (art. 46); sesizarea autorităților competente în cazul în care
inspectorul de integritate constată existența unui conflict sau a
unei stări de incompatibilitate (art. 46); clasarea lucrării [art. 5
alin. (7)]; constatarea și sancționarea contravențiilor prevăzute
de Legea nr. 144/2007 (art. 56).
Analizând conținutul normativ al textelor de mai sus,
referitoare la atribuțiile, procedura și soluțiile pe care le poate

MONITORUL OFICIAL AL ROMÂNIEI, PARTEA I, Nr. 294/5.V.2010
adopta Agenția, Curtea observă că activitățile de cercetare, de
anchetă, efectuate de către inspectorii de integritate — în cadrul
cărora se administrează și se evaluează probe, se solicită orice
informații necesare de la orice instituție, autoritate publică,
persoană juridică de drept public sau privat și se efectuează
expertize — sunt urmate, potrivit art. 46 din Legea nr. 144/2007,
de întocmirea unui act de constatare, cu efecte juridice similare
rechizitoriului, sub aspectul sesizării instanței de judecată. Astfel,
prin actul de constatare, inspectorul de integritate analizează și
decide — printr-un procedeu specific funcției de judecată —
dacă există diferențe vădite între averea dobândită pe parcursul
exercitării funcției și veniturile realizate în aceeași perioadă și
dacă dobândirea unei cote-părți din avere sau a anumitor bunuri
determinate este nejustificată, solicitând instanței de judecată —
ca urmare a aceluiași procedeu — confiscarea averii
nejustificate. Totodată, drept consecință a activității de
cercetare, Agenția sesizează organul de urmărire penală, dacă
se constată că există probe sau indicii temeinice pentru
săvârșirea unei fapte prevăzute de legea penală.
Având în vedere regulile de procedură prevăzute de Legea
nr. 144/2007 și soluțiile pe care le poate adopta Agenția, Curtea
constată că anumite activități desfășurate de inspectorii de
integritate au caracter jurisdicțional. Astfel, în temeiul art. 46 din
Legea nr. 144/2007 și urmare a activităților de cercetare și
verificare, creându-se o confuzie între funcția de anchetă și cea
de judecată, inspectorul de integritate — pe baza liberei sale
aprecieri în administrarea probelor, printr-o procedură care nu
respectă contradictorialitatea — decide că o parte din avere este
nejustificată și, prin urmare, dă un verdict, ăspune dreptul” (iuris
dictio), activitate permisă numai instanțelor de judecată, potrivit
art. 126 alin. (1) din Legea fundamentală, conform căruia
ăJustiția se realizează prin Înalta Curte de Casație și Justiție și
prin celelalte instanțe judecătorești stabilite de lege”.
Curtea mai constată că organele care exercită aceste
activități nu sunt instanțe judecătorești și nu se supun normelor
de organizare și funcționare prevăzute în cap. VI ăAutoritatea
judecătorească” din titlul III ăAutoritățile publice” al Constituției,
întrucât funcția de inspector de integritate este funcție publică
cu statut special, în conformitate cu prevederile art. 17 alin. (2)
din Legea nr. 144/2007. În același sens, Curtea observă că,
înainte de intrarea în vigoare a Legii nr. 144/2007, competența
de constatare a existenței unei diferențe vădite între bunurile și
valorile declarate sau deținute și bunurile și valorile ce puteau fi
dobândite din veniturile legal realizate aparținea ăcomisiei de
cercetare”, un organ colegial, format din judecători și procurori,
potrivit Legii nr. 115/1996 pentru declararea și controlul averii
demnitarilor, magistraților, a unor persoane cu funcții de
conducere și de control și a funcționarilor publici.
Totodată, în caracterizarea atribuțiilor jurisdicționale ale
Agenției, Curtea constată că acele activități de cercetare și de
constatare, în temeiul cărora este sesizată instanța de judecată,
solicitându-se confiscarea averii, sau organele de urmărire
penală, nu se pot încadra nici în modalitățile de exercitare a
jurisdicțiilor speciale administrative, deoarece nu sunt
facultative, așa cum prevede art. 21 alin. (4) din Constituție, ci
obligatorii.
Prin urmare, având în vedere, pe de-o parte, statutul
constituțional al justiției, iar, pe de altă parte, activitățile de
anchetă și de judecată desfășurate de Agenție, autoritate
administrativă autonomă, prin care inspectorii de integritate —
ce dețin funcții publice cu statut special — analizează și decid
dacă există diferențe vădite între averea dobândită pe parcursul
exercitării funcției și veniturile realizate în aceeași perioadă și
dacă dobândirea unei cote-părți din avere sau a anumitor bunuri
determinate este justificată sau nu, în vederea sesizării instanței
de judecată, solicitându-i acesteia confiscarea averii, sau a
organelor de urmărire penală, Curtea constată că dispozițiile

11

art. 46 din Legea nr. 144/2007 contravin prevederilor
constituționale ale art. 124 alin. (2) din Constituție, potrivit cărora
ăJustiția este unică, imparțială și egală pentru toți” și celor ale
art. 126 alin. (1) privind înfăptuirea justiției.
De asemenea, Curtea constată că atribuția inspectorului de
integritate de a solicita confiscarea averii încalcă și prevederile
art. 44 alin. (8) și (9) din Constituție, potrivit cărora ăaverea
dobândită licit nu poate fi confiscată. Caracterul licit al dobândirii
se prezumă”, iar ăbunurile destinate, folosite sau rezultate din
infracțiuni ori contravenții pot fi confiscate numai în condițiile
legii”. Recunoscând posibilitatea inspectorului de integritate de
a solicita instanței de judecată competente — în ipoteza
nejustificării dobândirii unei cote-părți din avere sau a unor
bunuri determinate — confiscarea acestei părți sau a bunului
determinat, prevederile art. 46 din Legea nr. 144/2007 extind
măsura confiscării de la bunurile dobândite ilicit și cu privire la
bunurile nejustificate, încălcând astfel prevederile art. 44 alin. (8)
și (9) din Constituție. În acest sens este și Decizia Curții
Constituționale nr. 453 din 16 aprilie 2008, publicată în Monitorul
Oficial al României, Partea I, nr. 374 din 16 mai 2008, prin care
instanța de contencios constituțional a decis că ăeste evident că
măsura confiscării unor bunuri constituie o excepție de la
principiul constituțional, consfințit de art. 44 alin. (8) din
Constituție, potrivit căruia caracterul licit al dobândirii bunurilor
se prezumă. Astfel, confiscarea nu face decât să aducă atingere
prezumției de dobândire licită a unor bunuri, ceea ce nu poate
conduce decât la concluzia neconstituționalității acestor
dispoziții de lege care îngăduie o astfel de atingere adusă averii
unei persoane. De aceea, o asemenea măsură este
reglementată constituțional doar în cazul săvârșirii unor
infracțiuni sau contravenții, adică în situații constatate, în
condițiile legii, ca reprezentând fapte cu un anumit grad de
pericol social”.
De asemenea, Curtea subliniază că principiul constituțional
al prezumției dobândirii licite a averii trebuie să se aplice și în
cazul persoanelor cercetate potrivit Legii nr. 144/2007, iar cei ce
pretind că averea unei persoane a fost dobândită ilicit trebuie
să dovedească acest lucru. Din dispozițiile Legii nr. 144/2007
reiese însă că persoana cercetată este ținută să dovedească
proveniența licită a tuturor bunurilor dobândite în perioada
supusă controlului, având loc, așadar, o răsturnare a sarcinii
probei, ceea ce contravine prezumției dobândirii licite a
bunurilor, consacrată constituțional prin art. 44 alin. (8).
Totodată, Curtea reține că dispozițiile art. 46 din Legea
nr. 144/2007, prin posibilitatea inspectorilor de integritate de a
solicita instanței de judecată competente confiscarea unei părți
a averii sau a unui bun determinat, pronunțându-se asupra
vinovăției unei persoane, încalcă și prevederile art. 23 alin. (11)
din Constituție referitoare la prezumția de nevinovăție, deoarece
confiscarea averii se solicită în absența unei hotărâri
judecătorești definitive, prin care să se stabilească vinovăția,
penală ori contravențională. În același sens, potrivit principiilor
de drept procesual penal, nimeni nu este obligat să își
dovedească nevinovăția, sarcina probațiunii revenind acuzării,
iar situația de dubiu îi profită celui acuzat (in dubio pro reo), pe
când, în cazul constatărilor făcute de către inspectorii de
integritate, în baza cărora se cere confiscarea averii, persoana
cercetată trebuie să își dovedească nevinovăția.
În consecință, Curtea constată că dispozițiile art. 46 din
Legea nr. 144/2007 contravin prevederilor art. 23 alin. (11),
art. 44 alin. (8) și (9), art. 124 alin. (2) și art. 126 alin. (2) din
Legea fundamentală, precum și celor ale art. 1 alin. (3) și (4) din
Constituție, potrivit cărora România este stat de drept, în care
drepturile și libertățile fundamentale ale cetățenilor sunt
garantate, iar organizarea statului are loc potrivit principiului
separației și echilibrului puterilor.

12

MONITORUL OFICIAL AL ROMÂNIEI, PARTEA I, Nr. 294/5.V.2010

Ca urmare a constatării neconstituționalității dispozițiilor
art. 46 din Legea nr. 144/2007, în conformitate cu prevederile
art. 31 alin. (2) din Legea nr. 47/1992, potrivit cărora, ăîn caz de
admitere a excepției, Curtea se va pronunța și asupra
constituționalității altor prevederi din actul atacat, de care, în
mod necesar și evident, nu pot fi disociate prevederile
menționate în sesizare”, Curtea își extinde controlul de
constituționalitate și urmează să se pronunțe și asupra
dispozițiilor art. 14 lit. c), d), e) și f) și ale cap. VI ăVerificarea
averilor, a conflictelor de interese și a incompatibilităților”
(art. 45—50) din Legea nr. 144/2007, dispoziții de care, în mod
necesar și evident, nu pot fi disociate prevederile art. 46 din
aceeași lege.
Astfel, potrivit dispozițiilor art. 14 lit. c), d), e) și f), Agenția
constată că între averea dobândită pe parcursul exercitării
funcției și veniturile realizate în aceeași perioadă există o
diferență vădită care nu poate fi justificată și sesizează instanța
competentă pentru stabilirea părții de avere dobândită sau a
bunului determinat dobândit cu caracter nejustificat, a cărui
confiscare o solicită; constată nerespectarea dispozițiilor legale
privind conflictul de interese și regimul incompatibilităților;
dispune clasarea sesizării, când diferența între averea
dobândită și veniturile realizate nu este vădită sau bunurile sunt
justificate sau, după caz, când nu se dovedește conflictul de
interese ori starea de incompatibilitate; sesizează organul de
urmărire penală dacă există probe sau indicii temeinice privind
săvârșirea unei fapte prevăzute de legea penală. Totodată,
întregul cap. VI, din care face parte art. 46, reglementează
procedura de verificare a averilor, conflictelor de interese și a
incompatibilităților.
Prin urmare, având în vedere ceea ce s-a reținut prin
considerentele sus-menționate, că tocmai aceste atribuții
exercitate de către Agenție contravin prevederilor
constituționale, Curtea constată că și dispozițiile art. 14 lit. c),
d), e) și f) și ale cap. VI ăVerificarea averilor, a conflictelor de
interese și a incompatibilităților” (art. 45—50) din Legea
nr. 144/2007 privind înființarea, organizarea și funcționarea
Agenției Naționale de Integritate sunt, la rândul lor,
neconstituționale, încălcând prevederile art. 1 alin. (3) și (4),
art. 23 alin. (11), art. 44 alin. (8) și (9), art. 124 alin. (2) și art. 126
alin. (2) din Legea fundamentală.
2. Totodată, ținând cont de aceleași prevederi ale art. 31
alin. (2) din Legea nr. 47/1992 și având în vedere că nici
dispozițiile cuprinse în cap. I ăDispoziții generale” (art. 1—9) din
Legea nr. 144/2007 nu pot fi disociate în mod necesar și evident
de prevederile art. 46 din aceeași lege, deoarece instituie norme
de procedură, Curtea urmează a se pronunța și asupra
acestora.
În acest sens, Curtea constată că, pentru aceleași
considerente ca și cele de la pct. 1 și raportat la aceleași
prevederi constituționale, dispozițiile cap. I ăDispoziții generale”
(art. 1—9) din Legea nr. 144/2007 privind înființarea,
organizarea și funcționarea Agenției Naționale de Integritate
sunt neconstituționale, în măsura în care prevăd competența
Agenției de a efectua acte de cercetare și de a întocmi acte de
constatare referitoare la verificarea averilor, a conflictelor de
interese și a incompatibilităților și de a sesiza, pe baza acestora,
instanțele competente și organele de urmărire penală.
3. În temeiul dispozițiilor constituționale ale art. 142 alin. (1),
ăCurtea Constituțională este garantul supremației Constituției”,
iar, potrivit art. 1 alin. (5) din Constituție, supremația Legii
fundamentale este obligatorie. Prin urmare, Curtea urmează să
se pronunțe și asupra dispozițiilor din Legea nr. 144/2007 care
prevăd obligativitatea publicării declarațiilor de avere și de
interese pe pagina de internet a instituțiilor, precum și
transmiterea lor către Agenție în vederea publicării lor pe pagina
de internet a acesteia.

Aceste dispoziții din Legea nr. 144/2007 sunt cele ale art. 11
lit. e), f) și g), ale art. 12 alin. (2) și ale art. 42 alin. (2), (3) și (4)
și au următorul cuprins:
— Art. 11: ăAtribuțiile persoanelor desemnate potrivit art. 10
sunt următoarele: [...]
e) asigură publicarea și menținerea declarațiilor de avere și
a declarațiilor de interese, pe pagina de internet a instituției,
dacă aceasta există, sau la avizierul propriu, în termen de cel
mult 30 de zile de la primire. Declarațiile de avere și de interese
se păstrează pe pagina de internet cel puțin 5 ani de la
publicare, după care se arhivează potrivit legii;
f) trimit Agenției, în termen de cel mult 10 zile de la primire,
copii certificate ale declarațiilor de avere și ale declarațiilor de
interese primite, pe care Agenția le publică pe pagina proprie de
internet, în termen de 30 de zile de la primirea acestora, și le
menține publicate pe durata prevăzută de dispozițiile lit. e);
g) publică pe pagina de internet a instituției, dacă aceasta
există, sau la avizierul propriu, numele și funcția persoanelor
care nu depun declarația de avere sau declarația de interese în
termen de cel mult 15 zile de la expirarea termenului legal de
depunere, date pe care le comunică Agenției;”;
— Art. 12 alin. (2): ăDeclarația rectificată depusă împreună cu
eventualele documente se trimit de îndată Agenției.”;
— Art. 42 alin. (2), (3) și (4): ă(2) Declarațiile de avere și de
interese se depun la Biroul Electoral Central sau, după caz, la
biroul electoral de circumscripție, odată cu declarația de
acceptare a candidaturii, în două exemplare. Biroul Electoral
Central și biroul electoral de circumscripție transmit un exemplar
al declarațiilor de avere și de interese la Agenție, în termen de
cel mult 48 de ore de la depunere.
(3) Declarațiile de avere și de interese ale candidaților pentru
funcția de Președinte al României se publică în Monitorul Oficial
al României, Partea a III-a, precum și pe pagina de internet a
Agenției, în termen de 10 zile de la data depunerii sau primirii,
după caz, și se mențin publicate pe această pagină.
(4) Declarațiile de avere și de interese ale candidaților pentru
funcția de deputat, senator, consilier județean, consilier local sau
primar se publică pe pagina de internet a Agenției, în termen de
10 zile de la data primirii, și se mențin publicate pe această
pagină.”
Curtea observă că, potrivit art. 26 alin. (1) din Constituție,
autoritățile publice trebuie să respecte și să ocrotească viața
intimă, familială și privată. Totodată, libera dezvoltare a
personalității umane și demnitatea omului, valori consacrate în
art. 1 alin. (3) din Constituție, nu pot fi concepute fără
respectarea și ocrotirea vieții private. Dreptul la respectul și
ocrotirea vieții intime, familiale și private face parte din categoria
drepturilor și libertăților fundamentale, fiind expres prevăzut și
în art. 8 din Convenția pentru apărarea drepturilor omului și a
libertăților fundamentale, prevedere ce impune, în principal,
obligația negativă din partea autorităților statului de a nu face
nimic de natură a stânjeni exercițiul dreptului la viața privată.
În acest sens, Curtea constată că obligația prevăzută de lege
de a se publica declarațiile de avere și de interese pe paginile
de internet ale entităților unde persoanele care, în conformitate
cu prevederile legale, au obligația de a le depune, precum și
transmiterea acestora către Agenție în vederea publicării pe
pagina de internet a acesteia nesocotesc dreptul la respectul și
ocrotirea vieții private, consacrat prin art. 26 din Legea
fundamentală, precum și prin art. 8 din Convenția pentru
apărarea drepturilor omului și a libertăților fundamentale, prin
expunerea nejustificată în mod obiectiv și rațional, pe pagina de
internet, a datelor referitoare la averea și interesele persoanelor
ce au, potrivit legii, obligația de a depune declarații de avere și
de interese.
Prin urmare, Curtea constată că dispozițiile art. 11 lit. e), f) și
g), ale art. 12 alin. (2) și ale art. 42 alin. (2), (3) și (4) din Legea
nr. 144/2007 privind înființarea, organizarea și funcționarea
Agenției Naționale de Integritate sunt neconstituționale, în

MONITORUL OFICIAL AL ROMÂNIEI, PARTEA I, Nr. 294/5.V.2010
măsura în care prevăd obligativitatea transmiterii declarațiilor de
avere și de interese Agenției, în vederea publicării pe pagina de
internet a acesteia, precum și obligativitatea publicării lor pe
pagina de internet a entităților unde persoanele care, în
conformitate cu prevederile legale, au obligația de a le depune.
4. În ceea ce privește dispozițiile art. 13, art. 17, art. 38
alin. (2) lit. f), g) și h) și art. 57 din Legea nr. 144/2007 privind
înființarea, organizarea și funcționarea Agenției Naționale de
Integritate, Curtea constată că susținerile autorului excepției de
neconstituționalitate sunt neîntemeiate.
Astfel, potrivit art. 13 din Legea nr. 144/2007, Agenția
Națională de Integritate se înființează ca o autoritate
administrativă autonomă, cu personalitate juridică, ce
funcționează la nivel național, ca structură unică, iar în
conformitate cu art. 17 din aceeași lege, în vederea desfășurării
activității în condiții de profesionalism, cu respectarea principiilor
imparțialității, independenței, celerității și bunei administrări,
repartizarea cauzelor se face în mod aleatoriu, în sistem
informatizat, de către conducerea Agenției, ceea ce este în
deplin acord cu prevederile constituționale.
Totodată, Curtea reține că dispozițiile art. 38 lit. f), g) și h) din
Legea nr. 144/2007 prevăd anumite atribuții ale Consiliului
Național de Integritate — organism reprezentativ, aflat sub
control parlamentar exercitat de Senat, cu activitate
nepermanentă —, și anume acelea de a formula recomandări
referitoare la strategia și activitatea Agenției, de a analiza
raportul anual de audit și de a înainta Senatului un raport despre
activitatea Agenției, fără ca acestea să contravină principiului
separației puterilor în stat, prevăzut de art. 1 alin. (4) din
Constituție, astfel cum în mod greșit susține autorul excepției de
neconstituționalitate.
Cu privire la criticile de neconstituționalitate ale art. 57,
Curtea reține că acestea reprezintă probleme de aplicare a legii,
ce nu intră în competența Curții Constituționale, ci a instanței de
judecată chemată să soluționeze cauza. Totodată, eventuala
neconcordanță dintre prevederile Legii nr. 144/2007 și cele ale
Ordonanței Guvernului nr. 2/2001 — referitoare la contestarea
proceselor-verbale de constatare și sancționare întocmite de
către Agenție — nu intră în competența de soluționare a Curții
Constituționale.
5. Pe de altă parte, Curtea observă că în procesul de
adoptare a formei actuale a Legii nr. 144/2007 au existat situații
de incoerență și instabilitate, contrare normelor de tehnică
legislativă prevăzute în Legea nr. 24/2000 privind normele de
tehnică legislativă pentru elaborarea actelor normative,
republicată în Monitorul Oficial al României, Partea I, nr. 777 din
25 august 2004. Astfel, după ce Legea nr. 144/2007 privind
înființarea, organizarea și funcționarea Agenției Naționale de
Integritate a fost publicată în Monitorul Oficial al României,
Partea I, nr. 359 din 25 mai 2007, la nicio săptămână, aceasta
a fost modificată și completată prin Ordonanța de urgență a
Guvernului nr. 49/2007, publicată în Monitorul Oficial al
României, Partea I, nr. 375 din 1 iunie 2007, prin care au fost
modificate și completate 19 articole din Legea nr. 144/2007, iar
3 alineate ale art. 39, art. 43 și art. 53 au fost abrogate.
Prin conținutul ei, Ordonanța de urgență a Guvernului
nr. 49/2007 pentru modificarea și completarea Legii nr. 144/2007
privind înființarea, organizarea și funcționarea Agenției Naționale
de Integritate a afectat drepturile și libertățile cetățenilor,
prevăzute de Constituție.
Prin Legea nr. 94/2008 de aprobare a Ordonanței de urgență
a Guvernului nr. 49/2007, legiuitorul a mai adoptat modificări la
16 articole ale Legii nr. 144/2007, iar la 8 articole au fost
introduse noi alineate, iar prin Ordonanța de urgență a
Guvernului nr. 138/2007, publicată în Monitorul Oficial al
României, Partea I, nr. 843 din 8 decembrie 2007, aprobată prin
Legea nr. 105/2008, publicată în Monitorul Oficial al României,
Partea I, nr. 375 din 16 mai 2008, au mai fost modificate
4 articole din aceeași lege.
6. De asemenea, Curtea constată că, potrivit art. 1 alin. (5)
din Constituție, ăÎn România, respectarea [...] legilor este

13

obligatorie” iar, potrivit Legii nr. 24/2000 privind normele de
tehnică legislativă pentru elaborarea actelor normative,
republicată în Monitorul Oficial al României, Partea I, nr. 777 din
25 august 2004, tehnica legislativă asigură sistematizarea,
unificarea și coordonarea legislației, precum și conținutul și
forma juridică adecvate pentru fiecare act normativ. În același
sens, art. 13 din această lege instituie principiul unicității
reglementării în materie, statuând că reglementările de același
nivel și având același obiect se cuprind într-un singur act
normativ, iar potrivit art. 15, cu denumirea marginală ăEvitarea
paralelismelor”, în procesul de legiferare este interzisă instituirea
acelorași reglementări în două sau mai multe acte normative,
iar în cazul existenței unor paralelisme, acestea vor fi înlăturate
fie prin abrogare, fie prin concentrarea materiei în reglementări
unice.
Or, Curtea observă că, în domeniul activității de control al
averii dobândite în perioada exercitării mandatelor sau a
îndeplinirii anumitor funcții publice și de verificare a conflictelor
de interese, există reglementări paralele, și anume, pe de-o
parte, Legea nr. 115/1996 pentru declararea și controlul averii
demnitarilor, magistraților, a unor persoane cu funcții de
conducere și de control și a funcționarilor publici, publicată în
Monitorul Oficial al României, Partea I, nr. 263 din 28 octombrie
1996, modificată și completată prin Legea nr. 161/2003 privind
unele măsuri pentru asigurarea transparenței în exercitarea
demnităților publice, a funcțiilor publice și în mediul de afaceri,
prevenirea și sancționarea corupției, publicată în Monitorul
Oficial al României, Partea I, nr. 279 din 21 aprilie 2003, iar pe
de altă parte, Legea nr. 144/2007 privind înființarea, organizarea
și funcționarea Agenției Naționale de Integritate, potrivit căreia
activitatea de verificare privind averea dobândită în perioada
exercitării mandatelor sau a îndeplinirii funcțiilor ori demnităților
publice, după caz, a conflictelor de interese și a
incompatibilităților se efectuează de către Agenția Națională de
Integritate.
7. În final, Curtea constată că, potrivit Deciziei Plenului Curții
Constituționale nr. 1/1995 privind obligativitatea deciziilor sale
pronunțate în cadrul controlului de constituționalitate, puterea
de lucru judecat ce însoțește actele jurisdicționale, deci și
deciziile Curții Constituționale, se atașează nu numai
dispozitivului, ci și considerentelor pe care se sprijină acesta.
Astfel, Curtea reține că atât considerentele, cât și dispozitivul
deciziilor sale sunt general obligatorii, potrivit dispozițiilor
art. 147 alin. (4) din Constituție, și se impun cu aceeași forță
tuturor subiectelor de drept.
În consecință, așa cum a statuat Curtea și în jurisprudența sa
(a se vedea Decizia nr. 1.415 din 4 noiembrie 2009, publicată în
Monitorul Oficial al României, Partea I, nr. 796 din 23 noiembrie
2009), atât Parlamentul, cât și Guvernul, respectiv autoritățile și
instituțiile publice urmează să respecte cele stabilite de Curtea
Constituțională în considerentele și dispozitivul prezentei decizii.
În conformitate cu prevederile art. 147 alin. (1) din
Constituție, ăDispozițiile din legile și ordonanțele în vigoare, [...]
constatate ca fiind neconstituționale, își încetează efectele
juridice la 45 de zile de la publicarea deciziei Curții
Constituționale dacă, în acest interval, Parlamentul sau
Guvernul, după caz, nu pun de acord prevederile
neconstituționale cu dispozițiile Constituției. Pe durata acestui
termen, dispozițiile constatate ca fiind neconstituționale sunt
suspendate de drept.” Curtea constată că dispozițiile art. 147
alin. (1) din Constituție disting — cu privire la obligația de a pune
de acord prevederile neconstituționale cu dispozițiile Constituției —
între competența Parlamentului, pentru dispozițiile din legi, pe
de-o parte, și cea a Guvernului, pentru dispozițiile din ordonanțe
ale acestuia, pe de altă parte.
Ca atare, pe o perioadă de 45 de zile de la data publicării în
Monitorul Oficial al României, Partea I, a prezentei decizii,
Guvernul nu poate adopta o ordonanță de urgență pentru a
pune de acord prevederile Legii nr. 144/2007 constatate ca fiind
neconstituționale cu dispozițiile Constituției, dar poate iniția un
proiect de lege în acord cu cele stabilite prin prezenta decizie.

14

MONITORUL OFICIAL AL ROMÂNIEI, PARTEA I, Nr. 294/5.V.2010

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

1. Admite excepția de neconstituționalitate a dispozițiilor art. 14 lit. c), d), e) și f) și ale cap. VI ăVerificarea averilor, a
conflictelor de interese și a incompatibilităților” (art. 45—50) din Legea nr. 144/2007 privind înființarea, organizarea și funcționarea
Agenției Naționale de Integritate, excepție ridicată de Șerban Alexandru Brădișteanu în Dosarul nr. 5.544/2/2008 al Curții de Apel
București — Secția a VIII-a contencios administrativ, și constată că acestea sunt neconstituționale.
2. Admite excepția de neconstituționalitate a dispozițiilor cap. I ăDispoziții generale” (art. 1—9) din Legea nr. 144/2007
privind înființarea, organizarea și funcționarea Agenției Naționale de Integritate, excepție ridicată de același autor în același dosar
al aceleiași instanțe, și constată că acestea sunt neconstituționale în măsura în care prevăd competența Agenției Naționale de
Integritate de a efectua și întocmi acte de cercetare și de constatare referitoare la verificarea averilor, a conflictelor de interese și
a incompatibilităților.
3. Admite excepția de neconstituționalitate a dispozițiilor art. 11 lit. e), f) și g), art. 12 alin. (2) și ale art. 42 alin. (2), (3) și
(4) din Legea nr. 144/2007 privind înființarea, organizarea și funcționarea Agenției Naționale de Integritate, excepție ridicată de
același autor în același dosar al aceleiași instanțe, și constată că acestea sunt neconstituționale în măsura în care prevăd
transmiterea declarațiilor de avere și de interese Agenției Naționale de Integritate și publicarea lor pe pagina de internet a acesteia
și a instituției.
4. Respinge excepția de neconstituționalitate a dispozițiilor art. 13, art. 17, art. 38 alin. (2) lit. f), g) și h) și art. 57 din Legea
nr. 144/2007 privind înființarea, organizarea și funcționarea Agenției Naționale de Integritate, excepție ridicată de același autor în
același dosar al aceleiași instanțe.
Definitivă și general obligatorie.
Decizia se comunică președinților celor două Camere ale Parlamentului și Guvernului și se publică în Monitorul Oficial al
României, Partea I.
Pronunțată în ședința publică din data de 14 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ioana Marilena Chiorean

O P I N I E S E PA R AT Ă

Ne exprimăm dezacordul cu soluția adoptată de Curtea
Constituțională cu votul majorității membrilor săi.
Motivele sunt următoarele:
1. Curtea Constituțională a fost sesizată cu excepția de
neconstituționalitate a dispozițiilor art. 6, 7, 8, 13, 17, art. 38 alin. (2)
lit. f), g) și h), art. 46 și 57 din Legea nr. 144/2007 privind
înființarea, organizarea și funcționarea Agenției Naționale de
Integritate. Deosebit de acestea, întemeindu-se pe prevederile
art. 31 alin. (2) din Legea nr. 47/1992 privind organizarea și
funcționarea Curții Constituționale, Curtea și-a extins controlul și
asupra dispozițiilor art. 1, 2, 3, 4, 5, 6, 9, art. 11 lit. e), f) și g),
art. 12 alin. (2), art. 42 alin. (2), (3) și (4), art. 46, 47, 48, 49 și 50
din actul normativ atacat.
Observăm însă că, potrivit art. 31 alin. (2) din Legea
nr. 47/1992 privind organizarea și funcționarea Curții
Constituționale, Curtea poate să extindă controlul și asupra
constituționalității altor prevederi din actul atacat, numai în caz
de admitere a excepției și numai dacă acestea, în mod
necesar și evident, nu pot fi disociate de prevederile
neconstituționale menționate în sesizare.
În cauza de față, dintre textele legale care au format obiectul
excepției cu care a fost sesizată Curtea, au fost declarate

neconstituționale numai art. 6, 7, 8 și 46 din Legea nr. 144/2007.
Aceste texte legale au următorul cuprins:
— Art. 6: ăPe parcursul desfășurării verificărilor, Agenția
poate solicita tuturor instituțiilor și autorităților publice implicate,
precum și altor persoane juridice de drept public sau privat
documentele și informațiile necesare întocmirii actului de
constatare.”;
— Art. 7: ăLa solicitarea motivată a inspectorului de
integritate, conducătorii autorităților, instituțiilor sau societăților
publice ori private, cei ai regiilor autonome sunt obligați să
comunice acestuia, în termen de cel mult 10 zile lucrătoare,
datele, informațiile, înscrisurile și documentele prevăzute la
art. 6, indiferent de suportul acestora, precum și date, informații
sau documente pe care le dețin, care ar putea conduce la
soluționarea cauzei.”;
— Art. 8: ă(1) Inspectorul de integritate poate dispune, cu
acordul persoanei verificate, efectuarea unei expertize pentru
lămurirea neconcordanțelor dintre valoarea declarată și
valoarea reală a bunurilor menționate în declarație.
(2) Bunurile care fac obiectul unui act autentic pot fi supuse
expertizei, în vederea stabilirii valorii acestora, doar în cazul în
care actul autentic a fost anulat potrivit dreptului comun.

MONITORUL OFICIAL AL ROMÂNIEI, PARTEA I, Nr. 294/5.V.2010
(3) Persoana verificată are dreptul să-și aleagă un expert
asistent, pe cheltuială proprie.”;
— Art. 46: ă(1) Agenția întocmește un act de constatare dacă,
în urma probelor aflate la dosar, rezultă că:
a) între averea dobândită pe parcursul exercitării funcției și
veniturile realizate în aceeași perioadă sunt diferențe vădite, iar
dobândirea unei cote-părți din avere sau a anumitor bunuri
determinate nu este justificată, cauza se trimite instanței
competente, care poate dispune confiscarea unei părți din
averea dobândită sau unui bun determinat;
b) una dintre persoanele supuse dispozițiilor legale privind
conflictele de interese a emis un act administrativ, a încheiat un
act juridic, a luat o decizie sau a participat la luarea unei decizii,
cu încălcarea obligațiilor legale privind conflictul de interese;
c) una dintre persoanele prevăzute de lege se află în stare de
incompatibilitate;
d) persoana verificată nu a acționat cu încălcarea obligațiilor
legale privind averile nejustificate, conflictul de interese sau
regimul incompatibilităților.
(2) Inspectorul de integritate comunică persoanei verificate
actul de constatare, în termen de cel mult 5 zile de la data
întocmirii.
(3) Agenția sesizează organul de urmărire penală sau
organul fiscal competent dacă există probe sau indicii temeinice
privind săvârșirea unei fapte prevăzute de legea penală.
Verificarea efectuată de inspectorul de integritate se suspendă
până la soluționarea cauzei de către organul judiciar, potrivit
legii. În acest caz, termenul de prescripție a răspunderii
disciplinare se suspendă până la reluarea verificării de către
Agenție. Sesizarea organului fiscal competent se face în
vederea stabilirii obligațiilor fiscale, potrivit legii.”.
Celelalte dispoziții legale care, potrivit opiniei majoritare, sunt
neconstituționale, și anume cele cuprinse în art. 1, 2, 3, 4, 5, 6,
9, art. 11 lit. e), f) și g), art. 12 alin. (2), art. 42 alin. (2), (3) și (4),
art. 46, 47, 48, 49 și 50 din actul normativ atacat, nu au fost
menționate în actul de sesizare și nu sunt în mod necesar
și evident indisociabile de cele declarate neconstituționale
și menționate în actul de sesizare. În consecință, Curtea
Constituțională nu avea dreptul să își extindă controlul și asupra
acestor dispoziții legale și să constate neconstituționalitatea lor.
2. Pe de altă parte, nu împărtășim opinia majoritară potrivit
căreia dispozițiile art. 6, 7, 8 și 46 din Legea nr. 144/2007 sunt
neconstituționale.
Așa cum se poate constata din conținutul art. 6, 7 și 8 din
Legea nr. 144/2007, reprodus mai sus, aceste texte abilitează
Agenția Națională pentru Integritate și inspectorii de integritate
să administreze probe, și anume date, înscrisuri, documente
deținute de autoritățile publice, de instituțiile sau de societățile
publice sau private, și să dispună efectuarea de expertize — în
vederea întocmirii actelor de constatare și a proceselor-verbale
privind averea, conflictele de interese și incompatibilitățile
verificate.
Luând în considerare obligația generală de respectare a
legilor, prevăzută în art. 1 alin. (5) din Constituție și obligația
de exercitare a drepturilor și libertăților constituționale cu
bună-credință, prevăzută în art. 57 din Legea fundamentală,
opinăm că atribuțiile Agenției și ale inspectorilor de
integritate de verificare prin probe a caracterului licit de
dobândire a averii și a existenței unor conflicte de interese

15

și incompatibilități, reglementate prin textele analizate, nu
excedează cadrului constituțional.
3. Nu împărtășim nici soluția de constatare a
neconstituționalității art. 46 din lege, adoptată cu majoritatea
voturilor membrilor Curții.
Opinăm că textul nu încalcă prezumția de dobândire licită a
averii, consacrată prin art. 44 alin. (8) din Constituție, în condițiile
în care textul de lege analizat prevede că Agenția întocmește
actul de constatare, pe care îl trimite instanței competente, pe
baza probelor aflate la dosar, adică a datelor, înscrisurilor și
documentelor deținute de autoritățile publice, de instituțiile
sau de societățile publice sau private cu privire la valoarea
bunurilor și a veniturilor dobândite, a expertizelor efectuate
și a declarațiilor de avere și de interese depuse de
persoanele vizate de lege în termenul de 15 zile de la data
numirii sau alegerii în funcție ori de la data începerii
activității, prevăzut de art. 44 alin. (1) din lege. Din textul
analizat nu rezultă obligația persoanei a cărei avere este
verificată de a face dovada caracterului licit al dobândirii
bunurilor, această obligație revenind în exclusivitate Agenției,
prin probele administrate în condițiile legii. În virtutea dreptului
său constituțional la apărare, persoana în cauză are posibilitatea
să combată aceste probe atât în fața organelor Agenției, cât și
în fața instanței de judecată și să infirme constatarea că ăîntre
averea dobândită pe parcursul exercitării funcției și veniturile
realizate în aceeași perioadă sunt diferențe vădite, iar
dobândirea unei cote-părți din avere sau a anumitor bunuri
determinate nu este justificată”.
În aceeași ordine de idei, luând în considerare dispozițiile
art. 44 alin. (8) din Constituție, în conformitate cu care numai
averea dobândită licit nu poate fi confiscată, opinăm că
legiuitorul este liber să instituie măsura confiscării în toate
cazurile de dobândire ilicită de bunuri.
4. În sfârșit, nu ne însușim teza majoritară că activitatea
Agenției Naționale de Integritate este jurisdicțională.
Funcția jurisdicțională se caracterizează prin instituirea
puterii organului de jurisdicție de a spune dreptul (juris dico) și
de a soluționa prin hotărâre cu autoritate de lucru judecat un
conflict cu privire la existența ori întinderea unor drepturi
subiective, de a constata o situație juridică (prin hotărâre de
expedient) sau de a dispune, în condițiile legii, o măsură
restrictivă de drepturi. Cel care judecă, judecătorul sau organul
de jurisdicție permis de Constituție, este independent și se
supune numai legii.
Pe de altă parte, activitatea jurisdicțională nu se exercită
decât la cerere (judex non procedat ex officio), spre deosebire
de activitatea executiv-administrativă care acționează nu numai
la cerere, ci și din oficiu.
De asemenea, activitatea jurisdicțională se desfășoară în
cadrul unei proceduri formale, caracterizată prin publicitate,
contradictorialitate, oralitate.
Niciunul dintre aceste elemente de esența activității de
judecată nu se regăsesc în structura organică, funcțională și
formală a Agenției Naționale de Integritate.
Agenția Națională de Integritate nu desfășoară o activitate
de jurisdicție pentru că în competența acesteia nu intră
soluționarea unor cazuri litigioase și nici sancționarea
încălcărilor de lege. Agenția nu pronunță hotărâri cu autoritate
de lucru judecat, ci desfășoară o activitate de cercetare, de

16

MONITORUL OFICIAL AL ROMÂNIEI, PARTEA I, Nr. 294/5.V.2010

investigație, de constatare a unor fapte ori situații cu semnificație
juridică, iar în final, de sesizare a instanțelor judecătorești sau,
după caz, a altor autorități și instituții competente, în vederea
luării măsurilor prevăzute de lege. Agenția este subordonată
organic și funcțional Consiliului Național de Integritate și se află
sun controlul Parlamentului. În sfârșit, procedura urmată de
Agenție nu se identifică cu principiile care guvernează procedura
jurisdicțională.
Prin trăsăturile care o caracterizează, Agenția Națională de
Integritate se definește — așa cum expres se arată în art. 13

alin. (1) din Legea nr. 144/2007 — ca fiind o autoritate
administrativă autonomă.
Deosebit de considerentele expuse mai sus, divergente în
raport cu soluția adoptată prin votul majoritar, admitem că unele
dispoziții ale legii — examinate de Curte dar care nu fac obiectul
analizei noastre — sunt susceptibile de critică din punct de
vedere constituțional. Având însă în vedere că instanța de
contencios constituțional nu se poate sesiza din oficiu,
exprimăm punctul de vedere că aceste dispoziții legale urmau a
fi examinate numai după ce Curtea va fi fost sesizată în condițiile
prevăzute de lege.

Judecători,
Nicolae Cochinescu

Petre Lăzăroiu

Augustin Zegrean

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 294/5.V.2010 conține 16 pagini.

Prețul: 3,20 lei

&JUYDGY|442801]
ISSN 1453—4495

