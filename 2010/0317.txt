Anul 178 (XXII) — Nr. 317

PARTEA I

Vineri, 14 mai 2010

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 152 din 25 februarie 2010 referitoare la excepția de
neconstituționalitate a dispozițiilor art. 52 alin. (1) din
Legea nr. 503/2004 privind redresarea financiară și
falimentul societăților de asigurare ............................

2–3

Decizia nr. 154 din 25 februarie 2010 referitoare la excepția de
neconstituționalitate a dispozițiilor Ordonanței
Guvernului nr. 5/2001 privind procedura somației de
plată............................................................................

3–4

Decizia nr. 186 din 2 martie 2010 referitoare la excepția de
neconstituționalitate a dispozițiilor art. 21 alin. (3) din
Legea nr. 85/2006 privind procedura insolvenței........

4–5

Decizia nr. 331 din 23 martie 2010 referitoare la excepția de
neconstituționalitate a dispozițiilor art. 399 alin. 3 din
Codul de procedură civilă ..........................................

5–6

Decizia nr. 357 din 25 martie 2010 referitoare la excepția de
neconstituționalitate a prevederilor art. 32 alin. (2) din
Ordonanța Guvernului nr. 2/2001 privind regimul juridic
al contravențiilor ........................................................

7–8

Decizia nr. 359 din 25 martie 2010 referitoare la excepția de
neconstituționalitate a prevederilor art. 70 din Legea
nr. 85/2006 privind procedura insolvenței ..................

8–9

Decizia nr. 360 din 25 martie 2010 referitoare la excepția de
neconstituționalitate a dispozițiilor art. 329 din Codul
de procedură civilă ....................................................

9–11

Decizia nr. 385 din 13 aprilie 2010 referitoare la excepția de
neconstituționalitate a dispozițiilor art. 224 alin. 3,
art. 264 alin. 3 şi 4, art. 343 alin. 1 şi 2 și art. 356
alin. 1 lit. c) din Codul de procedură penală ..............

11–14

Decizia nr. 388 din 13 aprilie 2010 referitoare la excepția de
neconstituționalitate a dispozițiilor art. 267 alin. 1 din
Codul de procedură penală și art. 321 din Codul
penal ..........................................................................

14–16

2

MONITORUL OFICIAL AL ROMÂNIEI, PARTEA I, Nr. 317/14.V.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 152
din 25 februarie 2010

referitoare la excepția de neconstituționalitate a dispozițiilor art. 52 alin. (1) din Legea nr. 503/2004
privind redresarea financiară și falimentul societăților de asigurare
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Tudorel Toader
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a art. 52 alin. (1) din Legea nr. 503/2004 privind redresarea
financiară și falimentul societăților de asigurare, excepție ridicată
de Direcția Generală de Administrare a Marilor Contribuabili în
Dosarul nr. 48.707/3/2005 al Tribunalului București — Secția
a VII-a comercială.
La apelul nominal se prezintă, pentru autorul excepției,
domnul consilier juridic Iulian Corolea, lipsind celelalte părți, față
de care procedura de citare a fost legal îndeplinită. Cauza fiind
în stare de judecată, președintele acordă cuvântul
reprezentantului autorului excepției de neconstituționalitate, care
pune concluzii de admitere a acesteia, invocând încălcarea
art. 21 din Constituție.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 31 martie 2009, pronunțată în Dosarul
nr. 48.707/3/2005, Tribunalul București — Secția a VII-a
comercială a sesizat Curtea Constituțională cu excepția de
neconstituționalitate a prevederilor art. 52 alin. (1) din Legea
nr. 503/2004 privind redresarea financiară și falimentul
societăților de asigurare.
Excepția a fost ridicată de Direcția Generală de Administrare
a Marilor Contribuabili într-o cauză având ca obiect un litigiu
comercial.
În motivarea excepției de neconstituționalitate autorul
arată că, potrivit textului criticat, actul de sesizare a tribunalului
pentru angajarea răspunderii membrilor organelor de conducere
ale debitoarei poate fi întocmit de către: judecătorul-sindic,
lichidator, creditorii de asigurări și Comisia de Supraveghere a
Asigurărilor, acest drept nefiind acordat și creditorilor bugetari
ale căror creanțe au rezultat din alte raporturi juridice decât cele
de asigurări, aceștia din urmă fiind dependenți de liberul arbitru
al celor care pot promova o astfel de acțiune. Textul criticat
încalcă prevederile art. 21 din Constituție, potrivit căruia orice
persoană se poate adresa justiției pentru apărarea drepturilor, a
libertăților și a intereselor sale legitime. Accesul liber la instanțe
este conceput ca dreptul oricărei persoane de a se putea adresa
instanței de judecată pentru apărarea drepturilor și a intereselor
sale legitime, garantându-se că exercitarea acestui drept nu
poate fi îngrădită prin nicio lege. Accesul liber la justiție este
consacrat ca drept fundamental atât prin art. 21 din Constituția
României, cât și prin art. 6 paragraful 1 din Convenția pentru
apărarea drepturilor omului și a libertăților fundamentale, prin
art. 10 din Declarația Universală a Drepturilor Omului, cât și prin

art. 14 pct. 1 din Pactul internațional cu privire la drepturile civile
și politice. În condițiile stabilite de art. 52 alin. (1) din legea
criticată, Ministerul Finanțelor prin organele sale subordonate,
creditor al societăților de asigurări pentru obligații fiscale
neachitate de contribuabil, este lipsit de dreptul la un proces
echitabil, fiindu-i încălcat dreptul de a-și apăra interesele în
cauzele de faliment.
Tribunalul București — Secția a VII-a comercială
consideră că dispozițiile legale criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că textele legale criticate sunt
constituționale.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, susținerile părții prezente,
punctul de vedere al Guvernului, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 52 alin. (1) din Legea nr. 503/2004 privind
redresarea financiară și falimentul societăților de asigurare,
publicată în Monitorul Oficial al României, Partea I, nr. 1.193 din
14 decembrie 2004, texte de lege care au următorul conținut:
— Art. 52 alin. (1): ă(1) În vederea adoptării hotărârii de
obligare a persoanelor prevăzute la art. 50 alin. (1) la plata
parțială a pasivului societății de asigurare insolvabile, tribunalul
poate fi sesizat de către judecătorul-sindic, de lichidator sau de
oricare dintre creditorii de asigurări, precum și de Comisia de
Supraveghere a Asigurărilor. Pe baza actelor din dosarul cauzei,
tribunalul poate încuviința instituirea unor măsuri asigurătorii.”
În opinia autorului excepției de neconstituționalitate,
prevederile legale criticate contravin dispozițiilor constituționale
referitoare la accesul liber la justiție cuprinse în art. 21.
Autorul excepției de neconstituționalitate este nemulțumit de
faptul că textul legal criticat nu include pe creditorii bugetari
printre participanții la procedura falimentului societăților de
asigurări care pot formula cerere de atragere a răspunderii
conducătorilor societății.
Curtea constată că autorul excepției de neconstituționalitate
cere, de fapt, modificarea și completarea prevederilor legale,
fapt ce excedează competenței Curții Constituționale, întrucât,
potrivit prevederilor art. 2 alin. (3) din Legea nr. 47/1992,
republicată în Monitorul Oficial al României, Partea I, nr. 643 din
16 iulie 2004, ăCurtea Constituțională se pronunță numai asupra
constituționalității actelor cu privire la care a fost sesizată, fără
a putea modifica sau completa prevederile supuse controlului”.

MONITORUL OFICIAL AL ROMÂNIEI, PARTEA I, Nr. 317/14.V.2010

3

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. 52 alin. (1) din Legea nr. 503/2004 privind
redresarea financiară și falimentul societăților de asigurare, excepție ridicată de Direcția Generală de Administrare a Marilor
Contribuabili în Dosarul nr. 48.707/3/2005 al Tribunalului București — Secția a VII-a comercială.
Definitivă și general obligatorie.
Pronunțată în ședința publică din data de 25 februarie 2010.
PREȘEDINTE,

ACSINTE GASPAR
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 154
din 25 februarie 2010

referitoare la excepția de neconstituționalitate a dispozițiilor Ordonanței Guvernului nr. 5/2001
privind procedura somației de plată
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Tudorel Toader
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a Ordonanței Guvernului nr. 5/2001 privind procedura somației
de plată, excepție ridicată de Societatea Comercială ăVita
Brevis” — S.R.L. în Dosarul nr. 4.463/302/2009 al Judecătoriei
Sectorului 5 București.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public care pune concluzii
de respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 12 iunie 2009, pronunțată în Dosarul
nr. 4.463/302/2009, Judecătoria Sectorului 5 București a
sesizat Curtea Constituțională cu excepția de
neconstituționalitate a prevederilor Ordonanței Guvernului
nr. 5/2001 privind procedura somației de plată.
Excepția a fost ridicată de Societatea Comercială ăVita
Brevis” — S.R.L. într-o cauză având ca obiect o cerere în
anulare — somație de plată.
În motivarea excepției de neconstituționalitate autorul
consideră că ordonanța criticată instituie o procedură destul de
sumară, în care probatoriul este limitat exclusiv la înscrisuri,
procedură în care creditorului i se creează o situație vădit

favorabilă, debitorului îngrădindu-i-se dreptul de a combate
susținerile reclamantului creditor. Exercițiul unor drepturi sau al
unor libertăți poate fi restrâns numai prin lege și numai dacă se
impune, pentru apărarea securității naționale, a ordinii, a
sănătății ori a moralei publice, a drepturilor și a libertăților
cetățenești, desfășurarea instrucției publice, prevenirea
consecinței unei calamități naturale etc. Prin dispozițiile legale
criticate se încalcă, în opinia autorului, inclusiv dreptul părții la un
proces echitabil, astfel cum este definit în art. 21 coroborat cu
art. 124 din Constituție și art. 6 din Convenția pentru apărarea
drepturilor omului și a libertăților fundamentale, debitorul fiind
supus unei proceduri extrem de sumare, în care dreptul său la
apărare este grav restrâns.
Judecătoria Sectorului 5 București consideră că
dispozițiile legale criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile Ordonanței Guvernului nr. 5/2001 privind procedura

4

MONITORUL OFICIAL AL ROMÂNIEI, PARTEA I, Nr. 317/14.V.2010

somației de plată, publicată în Monitorul Oficial al României,
Partea I, nr. 422 din 30 iulie 2001.
În opinia autorului excepției de neconstituționalitate,
prevederile legale criticate contravin dispozițiilor art. 16 privind
egalitatea în drepturi, art. 21 privind liberul acces la justiție,
art. 24 privind dreptul la apărare și art. 53 privind restrângerea
exercițiului unor drepturi sau al unor libertăți din Constituție.
Examinând excepția, Curtea constată că asupra dispozițiilor
Ordonanței Guvernului nr. 5/2001 privind procedura somației de
plată s-a mai pronunțat, prin raportare la critici asemănătoare,

prin numeroase decizii. Astfel, de exemplu, prin Decizia
nr. 1.092 din 8 septembrie 2009, publicată în Monitorul Oficial
al României, Partea I, nr. 665 din 6 octombrie 2009, Curtea
Constituțională a constatat că dispozițiile legale criticate sunt
constituționale.
Întrucât nu au intervenit elemente noi, de natură a determina
reconsiderarea jurisprudenței în materie a Curții Constituționale,
argumentarea și soluția reținute în decizia de mai sus își mențin
valabilitatea și în prezenta cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a Ordonanței Guvernului nr. 5/2001 privind procedura somației
de plată, excepție ridicată de Societatea Comercială ăVita Brevis” — S.R.L. în Dosarul nr. 4.463/302/2009 al Judecătoriei
Sectorului 5 București.
Definitivă și general obligatorie.
Pronunțată în ședința publică din data de 25 februarie 2010.
PREȘEDINTE,

ACSINTE GASPAR
Magistrat-asistent,
Fabian Niculae
CURTEA CONSTITUȚIONALĂ

D E C I Z I A Nr. 186
din 2 martie 2010

referitoare la excepția de neconstituționalitate a dispozițiilor art. 21 alin. (3) din Legea nr. 85/2006
privind procedura insolvenței
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Antonia Constantin
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 21 alin. (3) din Legea nr. 85/2006 privind
procedura insolvenței, excepție ridicată de administratorul
special Said Nastah în Dosarul nr. 358/110/2005 al Tribunalului
Bacău — Secția comercială și contencios administrativ.
La apelul nominal se constată lipsa părților, față de care
procedura de citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 30 martie 2009, pronunțată în Dosarul
nr. 358/110/2005, Tribunalul Bacău — Secția comercială și
contencios administrativ a sesizat Curtea Constituțională
cu excepția de neconstituționalitate a prevederilor art. 21
alin. (3) din Legea nr. 85/2006 privind procedura insolvenței.

Excepția a fost ridicată de administratorul special Said
Nastah într-o cauză având ca obiect procedura insolvenței.
În motivarea excepției de neconstituționalitate autorul
susține că art. 21 din legea criticată asigură exercitarea
controlului de legalitate a măsurilor și actelor administratorului
judiciar de către judecătorul-sindic. Conform alin. (1) al articolului
menționat, măsurile luate de administratorul judiciar pot fi
contestate de oricare dintre creditori și de orice altă persoană
interesată, iar potrivit alin. (3), contestația trebuie să fie
înregistrată în termen de 5 zile de la depunerea raportului. Textul
criticat contravine atât art. 21 din Constituție, cât și art. 6 din
Convenția pentru apărarea drepturilor omului și a libertăților
fundamentale, care garantează liberul acces la justiție și
condițiile esențiale ale unui proces echitabil, în condițiile în care
pune la dispoziția persoanei interesate o cale de atac iluzorie și
neefectivă, întrucât corelează momentul de la care începe să
curgă termenul de depunere a contestației cu fapte sau acte
imposibile de a fi cunoscute de cei interesați, respectiv
momentul depunerii raportului de către administratorul judiciar –
lichidator.
Tribunalul Bacău — Secția comercială și contencios
administrativ consideră că excepția de neconstituționalitate
este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

MONITORUL OFICIAL AL ROMÂNIEI, PARTEA I, Nr. 317/14.V.2010
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 21 alin. (3) din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, prevederi care au următorul
conținut:
— Art. 21 alin. (3): ăContestația trebuie să fie înregistrată în
termen de 5 zile de la depunerea raportului prevăzut la alin. (1).”
În opinia autorului excepției de neconstituționalitate,
prevederile legale criticate contravin dispozițiilor constituționale
ale art. 21 alin. (1), (2) și (3) privind liberul acces la justiție,
precum și prevederilor art. 6 din Convenția pentru apărarea
drepturilor omului și a libertăților fundamentale, privind dreptul la
un proces echitabil.

5

Examinând excepția de neconstituționalitate, Curtea
constată că aceasta este neîntemeiată. Prevederile legale
criticate sunt norme de procedură, iar potrivit prevederilor
art. 126 alin. (2) din Constituție, competența instanțelor
judecătorești și procedura de judecată sunt prevăzute numai
prin lege. Așadar, stabilirea normelor procedurale este atributul
exclusiv al legiuitorului. Termenul prevăzut la art. 21 alin. (3) din
Legea nr. 85/2006 nu împiedică în niciun fel accesul liber la
justiție și nici dreptul la un proces echitabil. Momentul depunerii
raportului de către administratorul judiciar nu este unul secret,
orice persoană participantă la procedura lichidării judiciare, cu o
minimă diligență în apărarea drepturilor sale, are posibilitatea
să ia cunoștință de acest termen și să formuleze o contestație
în termenul de 5 zile prevăzut de lege. Procedura insolvenței se
caracterizează prin celeritate tocmai pornind de la caracterul
raporturilor comerciale care, la rândul lor, se desfășoară cu
celeritate. Celeritatea procedurii insolvenței, menționată și la
art. 5 din lege, justifică și stabilirea unor termene scurte pentru
exercitarea drepturilor procesuale ale participanților la
procedură, dar aceste termene nu împiedică accesul liber la
justiție, întrucât legea stabilește suficiente garanții pentru
desfășurarea procesului în condițiile prevăzute la art. 21 din
Constituție.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 21 alin. (3) din Legea nr. 85/2006 privind
procedura insolvenței, excepție ridicată de administratorul special Said Nastah în Dosarul nr. 358/110/2005 al Tribunalului Bacău —
Secția comercială și contencios administrativ.
Definitivă și general obligatorie.
Pronunțată în ședința publică din data de 2 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 331
din 23 martie 2010

referitoare la excepția de neconstituționalitate a dispozițiilor art. 399 alin. 3
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Antonia Constantin
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 399 alin. 4 din Codul de procedură civilă,
excepție ridicată de Societatea Comercială ăViodram” — S.R.L.
în Dosarul nr. 4.995/285/2009 al Judecătoriei Rădăuți.
La apelul nominal lipsesc părțile, față de care procedura de
citare a fost legal îndeplinită.

Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. În acest sens, invocă jurisprudența constantă a
Curții în această materie.
C U R T E A,

având în vedere actele și lucrările dosarului, reține următoarele:
Prin Încheierea din 3 noiembrie 2009, pronunțată în Dosarul
nr. 4.995/285/2009, Judecătoria Rădăuți a sesizat Curtea
Constituțională pentru soluționarea excepției de
neconstituționalitate a dispozițiilor art. 399 alin. 4 din Codul
de procedură civilă, excepție ridicată de Societatea
Comercială ăViodram” — S.R.L.
În motivarea excepției de neconstituționalitate autorul
acesteia susține că dispozițiile de lege criticate, îngrădind
apărările ce pot fi formulate împotriva titlurilor executorii și
limitându-le doar la apărări care nu pot viza fondul acestora,

6

MONITORUL OFICIAL AL ROMÂNIEI, PARTEA I, Nr. 317/14.V.2010

încalcă dreptul la apărare. Instituirea unor căi de atac speciale
împotriva titlurilor executorii care nu emană de la justiție și
interzicerea formulării apărărilor de fond în contestația la
executare ordinară reprezintă o îngrădire a dispozițiilor art. 21
alin. (3) și art. 24 alin. (1) din Constituție.
Judecătoria
Rădăuți
arată
că
excepția
de
neconstituționalitate este neîntemeiată, dispozițiile de lege
criticate nu îngrădesc accesul liber la justiție, ci, dimpotrivă, dau
posibilitatea părții interesate de a introduce, în anumite condiții,
contestație la executare împotriva titlului executoriu. Contestația
la executare este destinată să înlăture neregularitățile comise
cu prilejul urmăririi silite sau să ofere lămuriri cu privire la
înțelesul, întinderea sau aplicarea titlului executoriu ce urmează
să fie valorificat. În cadrul soluționării contestației la executare,
instanța nu poate examina împrejurări ce vizează fondul cauzei
și care sunt de natură să repună în discuție hotărâri ce emană
de la organele cu activitate jurisdicțională, părțile având
posibilitatea, cu acel prilej, de a invoca apărările de fond
necesare.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Deși instanța de judecată a sesizat Curtea Constituțională
cu excepția de neconstituționalitate a dispozițiilor art. 399 alin. 4
din Codul de procedură civilă, din motivarea autorului excepției
și din cuprinsul textului de lege criticat redat de acesta în
cuprinsul motivării scrise rezultă că excepția de neconstituționalitate vizează dispozițiile art. 399 alin. 3 din Codul de
procedură civilă.
Astfel, obiectul excepției de neconstituționalitate îl constituie
dispozițiile art. 399 alin. 3 din Codul de procedură civilă, cu
următorul cuprins: ăÎn cazul în care executarea silită se face în
temeiul unui titlu executoriu care nu este emis de o instanță
judecătorească, se pot invoca în contestația la executare apărări
de fond împotriva titlului executoriu, dacă legea nu prevede în
acest scop o altă cale de atac.”
În susținerea neconstituționalității acestor dispoziții legale,
autorul excepției invocă încălcarea prevederilor constituționale
ale art. 21 alin. (3) referitoare la dreptul părților la un proces

echitabil și la soluționarea cauzelor într-un termen rezonabil și
ale art. 24 alin. (1) referitoare la dreptul la apărare.
Examinând excepția de neconstituționalitate, Curtea
constată că prin Decizia nr. 454 din 2 decembrie 2003, publicată
în Monitorul Oficial al României, Partea I, nr. 926 din
23 decembrie 2003, s-a pronunțat în sensul constituționalității
dispozițiilor art. 399 alin. 3 din Codul de procedură civilă, în
raport cu critici de neconstituționalitate similare.
Cu acel prilej Curtea a reținut, în esență, că soluționarea
contestației la executare este destinată să înlăture
neregularitățile comise cu prilejul urmăririi silite sau să
expliciteze titlul executoriu ce urmează a fi valorificat. În cadrul
soluționării contestației, instanța nu poate examina împrejurări
care vizează fondul cauzei și care sunt de natură să repună în
discuție hotărâri care emană de la organe cu activitate
jurisdicțională, în fața cărora au avut loc dezbateri contradictorii,
părțile având posibilitatea, cu acel prilej, de a invoca apărările de
fond necesare. O soluție contrară, sub acest aspect, ar nesocoti
principiul autorității de lucru judecat, ceea ce este inadmisibil.
Pe de altă parte, în cazul în care executarea silită se face în
temeiul unui titlu executoriu care nu este emis de o instanță
judecătorească, legea procesuală civilă prevede că debitorul are
dreptul să invoce, pe calea contestației, toate apărările de fond
referitoare la existența, întinderea și valabilitatea creanței
constatate prin respectivul titlu executoriu. Totuși, posibilitatea
utilizării apărărilor de fond este condiționată de inexistența unor
mijloace procedurale speciale pentru realizarea dreptului, în
cadrul cărora acestea să poată fi invocate. Dacă însă legea
pune la dispoziția debitorului o cale de atac specială, așa cum
este acțiunea în anulare în materia titlurilor executorii care nu
provin de la organe de jurisdicție, acesta nu mai poate să
utilizeze apărări de fond în cadrul contestației la executare. O
asemenea prevedere nu constituie o îngrădire a liberului acces
la justiție, de vreme ce partea interesată poate folosi apărările
respective, potrivit opțiunii sale, în una sau în alta dintre căile
de atac pe care le are la dispoziție. Adoptarea acestei măsuri
nu face, în realitate, decât să dea expresie preocupării
legiuitorului de a preveni abuzul de drept constând în invocarea
acelorași apărări în două căi de atac diferite, în scopul
tergiversării cauzelor aflate pe rolul instanțelor judecătorești.
Întrucât accesul liber la justiție, ca, de altfel, orice drept
fundamental, consacrat ca atare de Constituție, are caracter
legitim numai în măsura în care este exercitat cu bună-credință,
în limite rezonabile, cu respectarea drepturilor și intereselor în
egală măsură ocrotite ale celorlalte subiecte de drept, Curtea
consideră că stabilirea de către legiuitor a acestor limite nu
aduce nicio îngrădire dreptului în sine, ci, dimpotrivă, creează
premisele valorificării sale în concordanță cu exigențele
generale proprii unui stat de drept.
Neintervenind elemente noi de natură să determine
reconsiderarea
jurisprudenței
Curții
Constituționale,
considerentele și soluția deciziei amintite își păstrează
valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 399 alin. 3 din Codul de procedură civilă, excepție ridicată
de Societatea Comercială ăViodram” — S.R.L. în Dosarul nr. 4.995/285/2009 al Judecătoriei Rădăuți.
Definitivă și general obligatorie.
Pronunțată în ședința publică din data de 23 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Daniela Ramona Marițiu

MONITORUL OFICIAL AL ROMÂNIEI, PARTEA I, Nr. 317/14.V.2010

7

CURTEA CONSTITUȚIONALĂ

D E C I Z I A Nr. 357
din 25 martie 2010

referitoare la excepția de neconstituționalitate a prevederilor art. 32 alin. (2)
din Ordonanța Guvernului nr. 2/2001 privind regimul juridic al contravențiilor
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Augustin Zegrean
Antonia Constantin
Maria Bratu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 32 alin. (2) din Ordonanța Guvernului
nr. 2/2001 privind regimul juridic al contravențiilor, excepție
ridicată de Costică Enache în Dosarul nr. 5.739/231/2008 al
Judecătoriei Focșani.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate. În acest sens, invocă jurisprudența în
materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 13 octombrie 2009, pronunțată în Dosarul
nr. 5.739/231/2008, Judecătoria Focșani a sesizat Curtea
Constituțională cu excepția de neconstituționalitate a
prevederilor art. 32 alin. (2) din Ordonanța Guvernului
nr. 2/2001 privind regimul juridic al contravențiilor, excepție
ridicată de Costică Enache.
În motivarea excepției de neconstituționalitate autorul
acesteia susține, în esență, că prevederile de lege criticate
contravin dispozițiilor art. 21 și 53 din Constituție, deoarece
instituie competența soluționării plângerii împotriva procesuluiverbal de contravenție exclusiv în favoarea instanței în
circumscripția căreia a fost săvârșită contravenția, ceea ce
limitează nejustificat accesul la justiție al contravenientului
având domiciliul în altă circumscripție.
Judecătoria Focșani consideră excepția de neconstituționalitate nefondată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de neconstituționalitate.
Guvernul consideră că excepția de neconstituționalitate este
inadmisibilă, invocând în acest sens jurisprudența în materie a
Curții Constituționale.

Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, prevederile de lege criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 32 alin. (2) din Ordonanța Guvernului nr. 2/2001
privind regimul juridic al contravențiilor, publicată în Monitorul
Oficial al României, Partea I, nr. 410 din 25 iulie 2001, având
următoarea redactare: ăPlângerea împreună cu dosarul cauzei
se trimit de îndată judecătoriei în a cărei circumscripție a fost
săvârșită contravenția.”
Dispozițiile constituționale invocate sunt cele ale art. 21
privind accesul liber la justiție, precum și cele ale art. 53 privind
restrângerea exercițiului unor drepturi sau al unor libertăți.
Examinând excepția de neconstituționalitate, Curtea reține
următoarele:
Cu privire la critica referitoare la pretinsa încălcare a liberului
acces la justiție, motivată prin aceea că se creează un obstacol
considerabil pentru cetățenii care nu locuiesc în raza teritorială
unde s-a produs fapta, Curtea s-a mai pronunțat în jurisprudența
sa. În acest sens sunt, de exemplu, Decizia nr. 813 din
27 septembrie 2007, publicată în Monitorul Oficial al României,
Partea I, nr. 705 din 18 octombrie 2007, și Decizia nr. 1.169 din
17 septembrie 2009, publicată în Monitorul Oficial al României,
Partea I, nr. 706 din 21 octombrie 2009, prin care a fost respinsă
excepția de neconstituționalitate.
În aceste decizii, Curtea, făcând referire la jurisprudența sa,
a statuat că prevederile art. 32 alin. (2) din Ordonanța
Guvernului nr. 2/2001 nu încalcă liberul acces la justiție și dreptul
la un proces echitabil.
Totodată, Curtea a constatat că aceste prevederi instituie
norme de procedură privind soluționarea plângerii formulate
împotriva procesului-verbal de constatare și sancționare a
contravenției, și anume instanța de judecată competentă să
soluționeze plângerea. Această modalitate de reglementare
reprezintă însă opțiunea legiuitorului, fiind în conformitate cu
prevederile art. 126 alin. (2) din Constituție, privind competența
și procedura în fața instanțelor judecătorești.
Întrucât nu au intervenit elemente noi, de natură să ducă la
reconsiderarea jurisprudenței Curții, atât soluția, cât și
considerentele deciziilor menționate își păstrează valabilitatea și
în cauza de față.

8

MONITORUL OFICIAL AL ROMÂNIEI, PARTEA I, Nr. 317/14.V.2010

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 32 alin. (2) din Ordonanța Guvernului nr. 2/2001 privind
regimul juridic al contravențiilor, excepție ridicată de Costică Enache în Dosarul nr. 5.739/231/2008 al Judecătoriei Focșani.
Definitivă și general obligatorie.
Pronunțată în ședința publică din data de 25 martie 2010.
PREȘEDINTE,

ACSINTE GASPAR
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 359
din 25 martie 2010

referitoare la excepția de neconstituționalitate a prevederilor art. 70 din Legea nr. 85/2006
privind procedura insolvenței
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Augustin Zegrean
Antonia Constantin
Maria Bratu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 70 din Legea nr. 85/2006 privind procedura
insolvenței, excepție ridicată de Societatea Comercială
ăVictoria” — S.A din Sibiu în Dosarul nr. 1.530/85/2008 al Curții
de Apel Alba Iulia — Secția comercială.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 14 octombrie 2009, pronunțată în Dosarul
nr. 1.530/85/2008, Curtea de Apel Alba Iulia — Secția
comercială a sesizat Curtea Constituțională cu excepția de
neconstituționalitate a prevederilor art. 70 din Legea
nr. 85/2006 privind procedura insolvenței, excepție ridicată
de Societatea Comercială ăVictoria” — S.A din Sibiu.
În motivarea excepției de neconstituționalitate autorul
acesteia susține că prevederile de lege criticate contravin
dispozițiilor art. 44 din Constituție, deoarece lasă posibilitatea
unei interpretări abuzive, în sensul că se referă la toate datoriile
debitorului garantat și nu numai la valoarea datoriei prevăzute în
contractul de garanție.

Curtea de Apel Alba Iulia — Secția comercială consideră
excepția de neconstituționalitate neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că textul de lege criticat este
constituțional.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, prevederile de lege criticate, raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 70 din Legea nr. 85/2006 privind procedura
insolvenței, publicată în Monitorul Oficial al României, Partea I,
nr. 359 din 21 aprilie 2006, text de lege care are următorul
conținut: ăO creanță a unui creditor cu mai mulți debitori solidari
va fi înscrisă în toate tabelele de creanțe ale debitorilor cu
valoarea nominală, până va fi complet acoperită. Nicio reducere
a sumei creanței prevăzute în tabelul de creanțe nu va fi făcută
în vreunul dintre tabelele de creanțe ale debitorilor, până ce
creditorul nu a fost deplin satisfăcut, în numerar sau în bunuri.
Dacă totalul sumelor distribuite creditorului, în toate acțiunile cu
debitorii, va depăși totalul sumei care îi este datorată, acesta va
trebui să restituie sumele primite în plus, care vor fi reînscrise ca
fonduri în averea debitorilor, proporțional cu sumele pe care
fiecare dintre debitori le-a plătit peste ceea ce era datorat.”

MONITORUL OFICIAL AL ROMÂNIEI, PARTEA I, Nr. 317/14.V.2010
În opinia autorului excepției de neconstituționalitate, textul de
lege criticat contravine art. 44 din Constituție privind dreptul de
proprietate privată.
Examinând excepția de neconstituționalitate, Curtea reține
următoarele:
Procedura insolvenței este o procedură specială, care are
drept scop protejarea patrimoniului debitorului și reîntregirea
acestuia, în cazurile în care a fost diminuat prin acte juridice
frauduloase, urmărind în același timp valorificarea cu eficiență
sporită a activelor debitorului, în vederea satisfacerii într-o
măsură cât mai mare a creanțelor creditorilor.
Analizând textul de lege criticat, potrivit căruia o creanță a
unui creditor cu mai mulți debitori solidari va fi înscrisă în toate
tabelele de creanțe ale debitorilor cu valoarea nominală, până
va fi complet acoperită, precum și faptul că nicio reducere a
sumei creanței prevăzute în tabelul de creanțe nu va fi făcută în
vreunul dintre tabelele de creanță ale debitorilor, până ce
creditorul nu a fost pe deplin satisfăcut, în numerar sau în
bunuri, Curtea constată că prevederile de lege criticate
reprezintă norme de procedură.
Potrivit art. 126 alin. (2) din Constituție, legiuitorul are
atributul exclusiv de a stabili normele privind procedura de
judecată, putând institui prevederi speciale în vederea

9

reglementării unor situații deosebite. O situație deosebită o
reprezintă și starea de insolvență cauzată de culpa debitorului
constând în neplata unei creanțe certe, lichide și exigibile, având
un anumit cuantum, într-un termen de 30 de zile și care, sub
imperiul celerității specifice soluționării raporturilor comerciale, a
impus adoptarea unei proceduri speciale ce are drept scop
protejarea patrimoniului debitorului și reîntregirea acestuia, în
cazurile în care a fost diminuat prin acte juridice frauduloase,
urmărind, în același timp, valorificarea cu eficiență sporită a
activelor debitorului, în vederea satisfacerii într-o măsură cât mai
mare a creanțelor creditorilor. De altfel, în acest sens s-a
pronunțat Curtea prin Decizia nr. 1.138 din 4 decembrie 2007,
publicată în Monitorul Oficial al României, Partea I, nr. 31 din
15 ianuarie 2008.
Pe de altă parte, Curtea constată că, potrivit prevederilor
art. 44 alin. (1) teza a doua din Constituție, legiuitorul este
competent să stabilească cadrul juridic pentru exercitarea
atributelor dreptului de proprietate, în accepțiunea principială
conferită de Constituție, în așa fel încât să nu vină în coliziune
cu interesele generale sau cu interesele particulare legitime ale
altor subiecte de drept, instituind astfel niște limitări rezonabile
în valorificarea acestuia ca drept subiectiv garantat.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 70 din Legea nr. 85/2006 privind procedura insolvenței,
excepție ridicată de Societatea Comercială ăVictoria” — S.A. din Sibiu în Dosarul nr. 1.530/85/2008 al Curții de Apel Alba Iulia —
Secția comercială.
Definitivă și general obligatorie.
Pronunțată în ședința publică din data de 25 martie 2010.
PREȘEDINTE,

ACSINTE GASPAR
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 360
din 25 martie 2010

referitoare la excepția de neconstituționalitate a dispozițiilor art. 329 din Codul de procedură civilă
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 329 din Codul de procedură civilă, excepție
ridicată de Mariana Ioana Ana Antohi, prin procurator Gabriela
Neumann, în Dosarul nr. 3.722/91/2008 al Curții de Apel
Galați — Secția civilă.

La apelul nominal răspunde avocatul Valentin Zorcă, pentru
autorul excepției de neconstituționalitate, cu împuternicire
avocațială la dosar, lipsă fiind celelalte părți, față de care
procedura de citare este legal îndeplinită.
Cauza fiind în stare de judecată, președintele acordă
cuvântul reprezentantului autorului excepției, care pune
concluzii de admitere a acesteia, deoarece textul criticat
încalcă principiul separației puterilor în stat, principiul liberului
acces la justiție, întrucât părțile nu au posibilitatea de a ataca
soluția dată în cadrul recursului în interesul legii, precum și
principiul independenței judecătorilor. Totodată, solicită Curții
Constituționale emiterea unei decizii prin care să se statueze că
nu se pot adopta recursuri în interesul legii în materia dreptului
de proprietate. Depune concluzii scrise în acest sens.

10

MONITORUL OFICIAL AL ROMÂNIEI, PARTEA I, Nr. 317/14.V.2010

Reprezentantul Ministerului Public pune concluzii de
respingere a excepției de neconstituționalitate, apreciind că
recursul în interesul legii nu este o cale de atac, pentru că nu
reformează sau retractează hotărârile judecătorești, ci este un
recurs ădoctrinar”, ce urmărește unificarea practicii judiciare.
Invocă în același sens jurisprudența Curții Constituționale în
materie.
C U R T E A,

având în vedere actele și lucrările dosarului, constată
următoarele:
Prin Încheierea din 23 octombrie 2009, pronunțată în Dosarul
nr. 3.722/91/2008, Curtea de Apel Galați — Secția civilă a
sesizat Curtea Constituțională cu excepția de
neconstituționalitate a dispozițiilor art. 329 din Codul de
procedură civilă, excepție ridicată de Mariana Ioana Ana
Antohi, prin procurator Gabriela Neumann, în cadrul soluționării
unei apel civil.
În motivarea excepției de neconstituționalitate autorul
acesteia susține, în esență, că dispozițiile de lege criticate sunt
neconstituționale, întrucât atribuie Înaltei Curți de Casație și
Justiție competența de a institui norme juridice pe cale de
interpretare, în cadrul recursului în interesul legii, cu consecința
încălcării principiilor care garantează și apără dreptul de
proprietate.
Curtea de Apel Galați — Secția civilă și-a exprimat opinia
în sensul netemeiniciei excepției de neconstituționalitate.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat Curții
Constituționale punctele lor de vedere asupra excepției de
neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, dispozițiile de lege criticate, raportate la prevederile
Constituției, precum și dispozițiile Legii nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 329 din Codul de procedură civilă, cu următorul
cuprins:
ăProcurorul general al Parchetului de pe lângă Înalta Curte
de Casație și Justiție, din oficiu sau la cererea ministrului justiției,
precum și colegiile de conducere ale curților de apel au dreptul,
pentru a se asigura interpretarea și aplicarea unitară a legii pe
întreg teritoriul României, să ceară Înaltei Curți de Casație și
Justiție să se pronunțe asupra chestiunilor de drept care au fost
soluționate diferit de instanțele judecătorești.
Deciziile prin care se soluționează sesizările se pronunță de
Secțiile Unite ale Înaltei Curți de Casație și Justiție și se publică
în Monitorul Oficial al României, Partea I.
Soluțiile se pronunță numai în interesul legii, nu au efect
asupra hotărârilor judecătorești examinate și nici cu privire la
situația părților din acele procese. Dezlegarea dată problemelor
de drept judecate este obligatorie pentru instanțe.”
Autorul excepției de neconstituționalitate susține că
prevederile de lege criticate încalcă dispozițiile constituționale
cuprinse în art. 1 alin. (4), art. 11 alin. (1), art. 20, art. 21, art. 44,

art. 53, art. 61 alin. (1) și art. 124 alin. (3), precum și dispozițiile
art. 1 din Protocolul nr. 1 la Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea reține
că dispozițiile art. 329 din Codul de procedură civilă au mai fost
supuse controlului Curții, prin raportare la aceleași dispoziții
constituționale ca și cele invocate în prezenta cauză, în
numeroase cazuri, constatându-se constituționalitate acestora.
Astfel, prin Decizia nr. 601 din 14 aprilie 2009, publicată în
Monitorul Oficial al României, Partea I, nr. 357 din 27 mai 2009,
Curtea a statuat că scopul reglementării recursului în interesul
legii este de a asigura interpretarea și aplicarea unitară a legii pe
întreg cuprinsul țării. Pentru realizarea acestui scop Înalta Curte
de Casație și Justiție se pronunță asupra chestiunilor de drept
care au fost diferit soluționate de instanțele judecătorești. Potrivit
aceluiași text, dezlegarea dată de instanța supremă acestor
probleme de drept este obligatorie pentru instanțe. Instituirea
caracterului obligatoriu al dezlegărilor date problemelor de drept
judecate pe calea recursului în interesul legii nu face decât să
dea eficiență rolului constituțional al Înaltei Curți de Casație și
Justiție, contribuind la consolidarea statului de drept.
Având ca obiect promovarea unei corecte interpretări a
normelor juridice în vigoare, iar nu elaborarea unor noi norme,
nu se poate considera că deciziile pronunțate de Secțiile Unite
ale Înaltei Curți de Casație și Justiție în asemenea recursuri ar
reprezenta o atribuție care vizează domeniul legiferării.
Prin textul de lege criticat de autorul excepției, legiuitorul,
având în vedere poziția Înaltei Curți de Casație și Justiție în
sistemul instanțelor judecătorești, precum și rolul său prevăzut
în art. 329 din Codul de procedură civilă, a instituit obligativitatea
interpretării date de aceasta, în scopul aplicării unitare de către
instanțele judecătorești a unui text de lege, fără ca astfel instanța
supremă să se substituie Parlamentului, unica putere legiuitoare
în stat.
Complexitatea unor cauze poate conduce, uneori, la aplicări
diferite ale legii în practica instanțelor de judecată. Pentru a se
elimina posibilele erori în calificarea juridică a unor situații de
fapt și pentru a se asigura aplicarea unitară a legii în practica
tuturor instanțelor de judecată, a fost creată de legiuitor instituția
recursului în interesul legii. Decizia de interpretare pronunțată
în asemenea cazuri nu este extra legem și, cu atât mai mult, nu
poate fi contra legem.
Pronunțându-se asupra unui recurs în interesul legii, instanța
supremă contribuie la asigurarea supremației Constituției și a
legilor, prin interpretarea și aplicarea unitară a acestora pe întreg
teritoriul țării, fapt de natură să concretizeze un alt principiu
fundamental, prevăzut în art. 16 din Constituție, privind
egalitatea în drepturi a cetățenilor, în înțelesul conferit de
dispozițiile actelor internaționale privitoare la drepturile
fundamentale ale omului, la care România este parte. De aceea,
reprezintă o înfrângere a acestor dispoziții orice diferență de
tratament juridic săvârșită de stat între persoane aflate în situații
analoage, fără o justificare obiectivă și rezonabilă.
Înalta Curte de Casație și Justiție, potrivit art. 126 alin. (3) din
Constituție, are, printre altele, competența conferită de art. 329
din Codul de procedură civilă și de Legea privind organizarea
judiciară nr. 304/2004 de a asigura aplicarea corectă și unitară
a legilor de către toate instanțele.
Organizarea judiciară are ca obiectiv de bază asigurarea
respectării dreptului la un proces echitabil, prevăzut de art. 21
alin. (3) din Constituția României, și judecarea proceselor de
către instanțe judecătorești în mod imparțial și independent de
orice influențe extranee, în conformitate cu prevederile
constituționale ale art. 124, astfel încât susținerile referitoare la
încălcarea acestora nu poate fi reținută.
Curtea a mai constatat că instituția recursului în interesul legii
conferă judecătorilor instanței supreme dreptul de a da o

MONITORUL OFICIAL AL ROMÂNIEI, PARTEA I, Nr. 317/14.V.2010
anumită interpretare, unificând astfel diferențele de interpretare
și de aplicare a aceluiași text de lege de către instanțele
inferioare. Asemenea soluții interpretative, constante și unitare,
care nu privesc anumite părți și nici nu au efect asupra soluțiilor
anterior pronunțate, ce au intrat în puterea lucrului judecat, sunt
invocate în doctrină ca ăprecedente judiciare”, fiind considerate
de literatura juridică ăizvoare secundare de drept” sau ăizvoare
interpretative”.
De altfel, potrivit art. 5 lit. I din Legea nr. 202/1998 privind
organizarea Monitorului Oficial al României, precum și potrivit
art. 329 alin. 2 din Codul de procedură civilă, deciziile pronunțate
de Secțiile Unite ale Înaltei Curți de Casație și Justiție, ca urmare
a soluționării recursurilor în interesul legii, se publică în Monitorul
Oficial al României, Partea I.
Curtea Constituțională s-a pronunțat asupra caracterului
constituțional al deciziilor Înaltei Curți de Casație și Justiție date

11

în interesul interpretării și aplicării unitare a legii de către
instanțele judecătorești, într-o cauză care privea reexaminarea
practicii Înaltei Curți de Casație și Justiție, prin Decizia nr. 528
din 2 decembrie 1997, publicată în Monitorul Oficial al României,
Partea I, nr. 90 din 26 februarie 1998.
Întrucât în cauza de față nu au intervenit elemente noi, de
natură să determine reconsiderarea jurisprudenței Curții
Constituționale, considerentele și soluția deciziilor amintite își
păstrează valabilitatea și în cauza de față.
Cât privește solicitarea autorului excepției de a se emite o
decizie prin care Curtea Constituțională să statueze că
recursurile în interesul legii nu pot privi domeniul dreptului de
proprietate, Curtea observă că aceasta nu poate fi primită,
deoarece echivalează cu o solicitare de completare a textului
de lege criticat, ceea ce nu intră în competența Curții
Constituționale, ci a legiuitorului.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 329 din Codul de procedură civilă, excepție ridicată de Mariana
Ioana Ana Antohi, prin procurator Gabriela Neumann, în Dosarul nr. 3.722/91/2008 al Curții de Apel Galați — Secția civilă.
Definitivă și general obligatorie.
Pronunțată în ședința publică din data de 25 martie 2010.
PREȘEDINTE,

ACSINTE GASPAR
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 385
din 13 aprilie 2010

referitoare la excepția de neconstituționalitate a dispozițiilor art. 224 alin. 3, art. 264 alin. 3 și 4,
art. 343 alin. 1 și 2 și art. 356 alin. 1 lit. c) din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Marinela Mincă
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 224 alin. 3, art. 264 alin. 3 și 4, art. 343 alin. 1
și 2 și art. 356 alin. 1 lit. c) din Codul de procedură penală,
excepție ridicată de Petru Marcel Florea în Dosarul
nr. 835/211/2008 al Tribunalului Cluj — Secția penală.

La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care face trimitere la jurisprudența în
materie.
C U R T E A,

având în vedere actele și lucrările dosarului, constată
următoarele:
Prin Încheierea din 27 mai 2009, pronunțată în Dosarul
nr. 835/211/2008, Tribunalul Cluj — Secția penală a sesizat
Curtea Constituțională cu excepția de neconstituționalitate
a prevederilor art. 224 alin. 3, art. 264 alin. 3 și 4, art. 343
alin. 1 și 2 și art. 356 alin. 1 lit. c) din Codul de procedură
penală, excepție ridicată de Petru Marcel Florea în dosarul de
mai sus.

12

MONITORUL OFICIAL AL ROMÂNIEI, PARTEA I, Nr. 317/14.V.2010

În motivarea excepției de neconstituționalitate autorul
acesteia susține că prevederile art. 224 alin. 3 din Codul de
procedură penală încalcă dispozițiile constituționale ale art. 21
alin. 3, art. 11 și art. 20 raportat la art. 6 din Convenția pentru
apărarea drepturilor omului și a libertăților fundamentale,
deoarece permit preluarea în procesul penal a unor mijloace de
probă obținute în proceduri preliminare procesului penal.
Prevederile art. 264 alin. 3 și 4 din Codul de procedură
penală contravin dispozițiilor constituționale ale art. 126 alin. (1),
art. 21 alin. (2) și (3), art. 11, art. 20 alin. (2) raportat la art. 6
paragraful 1 din Convenția pentru apărarea drepturilor omului și
a libertăților fundamentale, art. 132 alin. (2), deoarece instituie
un control jurisdicțional obligatoriu atât asupra legalității, cât și
asupra temeiniciei rechizitoriului, control care este încorporat în
atribuția fundamentală a instanțelor penale, aceea de judecată,
adică de examinare în fond sub toate aspectele acțiunii penale.
Prevederile art. 343 alin. 1 și 2 și art. 356 alin. 1 lit. c) din
Codul de procedură penală contravin dispozițiilor constituționale
ale art. 124 alin. (1), art. 21 alin. (3), art. 20 alin. (2) raportat la
art. 6 din Convenția pentru apărarea drepturilor omului și a
libertăților fundamentale, deoarece absența unei proceduri care
să garanteze intrarea de către instanța de fond într-un examen
asupra probelor și mijloacelor de probă, pentru a se vedea dacă
sunt obținute cu respectarea strictă a legii, nu permite o judecată
echitabilă. În cauză, probele strânse în cursul urmăririi penale și
care au servit ca temei al trimiterii în judecată, fiind viciate, nu au
permis instanței de fond nici măcar să le verifice în conformitate
cu legea.
Tribunalul Cluj — Secția penală opinează că excepția de
neconstituționalitate este nefondată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că excepția de
neconstituționalitate este neîntemeiată.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 224 alin. 3 cu denumirea marginală Acte
premergătoare, art. 264 alin. 3 și 4 cu denumirea marginală
Actul de sesizare a instanței, art. 343 alin. 1 și 2 cu denumirea
marginală Obiectul deliberării și art. 356 alin. 1 lit. c) cu
denumirea marginală Conținutul expunerii, toate din Codul de
procedură penală, care au următorul conținut:

— Art. 224 alin. 3: ăProcesul-verbal prin care se constată
efectuarea unor acte premergătoare poate constitui mijloc de
probă.”;
— Art. 264 alin. 3 și 4: ăRechizitoriul este verificat sub
aspectul legalității și temeiniciei de prim-procurorul parchetului
sau, după caz, de procurorul general al parchetului de pe lângă
curtea de apel, iar când urmărirea este făcută de acesta,
verificarea se face de procurorul ierarhic superior. Când
urmărirea penală este efectuată de un procuror de la Parchetul
de pe lângă Înalta Curte de Casație și Justiție, rechizitoriul este
verificat de procurorul-sef de secție, iar când urmărirea penală
este efectuată de acesta, verificarea se face de către procurorul
general al acestui parchet. În cauzele cu arestați, verificarea se
face de urgență și înainte de expirarea duratei arestării
preventive.
Dacă rechizitoriul nu a fost infirmat, procurorul ierarhic care
a efectuat verificarea îl înaintează instanței competente,
împreună cu dosarul cauzei și cu un număr necesar de copii de
pe rechizitoriu pentru a fi comunicate inculpaților aflați în stare
de deținere.”;
— Art. 343 alin. 1 și 2: ăCompletul de judecată deliberează
mai întâi asupra chestiunilor de fapt și apoi asupra chestiunilor
de drept.
Deliberarea poartă asupra existentei faptei și vinovăției
făptuitorului, asupra stabilirii pedepsei, asupra măsurii educative
ori măsurii de siguranță când este cazul să fie luată, precum și
asupra computării reținerii și arestării preventive.”;
— Art. 356 alin. 1 lit. c): ăExpunerea trebuie să cuprindă:
[...]
c) analiza probelor care au servit ca temei pentru
soluționarea laturii penale a cauzei, cât și a celor care au fost
înlăturate, motivarea soluției cu privire la latura civilă a cauzei,
precum și analiza oricăror elemente de fapt pe care se sprijină
soluția dată în cauză.
În caz de condamnare, expunerea trebuie să mai cuprindă
fapta sau fiecare faptă reținuta de instanța în sarcina
inculpatului, forma și gradul de vinovăție, circumstanțele
agravante sau atenuante, starea de recidiva, timpul ce se
deduce din pedeapsa pronunțată și actele din care rezultă
durata acesteia.
Dacă instanța retine în sarcina inculpatului numai o parte din
faptele ce formează obiectul învinuirii, se va arata în hotărâre
pentru care anume fapte s-a pronunțat condamnarea și pentru
care încetarea procesului penal sau achitarea;”.
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său din perspectiva unor critici similare. Astfel, cu
prilejul pronunțării Deciziei nr. 524 din 27 iunie 2006, publicată
în Monitorul Oficial al României, Partea I, nr. 764 din
7 septembrie 2006, Curtea Constituțională a respins ca
nefondată excepția de neconstituționalitate a dispozițiilor art. 224
alineatul ultim din Codul de procedură penală, reținând în esență
că ăjudecata se desfășoară de către o instanță independentă și
imparțială, în condiții de publicitate, oralitate și
contradictorialitate, iar judecătorul își fundamentează soluția pe
întregul probatoriu administrat, verificând, evaluând și
coroborând probele, astfel că informațiile culese imediat după

MONITORUL OFICIAL AL ROMÂNIEI, PARTEA I, Nr. 317/14.V.2010
săvârșirea faptei reclamate, în măsura obținerii lor legale, nu pot
crea în mod concret riscul unui abuz de procedură.”
Totodată, art. 224 alin. 3 din Codul de procedură penală
prevede că ăProcesul-verbal prin care se constată efectuarea
unor acte premergătoare poate constitui mijloc de probă”.
Rezultă deci că în această fază, cu excepția procesului-verbal
menționat în textul citat, nu pot fi efectuate acte de procedură
care să constituie mijloace de probă în sensul prevederilor
art. 64 din Codul de procedură penală și care să vizeze o
anumită persoană, bănuită ca fiind autorul infracțiunii.
Curtea a reținut că efectuarea în practică, în cadrul actelor
premergătoare, a unor acte specifice urmăririi penale, în scopul
eludării garanțiilor procesuale asigurate persoanelor implicate
într-o urmărire penală, în speță a dreptului la apărare, așa cum
se susține în motivarea excepției de neconstituționalitate din
cauză, chiar dacă ar fi reală, reprezintă o problemă de aplicare
și respectare a legii, care nu intră sub incidența contenciosului
constituțional.
De asemenea, Curtea, prin aceeași decizie, a mai arătat că
ăactele premergătoare au o natură proprie, care nu poate fi
identificată sau subsumată naturii precise și bine determinate a
altor instituții. Așa cum rezultă din chiar denumirea lor, acestea
premerg faza de urmărire penală, având un caracter de
anterioritate desprins din scopul instituirii lor, și anume acela de
a completa informațiile organelor de urmărire penală, de a
verifica informațiile deținute și de a fundamenta convingerea
organului de cercetare penală ori procurorului cu privire la
oportunitatea începerii ori neînceperii urmăririi penale. Așa fiind,
aceste acte, prin conținutul lor, au un caracter sui generis, limitat
însă de atingerea scopului. Abia dincolo de această graniță se
poate vorbi de o împingere într-un cadru extraprocesual al
actelor care trebuie îndeplinite sub hegemonia garanțiilor
impuse de faza urmăririi penale”.
De altfel, prin Decizia nr. 141 din 5 octombrie 1999, publicată
în Monitorul Oficial al României, Partea I, nr. 585 din
30 noiembrie 1999, Curtea a reținut că ăgarantarea dreptului la
apărare nu se poate asigura în afara procesului penal, înainte de
începerea urmăririi penale, când făptuitorul nu are calitatea
procesuală de învinuit sau inculpat. [...] Efectuarea de către
organele de urmărire penală a unor acte premergătoare,
anterior începerii urmăririi penale, în vederea strângerii datelor
necesare declanșării procesului penal, nu reprezintă momentul
începerii procesului penal și se efectuează tocmai pentru a se
constata dacă sunt sau nu temeiuri pentru începerea procesului
penal”. S-a mai reținut, de asemenea, că, deși, ăîn conformitate
cu prevederile art. 224 din Codul de procedură penală, procesulverbal prin care se constată efectuarea unor acte premergătoare
poate constitui mijloc de probă, dreptul la apărare al învinuitului
nu poate fi considerat ca fiind încălcat, pentru că acesta are
posibilitatea de a-l combate cu alt mijloc de probă, atunci când
instanța ar înțelege să-i dea eficiență”.
Prin Decizia nr. 679 din 12 iunie 2008, publicată în Monitorul
Oficial al României, Partea I, nr. 561 din 24 iulie 2008, Curtea
Constituțională a respins ca nefondată excepția de
neconstituționalitate a dispozițiilor art. 264 alin. 3 și 4 din Codul
de procedură penală, prilej cu care s-a statuat că activitatea de
control al rechizitoriului este încorporată în atribuția
fundamentală a instanțelor penale, aceea de judecată, adică de

13

examinare pe fond sub toate aspectele. Or, textul legal contestat
se referă la o altă etapă procesuală specifică fazei de urmărire
penală, la verificări prealabile trimiterii în judecată. De altfel, în
conformitate cu art. 126 alin. (2) din Constituție, legiuitorul, ca un
plus de garanție pentru respectarea dreptului la un proces
echitabil, a instituit, potrivit art. 300 din Codul de procedură
penală, obligativitatea instanțelor de judecată de a verifica din
oficiu, la prima înfățișare, regularitatea actului de sesizare,
judecătorul restituind dosarul organului emitent atunci când
constată încălcări ale legii care nu pot fi înlăturate de îndată și
nici prin acordarea unui nou termen în acest scop.
În plus, potrivit art. 132 alin. (1) din Constituția României,
ăprocurorii își desfășoară activitatea potrivit principiului legalității,
al imparțialității și al controlului ierarhic”.
Principiul legalității este, în sensul atribuit de Legea
fundamentală, specific activității procurorilor, care, în virtutea
acestuia, au obligația ca, în exercitarea atribuțiilor prevăzute de
lege, să urmeze în mod obligatoriu dispozițiile legii, fără
posibilitatea de a acționa întemeindu-se pe criterii de
oportunitate, fie în adoptarea unor măsuri, fie în alegerea
procedurilor. Astfel, acționând pe baza principiului legalității,
procurorul nu poate refuza începerea urmăririi penale sau
punerea în mișcare a acțiunii penale în alte cazuri decât cele
prevăzute de lege și nici nu are dreptul să solicite instanței de
judecată achitarea unui inculpat vinovat de comiterea unei
infracțiuni, pe motiv că interese politice, economice, sociale sau
de altă natură fac inoportună condamnarea acestuia.
Ca o garanție a respectării de către procurori a acestor
principii în activitatea lor, Constituția a consacrat și principiul
unității de acțiune a membrilor Ministerului Public, sub forma
controlului ierarhic, în virtutea căruia Ministerul Public este
conceput ca un sistem piramidal, în care măsurile de aplicare a
legii adoptate de procurorul ierarhic superior sunt obligatorii
pentru procurorii din subordine, ceea ce conferă substanțialitate
principiului exercitării ierarhice a controlului în cadrul acestei
autorități publice. Iată, deci, că obligativitatea procurorului
ierarhic superior de a verifica rechizitoriul nu contravine art. 132
alin. (1) din Constituție, ci, dimpotrivă, dă expresie principiilor
statuate de Legea fundamentală.
Prin Decizia nr. 539 din 7 decembrie 2004, publicată în
Monitorul Oficial al României, Partea I, nr. 61 din 18 ianuarie
2005, Curtea Constituțională a respins ca nefondată excepția
de neconstituționalitate a dispozițiilor art. 356 alin. 1 lit. c) din
Codul de procedură penală, deoarece cuprinderea expunerii
privitoare la analiza probelor care au servit ca temei pentru
soluționarea laturii penale a cauzei, cât și a celor care au fost
înlăturate, motivarea soluției cu privire la latura civilă a cauzei,
precum și analiza oricăror elemente de fapt pe care se sprijină
soluția dată în cauză în conținutul hotărârii judecătorești
garantează tocmai dreptul la un proces echitabil și asigură
exercitarea dreptului la apărare.
Deoarece până în prezent nu au intervenit elemente noi de
natură să determine schimbarea acestei jurisprudențe,
considerentele deciziilor mai sus menționate își păstrează
valabilitatea și în cauza de față.

14

MONITORUL OFICIAL AL ROMÂNIEI, PARTEA I, Nr. 317/14.V.2010

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 224 alin. 3, art. 264 alin. 3 și 4, art. 343 alin. 1 și 2 și art. 356
alin. 1 lit. c) din Codul de procedură penală, excepție ridicată de Petru Marcel Florea în Dosarul nr. 835/211/2008 al Tribunalului
Cluj — Secția penală.
Definitivă și general obligatorie.
Pronunțată în ședința publică din data de 13 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 388
din 13 aprilie 2010

referitoare la excepția de neconstituționalitate a dispozițiilor art. 267 alin. 1
din Codul de procedură penală și art. 321 din Codul penal
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Marinela Mincă
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 267 alin. 1 din Codul de procedură penală și
art. 321 din Codul penal, excepție ridicată de Omer Beldis,
Ruxandra Iulian și Cam Tarak (Tarîk) în Dosarul
nr. 1.027/256/2009 al Judecătoriei Medgidia.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
nefondată.
C U R T E A,

având în vedere actele și lucrările dosarului, constată
următoarele:
Prin Încheierea din 30 iunie 2009, pronunțată în Dosarul
nr. 1.027/256/2009, Judecătoria Medgidia a sesizat Curtea

Constituțională cu excepția de neconstituționalitate a
prevederilor art. 267 alin. 1 din Codul de procedură penală
și art. 321 din Codul penal, excepție ridicată de Omer Beldis,
Ruxandra Iulian și Cam Tarak (Tarîk) în dosarul de mai sus.
În motivarea excepției de neconstituționalitate autorii
acesteia susțin că prevederile legale menționate încalcă
dispozițiile constituționale ale art. 53 referitoare la Restrângerea
exercițiului unor drepturi sau al unor libertăți, ale art. 57
referitoare la Exercitarea drepturilor și a libertăților, ale art. 21
referitoare la Accesul liber la justiție și ale art. 124 referitoare la
Înfăptuirea justiției, deoarece luarea măsurii arestării preventive
cu ocazia emiterii rechizitoriului echivalează cu o îngrădire a
drepturilor procesuale, de vreme ce măsura nu s-a impus pe
toată perioada instrumentării primei faze a procesului. Se
creează astfel o reglementare diferită pentru arestarea
preventivă în cadrul urmăririi penale, întrucât în această situație
măsura nu mai este limitată în timp, fiind dispusă pe toată durata
procesului. Se mai apreciază că această măsură trebuie luată
pentru prima dată, cu titlu de excepție, doar în cazul infracțiunilor
flagrante. Altfel, se creează arbitrariul procurorului care
supraveghează urmărirea penală.
Dispozițiile art. 321 din Codul penal contravin acelorași
prevederi constituționale, deoarece această infracțiune este
sancționată mai aspru față de alte infracțiuni mai grave.
Judecătoria Medgidia opinează că excepția de
neconstituționalitate este vădit nefondată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și

MONITORUL OFICIAL AL ROMÂNIEI, PARTEA I, Nr. 317/14.V.2010
exprima punctele de vedere asupra excepției de
neconstituționalitate.
Avocatul Poporului consideră că excepția de
neconstituționalitate este nefondată.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 267 alin. 1 cu denumirea marginală Dispozițiile
privitoare la măsurile preventive, de siguranță sau asigurătorii
din Codul de procedură penală și ale art. 321 cu denumirea
marginală Ultrajul contra bunelor moravuri și tulburarea ordinii și
liniștii publice din Codul penal, care au următorul conținut:
— Art. 267 alin. 1 din Codul de procedură penală: ăÎn cazul
în care procurorul, la întocmirea rechizitoriului potrivit art. 262
pct. 1, consideră că este necesară arestarea inculpatului, fiind
întrunite condițiile prevăzute de lege, înaintează instanței, în
termen de 24 de ore, rechizitoriul și propunerea de arestare a
inculpatului. În același mod procedează procurorul și în cazul în
care este necesară luarea măsurilor de siguranță prevăzute în
art. 113 și 114 din Codul penal. În cazul în care procurorul
consideră că se impune luarea măsurilor preventive prevăzute
în art. 145 și 1451, dispune aceasta prin rechizitoriu.”;
— Art. 321 din Codul penal: ăFapta persoanei care, în public,
săvârșește acte sau gesturi, proferează cuvinte ori expresii, sau
se dedă la orice alte manifestări prin care se aduce atingere
bunelor moravuri sau se produce scandal public ori se tulbură,
în alt mod, liniștea și ordinea publică, se pedepsește cu
închisoare de la unu la 5 ani.
Dacă prin fapta prevăzută la alin. 1 s-au tulburat grav liniștea
și ordinea publică, pedeapsa este închisoarea de la 2 la 7 ani.”
Examinând excepția de neconstituționalitate, Curtea
constată că dispozițiile art. 321 din Codul penal au mai făcut
obiect al controlului său prin raportare la critici similare. Astfel, cu
prilejul pronunțării Deciziei nr. 541 din 9 aprilie 2009, publicată
în Monitorul Oficial al României, Partea I, nr. 301 din 7 mai 2009,
Curtea Constituțională a respins ca nefondată excepția de
neconstituționalitate a dispozițiilor art. 321 alin. 1 din Codul
penal, reținând în esență că dispozițiile de lege criticate
reglementează obligația fiecărui cetățean de a adopta un anumit
comportament, stabilind și caracteristicile acestuia, și anume să
se abțină de la săvârșirea în public a unor acte sau gesturi
menite să aducă atingere bunelor moravuri, să producă scandal
public sau să tulbure în alt mod liniștea și ordinea publică.

15

Această exigență este în spiritul legilor țării și al normelor de
conviețuire socială și, din perspectiva unui viciu de
constituționalitate, este lipsit de relevanță faptul că legiuitorul
face sau nu o distincție clară între dispozițiile art. 321 alin. 1 din
Codul penal și altele.
Sub acest aspect, Curtea a constatat că, deși apără aceleași
valori, o seamă de infracțiuni nu sunt similare, iar diferențierea
variatelor forme ale ilicitului, determinată de intensitatea și
gravitatea atingerii aduse valorii sociale ocrotite, este atributul
exclusiv al legiuitorului.
Deoarece până în prezent nu au intervenit elemente noi, de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în cauza de față.
Cât privește dispozițiile art. 267 alin. 1 din Codul de
procedură penală, Curtea constată că acestea reglementează
posibilitatea formulării unei propuneri de arestare preventivă cu
ocazia emiterii actului de inculpare. Aceasta nu echivalează însă
cu îngrădirea dreptului persoanei de a se adresa justiției sau cu
restrângerea exercițiului unor drepturi sau al unor libertăți,
deoarece, potrivit art. 23 alin. (4) și (5) din Legea fundamentală,
privarea de libertate se dispune numai în cursul procesului
penal, ceea ce implică atât faza de urmărire penală, cât și faza
de judecată, cu singura deosebire că în cursul primei faze a
procesului penal arestarea preventivă se poate dispune pe o
perioadă de maximum 180 de zile.
În plus, autorul pornește de la o premisă eronată ce
fundamentează o atitudine arbitrară a procurorului. Aceasta nu
poate fi primită, deoarece procurorul, în exercitarea atribuțiilor
sale constituționale, poate propune luarea măsurii arestării
preventive numai într-unul dintre cazurile expres și limitativ
prevăzute de art. 148 lit. a)—f) din Codul de procedură penală,
iar judecătorul, potrivit art. 124 din Legea fundamentală, poate
dispune ori nu o astfel de măsură. De altfel, și în situația în care
cu prilejul emiterii actului de sesizare a instanței se dispune
totodată propunerea pentru privarea de libertate sunt respectate
toate drepturile părților la un proces echitabil, întrucât, după ce
potrivit art. 264 alin. 3 din Codul de procedură penală
rechizitoriul este verificat sub aspectul legalității și temeiniciei
de către procurorul ierarhic superior, judecătorul poate respinge
o astfel de solicitare, iar când o admite echivalează cu un act
de arestare preventivă, în cursul judecății fiind aplicabile
dispozițiile art. 160a din Codul de procedură penală. De aici
decurge, în acord cu art. 23 alin. (6) din Constituție, obligația
instanței de judecată ca, în condițiile legii, ăsă verifice periodic,
și nu mai târziu de 60 de zile, legalitatea și temeinicia arestării
preventive și să dispună, de îndată, punerea în libertate a
inculpatului, dacă temeiurile care au determinat arestarea
preventivă au încetat sau dacă instanța constată că nu există
temeiuri noi care să justifice menținerea privării de libertate”.
Din cele de mai sus rezultă că textele legale conțin suficiente
garanții menite să dea expresie și consistență accesului liber la
justiție și actului de înfăptuire a justiției în numele legii.
Curtea mai constată că prevederile art. 57 din Constituție nu
au incidență în cauză.

16

MONITORUL OFICIAL AL ROMÂNIEI, PARTEA I, Nr. 317/14.V.2010

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 267 alin. 1 din Codul de procedură penală și art. 321 din
Codul penal, excepție ridicată de Omer Beldis, Ruxandra Iulian și Cam Tarak (Tarîk) în Dosarul nr. 1.027/256/2009 al Judecătoriei
Medgidia.
Definitivă și general obligatorie.
Pronunțată în ședința publică din data de 13 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 317/14.V.2010 conține 16 pagini.

Prețul: 3,20 lei

&JUYDGY|443037]
ISSN 1453—4495

