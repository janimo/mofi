Anul 178 (XXII) — Nr. 551

PARTEA I

LEGI, DECRETE, HOTĂRÂRI ȘI ALTE ACTE

Joi, 5 august 2010

SUMAR

Pagina
DECIZII ALE CURȚII CONSTITUȚIONALE
Decizia nr. 807 din 3 iunie 2010 referitoare la excepția de
neconstituționalitate a dispozițiilor art. 34 alin. (2) și (3)
din Legea nr. 46/2008 — Codul silvic ........................
Decizia nr. 851 din 24 iunie 2010 referitoare la excepția de
neconstituționalitate a dispozițiilor art. 4142 alin. 3 teza
finală, art. 264 alin. 3 și 4 și art. 197 alin. 2 și 3 din
Codul de procedură penală ........................................
Decizia nr. 852 din 24 iunie 2010 referitoare la excepția de
neconstituționalitate a dispozițiilor art. 1 din Ordonanța
de urgență a Guvernului nr. 146/2007 pentru
aprobarea plății primelor de concediu de odihnă
suspendate în perioada 2001—2006 ........................
Decizia nr. 865 din 24 iunie 2010 referitoare la excepția de
neconstituționalitate a dispozițiilor art. 1066—1069 și
art. 1144 din Codul civil și ale art. 119 din Codul de
procedură civilă ..........................................................
Decizia nr. 881 din 6 iulie 2010 referitoare la excepția de
neconstituționalitate a prevederilor art. 13 alin. (2) din
Legea nr. 10/2001 privind regimul juridic al unor

Pagina
imobile preluate în mod abuziv în perioada 6 martie
1945 — 22 decembrie 1989, republicată ..................

3–5

5–6

7–8

10–11

Decizia nr. 892 din 6 iulie 2010 referitoare la excepția de
neconstituționalitate a dispozițiilor art. 771 alin. (7) din
Legea nr. 571/2003 privind Codul fiscal ....................

11–12

Decizia nr. 902 din 6 iulie 2010 referitoare la excepția de
neconstituționalitate a prevederilor art. 12 alin. 3 din
Legea cetățeniei române nr. 21/1991 ........................

12–14

Decizia nr. 954 din 6 iulie 2010 referitoare la excepția de
neconstituționalitate a prevederilor art. 19 alin. (3) din
Legea partidelor politice nr. 14/2003 ..........................

2–3

8–9

Decizia nr. 883 din 6 iulie 2010 referitoare la excepția de
neconstituționalitate a dispozițiilor art. 15 alin. (2) din
Ordonanța de urgență a Guvernului nr. 23/2008 privind
pescuitul și acvacultura ..............................................

14–15

Decizia nr. 983 din 8 iulie 2010 referitoare la excepția de
neconstituționalitate a dispozițiilor art. 155, art. 156,
art. 159, art. 148 alin. 1 lit. f) și art. 1491 din Codul de
procedură penală ......................................................

15–16

2

MONITORUL OFICIAL AL ROMÂNIEI, PARTEA I, Nr. 551/5.VIII.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 807
din 3 iunie 2010

referitoare la excepția de neconstituționalitate a dispozițiilor art. 34 alin. (2) și (3)
din Legea nr. 46/2008 — Codul silvic
Augustin Zegrean
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Simona Ricu
Fabian Niculae

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 34 alin. (2) și (3) din Legea nr. 46/2008 —
Codul silvic, excepție ridicată de Paraschiva Miclea în Dosarul
nr. 2.400/176/2008 al Judecătoriei Alba.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 6 ianuarie 2010, pronunțată în Dosarul
nr. 2.400/176/2008, Judecătoria Alba a sesizat Curtea
Constituțională cu excepția de neconstituționalitate a
prevederilor art. 34 alin. (2) și (3) din Legea nr. 46/2008 —
Codul silvic.
Excepția a fost ridicată de Paraschiva Miclea într-un dosar
având ca obiect o plângere împotriva încheierii de respingere a
cererii de îndeplinire a unui act notarial.
În motivarea excepției de neconstituționalitate autorul
consideră că dreptul de dispoziție al părților — unul dintre
atributele dreptului de proprietate — este flagrant îngrădit,
pentru că nimeni nu este interesat să cumpere un teren cu o
situație juridică incertă, iar valoarea economică a terenului este
considerabil diminuată, părțile suferind astfel un prejudiciu cert.
Judecătoria Alba apreciază că dispozițiile legale criticate
sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că excepția de
neconstituționalitate este inadmisibilă, având în vedere că
dispozițiile legale criticate au fost abrogate prin Legea
nr. 54/2010.

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 34 alin. (2) și (3) din Legea nr. 46/2008 — Codul
silvic, publicată în Monitorul Oficial al României, Partea I, nr. 238
din 27 martie 2008, prevederi care la data sesizării Curții aveau
următorul conținut: ă(2) Proprietatea forestieră nu poate fi
divizată sub limita de 1 ha.
(3) În cazul în care prin deschiderea unei succesiuni, din
cauza numărului de moștenitori se creează posibilitatea
nerespectării prevederilor alin. (2), se constituie moștenirea în
favoarea unui/unor moștenitor/moștenitori, la nivelul minim
prevăzut în prezentul cod, cu plata de sultă de către cel/cei în
favoarea căruia/cărora s-a constituit moștenirea.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 16 privind egalitatea în drepturi, art. 21 privind
liberul acces la justiție și art. 44 privind dreptul de proprietate
privată.
Examinând excepția de neconstituționalitate, Curtea
constată că prevederile legale criticate au fost abrogate prin
Legea nr. 54/2010 pentru abrogarea alin. (2) și (3) ale art. 34
din Legea nr. 46/2008 — Codul silvic, publicată în Monitorul
Oficial al României, Partea I, nr. 186 din 24 martie 2010. Or,
potrivit prevederilor art. 29 alin. (1) din Legea nr. 47/1992,
republicată, ăCurtea Constituțională decide asupra excepțiilor
ridicate în fața instanțelor judecătorești sau de arbitraj comercial
privind neconstituționalitatea unei legi sau ordonanțe ori a unei
dispoziții dintr-o lege sau dintr-o ordonanță în vigoare [...]”.
Având în vedere aceste dispoziții legale, precum și jurisprudența
sa constantă în astfel de situații, Curtea urmează să respingă ca
devenită inadmisibilă excepția de neconstituționalitate a
dispozițiilor art. 34 alin. (2) și (3) din Legea nr. 46/2008 — Codul
silvic.

MONITORUL OFICIAL AL ROMÂNIEI, PARTEA I, Nr. 551/5.VIII.2010

3

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a dispozițiilor art. 34 alin. (2) și (3) din Legea
nr. 46/2008 — Codul silvic, excepție ridicată de Paraschiva Miclea în Dosarul nr. 2.400/176/2008 al Judecătoriei Alba.
Definitivă și general obligatorie.
Pronunțată în ședința publică din data de 3 iunie 2010.
PREȘEDINTE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 851
din 24 iunie 2010

referitoare la excepția de neconstituționalitate a dispozițiilor art. 4142 alin. 3 teza finală, art. 264
alin. 3 și 4 și art. 197 alin. 2 și 3 din Codul de procedură penală
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Marinela Mincă
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 4142 alin. 3 teza finală, art. 264 alin. 3 și 4 și
art. 197 alin. 2 și 3 din Codul de procedură penală, excepție
ridicată de Valentin Adrian Codreanu în Dosarul
nr. 3.108/208/2007 al Judecătoriei Caransebeș.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 7 decembrie 2009, pronunțată în Dosarul
nr. 3.108/208/2007, Judecătoria Caransebeș a sesizat Curtea
Constituțională cu excepția de neconstituționalitate a
prevederilor art. 4142 alin. 3 teza finală, art. 264 alin. 3 și 4
și art. 197 alin. 2 și 3 din Codul de procedură penală,
excepție ridicată de Valentin Adrian Codreanu.
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 15 alin. (2), art. 21, art. 61,
art. 124 și art. 126 alin. (2), deoarece nu se prevede în mod
expres în legea procesuală forma pe care trebuie să o îmbrace

actul de verificare a legalității și temeiniciei rechizitoriului.
Semnarea adresei de înaintare a dosarului către instanța de
judecată nu poate fi considerată ca fiind rezultatul unui act de
verificare a actului de inculpare, ci doar o simplă corespondență
între autoritățile judiciare.
De asemenea, Înalta Curte de Casație și Justiție a pronunțat
Decizia nr. 9 din 18 februarie 2008, prilej cu care a apreciat că,
în conformitate cu dispozițiile art. 4142 alin. 3 teza finală din
Codul de procedură penală, lipsa verificării legalității și
temeiniciei rechizitoriului reprezintă o nulitate relativă, și nu
absolută, care poate fi acoperită de îndată sau prin acordarea
unui termen de judecată. În opinia autorului, o asemenea
interpretare duce la situația incredibilă ca o hotărâre
judecătorească să modifice procedura de judecată, care,
conform art. 126 alin. (2) teza finală din Constituție, este
prevăzută numai prin lege. Astfel, regulile referitoare la
sesizarea organelor de urmărire penală și a instanțelor de
judecată, la actele de urmărire penală, la judecată, la termenele
în care trebuie sau pot fi îndeplinite anumite acte reprezintă
norme procedurale a căror stabilire revine exclusiv în
competența legiuitorului. Față de această situație, se mai arată
că se încalcă liberul acces la justiție și la un proces echitabil,
precum și principiul neretroactivității legii și al aplicării legii
penale mai favorabile.
În temeiul acelorași considerente, justiția nu se mai
înfăptuiește în numele legii, ci în numele hotărârilor Înaltei Curți
de Casație și Justiție, iar judecătorii nu se mai supun legii, ci
doar acestor hotărâri, care tind să anihileze drepturi și garanții
procesuale.
Judecătoria Caransebeș opinează că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.

4

MONITORUL OFICIAL AL ROMÂNIEI, PARTEA I, Nr. 551/5.VIII.2010

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 4142 alin. 3 teza finală referitoare la Recursul în
interesul legii, art. 264 alin. 3 și 4 referitoare la Actul de sesizare
a instanței și art. 197 alin. 2 și 3 referitoare la Încălcările care
atrag nulitatea din Codul de procedură penală, care au
următorul conținut:
— Art. 4142 alin. 3 teza finală: ăSoluțiile se pronunță numai în
interesul legii, nu au efect asupra hotărârilor judecătorești
examinate și nici cu privire la situația părților din acele procese.
Dezlegarea dată problemelor de drept judecate este obligatorie
pentru instanțe.”;
— Art. 264 alin. 3 și 4: ăRechizitoriul este verificat sub
aspectul legalității și temeiniciei de prim-procurorul parchetului
sau, după caz, de procurorul general al parchetului de pe lângă
curtea de apel, iar când urmărirea este făcută de acesta,
verificarea se face de procurorul ierarhic superior. Când
urmărirea penală este efectuată de un procuror de la Parchetul
de pe lângă Înalta Curte de Casație și Justiție, rechizitoriul este
verificat de procurorul-șef de secție, iar când urmărirea penală
este efectuată de acesta, verificarea se face de către procurorul
general al acestui parchet. În cauzele cu arestați, verificarea se
face de urgență și înainte de expirarea duratei arestării
preventive.
Dacă rechizitoriul nu a fost infirmat, procurorul ierarhic care
a efectuat verificarea îl înaintează instanței competente,
împreună cu dosarul cauzei și cu un număr necesar de copii de
pe rechizitoriu pentru a fi comunicate inculpaților aflați în stare
de deținere.”;
— Art. 197 alin. 2 și 3: ăDispozițiile relative la competența
după materie sau după calitatea persoanei, la sesizarea
instanței, la compunerea acesteia și la publicitatea ședinței de
judecată sunt prevăzute sub sancțiunea nulității. De asemenea,
sunt prevăzute sub sancțiunea nulității și dispozițiile relative la
participarea procurorului, prezența învinuitului sau a inculpatului
și asistarea acestora de către apărător, când sunt obligatorii,
potrivit legii, precum și la efectuarea referatului de evaluare în
cauzele cu infractori minori.
Nulitatea prevăzută în alin. 2 nu poate fi înlăturată în niciun
mod. Ea poate fi invocată în orice stare a procesului și se ia în
considerare chiar din oficiu.”
Examinând excepția de neconstituționalitate, Curtea
constată că prin Decizia nr. 466 din 22 aprilie 2008, publicată în
Monitorul Oficial al României, Partea I, nr. 438 din 11 iunie 2008,
a respins ca neîntemeiată excepția de neconstituționalitate a
dispozițiilor art. 4142 alin. 3 teza finală din Codul de procedură
penală, statuând că prevederile art. 4142 din Codul de
procedură penală consacră instituția recursului în interesul legii
ca o cale extraordinară de atac, a cărei rațiune izvorăște din
necesitatea de a asigura interpretarea și aplicarea unitară a legii,
și nu de a se reforma hotărârile judecătorești definitive. În acest
sens, teza finală a alin. 3 al art. 4142 din Codul de procedură
penală prevede că dezlegarea dată problemelor de drept
judecate este obligatorie pentru instanțe.

Curtea a reținut că această soluție legislativă nu încalcă cu
nimic prevederile referitoare la accesul liber la justiție, având în
vedere faptul că deciziile pronunțate ca urmare a formulării unui
recurs în interesul legii sunt obligatorii pentru instanțele ierarhic
inferioare, acestea urmând să țină seama de ele în judecarea
cauzelor aflate pe rolul lor în modul prevăzut de lege.
Totodată, referitor la critica de neconstituționalitate a
prevederilor art. 4142 din Codul de procedură penală față de
art. 61 din Constituție, Curtea a constatat că aceasta nu poate
fi reținută, întrucât scopul căii de atac a recursului în interesul
legii nu este acela de creare a unor norme de drept, ci
interpretarea și aplicarea unitară a legii pe întreg teritoriul țării de
către Înalta Curte de Casație și Justiție, care se pronunță
exclusiv asupra chestiunilor de drept care au primit o soluționare
diferită din partea instanțelor judecătorești.
Curtea a mai constatat că nu poate fi reținută nici critica de
neconstituționalitate a prevederilor contestate față de art. 124
alin. (1) și (3) din Constituție, deoarece în Decizia nr. 528 din
2 decembrie 1997, publicată în Monitorul Oficial al României,
Partea I, nr. 90 din 26 februarie 1998, Curtea a statuat că
principiul supunerii judecătorului numai față de lege, potrivit
art. 124 alin. (2) din Constituție, ănu are și nici nu poate să aibă
semnificația aplicării diferite și chiar contradictorii a uneia și
aceleiași dispoziții legale, în funcție exclusiv de subiectivitatea
interpretării unor judecători diferiți. O asemenea concepție nu ar
putea duce decât la consacrarea, chiar pe temeiul
independenței judecătorilor, a unor soluții ce ar putea reprezenta
o încălcare a legii, ceea ce este inadmisibil, întrucât, legea fiind
aceeași, aplicarea ei nu poate fi diferită”. De asemenea, Curtea
a constatat că ăasigurarea caracterului unitar al practicii judiciare
este impusă și de principiul constituțional al egalității cetățenilor
în fața legii și a autorităților publice, deci inclusiv a autorităților
judecătorești, deoarece acest principiu ar fi grav afectat dacă în
aplicarea uneia și aceleiași legi soluțiile instanțelor judecătorești
ar fi diferite și chiar contradictorii”.
În plus, tot prin Decizia nr. 466/2008 Curtea a statuat că
prevederile art. 4142 din Codul de procedură penală reprezintă
expresia normei constituționale potrivit căreia ăÎnalta Curte de
Casație și Justiție asigură interpretarea și aplicarea unitară a
legii de către celelalte instanțe judecătorești, potrivit competenței
sale”.
Deoarece până în prezent nu au intervenit elemente noi de
natură să determine schimbarea acestei jurisprudențe,
considerentele deciziilor mai sus menționate își păstrează
valabilitatea și în cauza de față, inclusiv pentru excepția ce
vizează dispozițiile art. 264 alin. 3 și 4 și art. 197 alin. 2 și 3 din
Codul de procedură penală.
Cât privește celelalte aspecte invocate de autor în susținerea
excepției, respectiv cele referitoare la verificarea legalității și
temeiniciei actului de inculpare și la incidența într-un caz ori altul
a dispozițiilor ce reglementează încălcări care atrag nulitatea
absolută ori relativă, Curtea constată că acestea au fost
dezlegate de Înalta Curte de Casație și Justiție prin Decizia nr. 9
din 18 februarie 2008, prilej cu care a admis recursul în interesul
legii declarat de procurorul general al Parchetului de pe lângă
Înalta Curte de Casație si Justiție, urmând ca dispozițiile art. 264
alin. 3 din Codul de procedură penală să se interpreteze în
sensul că rechizitoriul trebuie să conțină mențiunea ăverificat sub
aspectul legalității și temeiniciei”, iar lipsa mențiunii atrage
neregularitatea actului de sesizare, în condițiile art. 300 alin. 2
din Codul de procedură penală, în sensul că ea poate fi
înlăturată, după caz, fie de îndată, fie prin acordarea unui
termen în acest scop. De asemenea, toate aceste critici vizează
modul de aplicare și interpretare a dispozițiilor legale, care,
potrivit art. 2 alin. (3) din Legea nr. 47/1992 privind organizarea
și funcționarea Curții Constituționale, excedează competenței
instanței de contencios constituțional.

MONITORUL OFICIAL AL ROMÂNIEI, PARTEA I, Nr. 551/5.VIII.2010

5

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 4142 alin. 3 teza finală, art. 264 alin. 3 și 4 și art. 197 alin. 2
și 3 din Codul de procedură penală, excepție ridicată de Valentin Adrian Codreanu în Dosarul nr. 3.108/208/2007 al Judecătoriei
Caransebeș.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 852
din 24 iunie 2010

referitoare la excepția de neconstituționalitate a dispozițiilor art. 1 din Ordonanța de urgență
a Guvernului nr. 146/2007 pentru aprobarea plății primelor de concediu de odihnă suspendate
în perioada 2001—2006
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Simona Ricu
Benke Károly

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 1 din Ordonanța de urgență a Guvernului
nr. 146/2007 pentru aprobarea plății primelor de concediu de
odihnă suspendate în perioada 2001—2006, excepții ridicate de
Uniunea Județeană Teritorială Sanitas — Gorj în Dosarul
nr. 16.043/95/2008 al Curții de Apel Craiova — Secția a II-a
civilă și pentru conflicte de muncă și asigurări sociale.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în dosarele
nr. 248D/2010, nr. 325D/2010 și nr. 326D/2010 având ca obiect
o excepție de neconstituționalitate identică cu cea ridicată în
Dosarul nr. 8.512D/2009.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere identitatea dintre obiectul excepțiilor
de neconstituționalitate ridicate în dosarele sus menționate, din
oficiu, pune în discuție conexarea dosarelor nr. 248D/2010,
nr. 325D/2010 și nr. 326D/2010 la Dosarul nr. 8.512D/2009.
Reprezentantul Ministerului Public este de acord cu măsura
conexării.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea dosarelor nr. 248D/2010,

nr. 325D/2010 și nr. 326D/2010 la Dosarul nr. 8.512D/2009, care
este primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care solicită
respingerea excepției de neconstituționalitate, întrucât se invocă
aspecte de interpretare și aplicare a legii.
C U R T E A,

având în vedere actele și lucrările dosarelor, constată
următoarele:
Prin încheierile din 9 noiembrie 2009, 11 ianuarie 2010,
12 ianuarie 2010 și 18 ianuarie 2010, pronunțate în dosarele
nr. 16.043/95/2008, nr. 16.036/95/2008, nr. 2.890/95/2009 și
nr. 16.041/95/2008, Curtea de Apel Craiova — Secția a II-a
civilă și pentru conflicte de muncă și asigurări sociale a
sesizat Curtea Constituțională cu excepția de
neconstituționalitate a dispozițiilor art. 1 din Ordonanța de
urgență a Guvernului nr. 146/2007 pentru aprobarea plății
primelor de concediu de odihnă suspendate în perioada
2001—2006, excepții ridicate de Uniunea Județeană Teritorială
Sanitas — Gorj în cauze având ca obiect drepturi bănești.
În motivarea excepției de neconstituționalitate se arată
că dispozițiile legale criticate, prin deosebirea de tratament
juridic pe care o consacră între diferitele categorii de salariați
din sistemul bugetar cu referire la plata primei de concediu,
încalcă principiul egalității. Se arată că textul legal nu vizează și
primele de concediu prevăzute în contractele colective de
muncă, ci numai pe cele care rezultă din acte normative.
Curtea de Apel Craiova — Secția a II-a civilă și pentru
conflicte de muncă și asigurări sociale apreciază că excepția
de neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului

6

MONITORUL OFICIAL AL ROMÂNIEI, PARTEA I, Nr. 551/5.VIII.2010

Poporului, pentru a-și exprima punctele de vedere asupra
excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, notele scrise depuse, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art.2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie art. 1
din Ordonanța de urgență a Guvernului nr. 146/2007 pentru
aprobarea plății primelor de concediu de odihnă suspendate în
perioada 2001—2006, publicată în Monitorul Oficial al României,
Partea I, nr. 877 din 20 decembrie 2007, care au următorul
cuprins:
ă(1) Prezenta ordonanță de urgență reglementează
modalitatea de plată a primelor acordate cu ocazia plecării în
concediul de odihnă, în baza prevederilor din actele normative
a căror aplicare a fost suspendată prin legile bugetare anuale
succesive și actele normative anuale de salarizare, în perioada
2001—2006.
(2) Intră în categoria personalului căruia îi sunt aplicabile
prevederile prezentei ordonanțe de urgență, conform alin. (1):
funcționarii publici, funcționarii publici cu statut special,
personalul auxiliar din justiție, membrii corpului diplomatic și
consular al României, precum și alte categorii de personal care
beneficiază de prima de concediu de odihnă în baza legilor
speciale, începând cu anul intrării acestora în vigoare.”
Autorul excepției susține că dispozițiile legale criticate încalcă
prevederile constituționale ale art. 4 alin. (2) privind criteriile de
discriminare și art. 16 privind principiul egalității.
Examinând excepția de neconstituționalitate, Curtea
constată că autorul excepției pornește de la o premisă greșită în
critica sa de neconstituționalitate, întrucât sugerează faptul că
textul legal criticat, reglementând modalitatea de eșalonare a
acordării primelor de concediu prevăzute numai prin actele de
reglementare primară, încalcă art. 16 din Constituție. Dacă nu

s-ar fi limitat la acestea, textul criticat ar fi fost aplicabil cu privire
la toate primele de concediu de care ar beneficia personalul
bugetar, deci și cu privire la cele rezultate din contractele
colective de muncă, astfel cum este cazul autorului excepției.
Or, acest lucru ar fi însemnat ca legiuitorul primar sau delegat să
fi adoptat un act de reglementare primară care să fi vizat situații
juridice ce rezultau dintr-un contract colectiv de muncă, ceea ce
este inadmisibil. Într-o atare situație, legea ar deveni un act
secundar, subordonat unui act principal — contractul colectiv de
muncă — deja existent. În acest sens, Curtea Constituțională,
prin Decizia nr. 292 din 1 iulie 2004, publicată în Monitorul Oficial
al României, Partea I, nr. 787 din 26 august 2004, a statuat că
ăîncheierea convențiilor colective nu se poate face decât cu
respectarea legii. Aceste convenții sunt izvor de drept, dar forța
lor juridică nu poate fi superioară legii. În consecință, convențiile
colective sunt garantate în măsura în care nu încalcă
prevederile legale în materie”; în caz contrar ăs-ar încălca un
principiu fundamental al statului de drept, și anume
primordialitatea legii în reglementarea relațiilor sociale. În
consecință, negocierea convențiilor colective nu se poate face
decât cu respectarea dispozițiilor legale existente”.
De asemenea, Curtea, prin Decizia nr. 1.414 din 4 noiembrie
2009, publicată în Monitorul Oficial al României, Partea I, nr. 796
din 23 noiembrie 2009, a mai statuat că dispozițiile art. 41 alin. (5)
din Constituție, privind caracterul obligatoriu al convențiilor
colective, nu exclud ăposibilitatea legiuitorului de a interveni, din
rațiuni de interes general, pentru modificarea unor dispoziții din
contractele colective de muncă, reglementând soluții care să
răspundă nevoilor sociale existente la un moment dat”.
Contractele colective de muncă sunt garantate și se execută
întocmai de către părțile sale, eventualele litigii născute în
temeiul acestora urmând să fie soluționate de către instanțele
judecătorești. Faptul că angajatorul nu a acordat primele de
concediu la care erau îndrituiți angajații nu are drept efect
obligația legiuitorului de a edicta norme de reglementare primară
spre a stabili un termen de eșalonare. Din contră, se naște
dreptul la acțiune al angajatului în baza contractului colectiv de
muncă semnat și în condițiile Codului muncii sau ale Legii
nr. 168/1999 privind soluționarea conflictelor de muncă.
În aceste condiții, Curtea nu poate susține încălcarea
principiului egalității în drepturi reglementat de art. 4 alin. (2) și
art. 16 din Constituție.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 din Ordonanța de urgență a Guvernului
nr. 146/2007 pentru aprobarea plății primelor de concediu de odihnă suspendate în perioada 2001—2006, excepții ridicate de
Uniunea Județeană Teritorială Sanitas — Gorj în dosarele nr. 16.043/95/2008, nr. 16.036/95/2008, nr. 2.890/95/2009 și
nr. 16.041/95/2008 ale Curții de Apel Craiova — Secția a II-a civilă și pentru conflicte de muncă și asigurări sociale.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Benke Károly

MONITORUL OFICIAL AL ROMÂNIEI, PARTEA I, Nr. 551/5.VIII.2010

7

CURTEA CONSTITUȚIONALĂ

D E C I Z I A Nr. 865
din 24 iunie 2010

referitoare la excepția de neconstituționalitate a dispozițiilor art. 1066—1069 și art. 1144
din Codul civil și ale art. 119 din Codul de procedură civilă
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Simona Ricu
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 1066—1069 și art. 1144 din Codul civil și ale
art. 119 din Codul de procedură civilă, excepție ridicată de
Societatea Comercială ăValmet Production” — S.R.L. din
Hunedoara în Dosarul nr. 15.532/3/2006 al Înaltei Curți de
Casație și Justiție — Secția comercială.
La apelul nominal lipsesc părțile, față de care procedura de
citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată, critica vizând aspecte ce țin de interpretarea și
aplicarea legii.
C U R T E A,

având în vedere actele și lucrările dosarului, reține următoarele:
Prin Încheierea din 19 februarie 2010, pronunțată în Dosarul
nr. 15.532/3/2006, Înalta Curte de Casație și Justiție — Secția
comercială a sesizat Curtea Constituțională cu soluționarea
excepției de neconstituționalitate a dispozițiilor art. 1066—
1069 și art. 1144 din Codul civil și ale art. 119 din Codul de
procedură civilă, excepție ridicată de Societatea Comercială
ăValmet Production” — S.R.L. din Hunedoara.
În motivarea excepției de neconstituționalitate autorul
consideră că dispozițiile art. 1144 din Codul civil sunt
neconstituționale, în măsura în care sunt aplicabile numai dacă
partea interesată formulează cerere reconvențională, în temeiul
art. 119 din Codul de procedură civilă. Conform art. 1.069 din
Codul civil, clauza penală reprezintă o compensație a daunelorinterese pe care creditorul le suferă prin neexercitarea obligației
principale. Astfel, judecătorul, cu ocazia deliberării asupra
clauzei penale, așa cum este reglementată de dispozițiile
art. 1066 din Codul civil, inserată într-un contract, are obligația
de a compensa toate obligațiile reciproce ale părților conform
art. 1144 din cod, fără să fie nevoie de formularea expresă a
unei cereri reconvenționale în acest sens.
Înalta Curte de Casație și Justiție — Secția comercială
apreciază că dispozițiile art. 1066 din Codul civil reglementează
regimul juridic al clauzei penale al cărui scop este de a stabili
anticipat echivalentul prejudiciului suferit de creditor ca urmare
a executării necorespunzătoare, cu întârziere sau a neexecutării
obligației contractuale. Raportând dispozițiile a căror
neconstituționalitate se solicită la prevederile constituționale
invocate, instanța nu reține nicio contradicție. Existența unei
clauze penale inserate de părți în contract naște prezumția că
acestea au cunoscut reglementările legale și și-au asumat
obligațiile care decurg dintr-o asemenea clauză.

În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 1066—1069 și art. 1144 din Codul civil și ale
art. 119 din Codul de procedură civilă, texte de lege care au
următorul conținut:
— Art. 1066 din Codul civil: ăClauza penală este aceea prin
care o persoană, spre a da asigurare pentru executarea unei
obligații, se leagă a da un lucru în caz de neexecutare din parte-i.”;
— Art. 1067 din Codul civil: ăNulitatea obligației principale
atrage pe aceea a clauzei penale. Nulitatea clauzei penale nu
atrage pe aceea a obligației principale.”;
— Art. 1068 din Codul civil: ăCreditorul are facultatea de a
cere de la debitorul care n-a executat la timp, sau îndeplinirea
clauzei penale, sau aceea a obligației principale.”;
— Art. 1069 din Codul civil: ăClauza penală este o
compensație a daunelor interese, ce creditorul suferă din
neexecutarea obligației principale.
Nu poate dar creditorul cere deodată și penalitatea și obiectul
obligației principale, afară dacă penalitatea nu s-a stipulat pentru
simpla întârziere a executării.”;
— Art. 1144 din Codul civil: ăCompensația se operează de
drept, în puterea legii, și chiar când debitorii n-ar ști nimic despre
aceasta; cele două datorii se sting reciproc în momentul când
ele se găsesc existând deodată și până la concurența cotităților
lor respective.”;
— Art. 119 din Codul de procedură civilă: ăDacă pârâtul are
pretenții în legătură cu cererea reclamantului, el poate să facă
cerere reconvențională.
Cererea trebuie să îndeplinească condițiile prevăzute pentru
cererea de chemare în judecată.
Cererea reconvențională se depune odată cu întâmpinarea
sau, dacă pârâtul nu este obligat la întâmpinare, cel mai târziu
la prima zi de înfățișare.
Când reclamantul și-a modificat cererea de chemare în
judecată, cererea reconvențională se va depune cel mai târziu
până la termenul ce se va încuviința pârâtului, spre acest
sfârșit.”
În opinia autorului excepției de neconstituționalitate
prevederile legale criticate contravin dispozițiilor constituționale
cuprinse în art. 16, 21 și 24 din Constituție.
Examinând dispozițiile care fac obiectul criticilor de
neconstituționalitate, Curtea constată că acestea reglementează

8

MONITORUL OFICIAL AL ROMÂNIEI, PARTEA I, Nr. 551/5.VIII.2010

regimul juridic al clauzei penale din contractele civile,
compensația, ca modalitate de stingere a obligațiilor reciproce
dintre părți, respectiv cererea reconvențională, prin care pârâtul
își exhibă pretențiile în legătură cu cererea reclamantului.
Însă, analizând motivele invocate de autorul excepției de
neconstituționalitate în susținerea criticii sale, Curtea observă
că acestea nu reprezintă veritabile argumente de
neconstituționalitate, ci vizează modul de interpretare și aplicare

a dispozițiilor art. 1066—1069 și art. 1144 din Codul civil și ale
art. 119 din Codul de procedură civilă de către instanța
judecătorească. Or, potrivit art. 2 alin. (3) din Legea nr. 47/1992
privind organizarea și funcționarea Curții Constituționale,
aceasta se pronunță numai asupra constituționalității actelor cu
privire la care a fost sesizată, fără a putea modifica sau
completa prevederile supuse controlului, astfel încât excepția
de neconstituționalitate urmează a fi respinsă ca inadmisibilă.

Pentru considerentele expuse mai sus, în temeiul art. 146 lit. d) și art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 1066—1069 și art. 1144 din Codul civil și ale art. 119 din
Codul de procedură civilă, excepție ridicată de Societatea Comercială ăValmet Production” — S.R.L. din Hunedoara în Dosarul
nr. 15.532/3/2006 al Înaltei Curți de Casație și Justiție — Secția comercială.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Mihaela Senia Costinescu
CURTEA CONSTITUȚIONALĂ

D E C I Z I A Nr. 881
din 6 iulie 2010

referitoare la excepția de neconstituționalitate a prevederilor art. 13 alin. (2) din Legea nr. 10/2001
privind regimul juridic al unor imobile preluate în mod abuziv
în perioada 6 martie 1945 — 22 decembrie 1989, republicată
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Simona Ricu
Ingrid Alina Tudora

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 13 alin. (2) din Legea nr. 10/2001 privind
regimul juridic al unor imobile preluate în mod abuziv în perioada
6 martie 1945 — 22 decembrie 1989, republicată, excepție
ridicată de Partidul Democrat Liberal Galați în Dosarul
nr. 3.730/233/2009 al Judecătoriei Galați.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate,
invocând jurisprudența în materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 21 mai 2009, pronunțată în Dosarul
nr. 3.730/233/2009, Judecătoria Galați a sesizat Curtea
Constituțională cu excepția de neconstituționalitate a
prevederilor art. 13 alin. (2) din Legea nr. 10/2001 privind

regimul juridic al unor imobile preluate în mod abuziv în
perioada 6 martie 1945 — 22 decembrie 1989, republicată,
excepție ridicată de Partidul Democrat Liberal Galați într-o cauză
având ca obiect evacuare — ordonanță președințială.
În motivarea excepției de neconstituționalitate autorul
acesteia apreciază că prin modul în care este reglementat textul
de lege criticat ăse creează o inechitate a cetățenilor persoane
fizice sau juridice, organizații nonguvernamentale și partide
politice și dă naștere la abuzuri”. Totodată, susține că, în concret,
chiriașul este lipsit de orice mijloc de apărare în fața abuzurilor
proprietarului, care, în cazul în care părțile nu se înțeleg la
negocierea clauzelor contractului, deși acesta este prelungit de
drept pentru o perioadă de un an, poate să solicite rezilierea
contractului sau chiar evacuarea chiriașului.
Judecătoria Galați consideră că excepția de
neconstituționalitate este întemeiată. Astfel, apreciază că textul
de lege criticat este neconstituțional, întrucât creează o
inegalitate de tratament juridic între chiriașii indicați în anexa
nr. 2 lit. b) pct. 2 din Legea nr. 10/2001, și anume misiuni
diplomatice, oficii consulare, reprezentanțele organizațiilor
internaționale interguvernamentale acreditate în România și
imobilele ocupate de personalul acestora, care beneficiază de
prelungirea de drept a contractelor de locațiune asupra spațiilor
restituite în natură proprietarilor, pentru o perioadă de 3 ani, și
chiriașii indicați în anexa nr. 2 lit. b) pct. 1 din același act
normativ, și anume sedii ale partidelor politice legal înregistrate,
care beneficiază de prelungirea de drept a unor astfel de
contracte, însă numai pentru o perioadă de un an, fără a exista

MONITORUL OFICIAL AL ROMÂNIEI, PARTEA I, Nr. 551/5.VIII.2010
o justificare legală a reglementării diferite privind termenul
prelungirii de drept a locațiunii.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că prevederile art. 13 alin. (2)
din Legea nr. 10/2001 privind regimul juridic al unor imobile
preluate în mod abuziv în perioada 6 martie 1945 —
22 decembrie 1989 sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
notele scrise depuse la dosar, concluziile procurorului,
prevederile legale criticate, raportate la dispozițiile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției îl reprezintă prevederile art. 13 alin. (2) din
Legea nr. 10/2001 privind regimul juridic al unor imobile preluate
în mod abuziv în perioada 6 martie 1945 — 22 decembrie 1989,
republicată în Monitorul Oficial al României, Partea I, nr. 798 din
2 septembrie 2005, prevederi care au următorul conținut:
ă(2) Contractele de locațiune pentru imobilele restituite în
natură având destinațiile arătate în anexa nr. 2 lit. b) pct. 2, care
face parte integrantă din prezenta lege, se prelungesc de drept
pentru o perioadă de 3 ani cu renegocierea celorlalte clauze ale
contractului, iar contractele de locațiune pentru imobilele
restituite în natură având destinațiile arătate în anexa nr. 2 lit. b)
pct. 1 se prelungesc de drept pentru o perioadă de 1 an cu
renegocierea celorlalte clauze ale contractului.”
Lista imobilelor ce intră sub incidența art. 13 alin. (2) din
Legea nr. 10/2001, republicată, conform anexei nr. 2 lit. b) din
acest act normativ:
1. Imobile ocupate de sedii ale partidelor politice legal
înregistrate.
2. Imobile ocupate de sedii ale misiunilor diplomatice, oficiilor
consulare, reprezentanțelor organizațiilor internaționale
interguvernamentale acreditate în România și imobile ocupate
de personalul acestora.
Autorul excepției consideră că textul de lege criticat
contravine dispozițiilor constituționale ale art. 16 privind
egalitatea în drepturi, art. 21 care consacră accesul liber la
justiție și art. 24 privind dreptul la apărare.

9

Examinând excepția de neconstituționalitate, Curtea
constată că, în jurisprudența sa în materie, de exemplu prin
Decizia nr. 90 din 20 ianuarie 2009, publicată în Monitorul Oficial
al României, Partea I, nr. 133 din 3 martie 2009, instanța de
contencios constituțional a reținut că prin textul de lege criticat
legiuitorul a reglementat o serie de măsuri de protecție a
chiriașilor, cu caracter temporar, în cazul imobilelor naționalizate
și redobândite de foștii proprietari. În speța de față este vorba de
prelungirea de drept a contractelor de închiriere, stabilirea
acestor termene fiind însă atributul legiuitorului.
Potrivit dispozițiilor art. 44 alin. (1) teza a doua din
Constituție, exercitarea dreptului de proprietate trebuie să se
facă în limitele legii, iar potrivit jurisprudenței Curții
Constituționale, legiuitorul ordinar este competent să stabilească
cadrul juridic pentru exercitarea atributelor dreptului de
proprietate, în accepțiunea principială conferită de Constituție, în
așa fel încât să nu vină în coliziune cu interesele generale sau
cu interesele particulare legitime ale altor subiecte de drept,
instituind limitări rezonabile în valorificarea acestuia ca drept
subiectiv garantat.
Față de critica autorului excepției, raportat la pretinsa
inegalitate de tratament instituită prin reglementarea supusă
controlului de constituționalitate, prin Decizia nr. 102 din
31 octombrie 1995, publicată în Monitorul Oficial al României,
Partea I, nr. 287 din 11 decembrie 1995, Curtea a statuat că
ăart. 16 alin. (1) din Constituție proclamă și garantează
egalitatea în drepturi a cetățenilor, deci a persoanelor fizice, care
aparțin statului român, iar nu egalitatea persoanelor colective, a
persoanelor juridice. Textul art. 16 alin. (1) ar fi aplicabil, în cazul
persoanelor colective față de care s-a promovat un tratament
juridic diferențiat, numai dacă astfel regimul juridic diferit s-ar
răsfrânge asupra cetățenilor, implicând inegalitatea lor în fața
legii și a autorităților publice. În acest sens, în practica instanței
de justiție constituțională s-a decis, în mod constant, că principiul
egalității în fața legii presupune instituirea unui tratament egal
pentru situații care, în funcție de scopul urmărit, nu sunt diferite.
De aceea, el nu exclude ci, dimpotrivă, presupune soluții diferite
pentru situații diferite”. Or, în speța de față, nu se poate reține
existența unei astfel de situații.
În ceea ce privește contrarietatea prevederilor legale criticate
cu normele constituționale ale art. 21 și 24, Curtea apreciază că
acestea nu exclud posibilitatea persoanelor interesate de a se
adresa justiției și de a se prevala, neîngrădit, de toate garanțiile
pe care le presupune un proces echitabil și nici nu îngrădesc
exercitarea dreptului la apărare.
Așa fiind, întrucât nu au intervenit elemente noi, de natură
să justifice reconsiderarea jurisprudenței în materie a Curții
Constituționale, atât soluția, cât și considerentele acestor decizii
își păstrează valabilitatea și în prezenta cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 13 alin. (2) din Legea nr. 10/2001 privind regimul juridic al
unor imobile preluate în mod abuziv în perioada 6 martie 1945—22 decembrie 1989, republicată, excepție ridicată de Partidul
Democrat Liberal Galați în Dosarul nr. 3.730/233/2009 al Judecătoriei Galați.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

10

MONITORUL OFICIAL AL ROMÂNIEI, PARTEA I, Nr. 551/5.VIII.2010
CURTEA CONSTITUȚIONALĂ

D E C I Z I A Nr. 883
din 6 iulie 2010

referitoare la excepția de neconstituționalitate a dispozițiilor art. 15 alin. (2)
din Ordonanța de urgență a Guvernului nr. 23/2008 privind pescuitul și acvacultura
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Simona Ricu
Benke Károly

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura, excepție
ridicată din oficiu de Curtea de Apel București — Secția a VIII-a
de contencios administrativ și fiscal în dosarul acesteia
nr. 3.994/2/2009.
La apelul nominal se constată lipsa părților, față de care
procedura de citare a fost legal îndeplinită.
Reprezentantul Ministerului Public apreciază că excepția de
neconstituționalitate este întemeiată, întrucât taxele și impozitele
trebuie să fie stabilite prin lege, și nu prin hotărâri ale Guvernului.
În acest sens, invocă Decizia Curții Constituționale nr. 5 din
14 iulie 1992.
C U R T E A,

având în vedere actele și lucrările dosarului, constată
următoarele:
Prin Încheierea din 20 octombrie 2009, pronunțată în Dosarul
nr. 3.994/2/2009, Curtea de Apel București — Secția a VIII-a
de contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura,
excepție ridicată din oficiu de instanța de judecată într-o cauză
având ca obiect anularea unui act administrativ.
În motivarea excepție de neconstituționalitate se arată că
stabilirea impozitelor, taxelor și a oricăror altor venituri datorate
bugetului de stat în înțelesul art. 139 alin. (1) din Constituție
presupune stabilirea prin lege a cuantumului acestor venituri sau
cel puțin a unor criterii obiective în baza cărora să se poată
stabili ulterior cuantumul concret al acestora. Simpla
reglementare a unei taxe prin textul legal criticat, fără indicarea
cuantumului sau cel puțin a unor criterii obiective de calculare a
acesteia, nu echivalează cu stabilirea unei taxe. Se mai arată că
această atribuție este de competența exclusivă a legiuitorului și
nu poate fi delegată autorității executive.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Avocatul Poporului apreciază că textul legal criticat este
neconstituțional, invocând Decizia Curții Constituționale nr. 5 din
14 iulie 1992.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.

C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura, publicată
în Monitorul Oficial al României, Partea I, nr. 180 din 10 martie
2008, care au următorul cuprins:
ă(2) Cuantumul taxelor de licențiere și autorizare se stabilește
prin hotărâre a Guvernului.”
Autorul excepției susține că dispozițiile legale criticate încalcă
prevederile constituționale ale art. 139 alin. (1) referitoare la
impozite, taxe și alte contribuții.
Examinând excepția de neconstituționalitate și dispozițiile
legale criticate, prin raportare la prevederile constituționale
invocate, Curtea constată următoarele:
Principiul enunțat de art. 139 alin. (1) din Constituție, și
anume stabilirea prin lege a impozitelor, taxelor și oricăror altor
venituri ale bugetului de stat, reprezintă o garanție
constituțională a dreptului de proprietate privată. În același sens,
Curtea Constituțională, prin Decizia nr. 5 din 14 iulie 1992,
publicată în Monitorul Oficial al României, Partea I, nr. 173 din
22 iulie 1992, a statuat că ădin bugetul de stat, ca și din bugetul
asigurărilor sociale de stat se finanțează cheltuieli de ordin
național, ceea ce reclamă o anumită grijă, un anumit nivel de
reglementare a surselor sale de venituri, în primul rând a
impozitelor și taxelor. Pentru a se înlătura posibilitatea proliferării
actelor normative de ordin administrativ în această materie,
Constituția a consacrat regula după care impozitele și taxele
pentru bugetul de stat (bugetul asigurărilor sociale de stat) se
stabilesc numai prin act ce are forța juridică a legii, pe când
impozitele și taxele la bugetele locale se stabilesc prin acte
administrative, emise de consiliile locale sau județene, în limitele
și în condițiile legii.
Cuvântul numai dorește să bareze posibilitatea stabilirii de
impozite și taxe pentru bugetul de stat, prin acte inferioare, ca
forță juridică, a legii [...]”.
În cauza de față, Curtea constată că stabilirea taxelor
aferente licențelor de pescuit, permiselor de pescuit și a
autorizațiilor de pescuit a fost realizată prin prevederile art. 15
din Ordonanța de urgență a Guvernului nr. 23/2008, act normativ
de reglementare primară. Ceea ce se deleagă la nivelul actului
normativ secundar este stabilirea cuantumului taxei, deci nu a
taxei în sine.
Rațiunea art. 139 alin. (1) din Constituție este aceea de a
crea un sistem unitar de impunere la nivel național prin
prevederea în cuprinsul actelor de reglementare primară a
tuturor impozitelor, taxelor sau a altor contribuții care se fac venit
la bugetul de stat. Însă textul constituțional de referință nu
vizează și stabilirea în concret a cuantumului taxei; acest lucru

MONITORUL OFICIAL AL ROMÂNIEI, PARTEA I, Nr. 551/5.VIII.2010
însă nu echivalează cu posibilitatea acordată Guvernului ca
printr-un act de reglementare secundară să impună un cuantum
exagerat sau excesiv al taxei, pentru că, în acest caz, s-ar
încălca art. 56 alin. (2) din Constituție.
Faptul că ordonanța de urgență nu prevede criterii în funcție
de care să se stabilească acest cuantum al taxei nu înseamnă
că hotărârea de guvern care se emite în organizarea executării
legii nu trebuie să țină cont de art. 56 alin. (2) din Constituție;
din contră, cuantumul taxei trebuie să fie unul echitabil și să

11

reflecte valoarea contraprestației la care este îndrituit plătitorul
unei asemenea taxe. Astfel, se observă că delegarea pe care o
prevede actul de reglementare primară este limitată de
impunerea, prin hotărârea de guvern ce va fi adoptată, a unui
cuantum al taxei în cauză, conform cerințelor constituționale ale
art. 56 alin. (2). Numai depășirea vădită a acestei delegări
atrage nelegalitatea actului de reglementare secundară care
vizează cuantumul taxei, situație pe care o poate constata chiar
și instanța de judecată.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura, excepție ridicată din oficiu de Curtea de Apel București — Secția a VIII-a
de contencios administrativ și fiscal în dosarul acesteia nr. 3.994/2/2009.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Benke Károly
CURTEA CONSTITUȚIONALĂ

D E C I Z I A Nr. 892
din 6 iulie 2010

referitoare la excepția de neconstituționalitate a dispozițiilor art. 771 alin. (7) din Legea nr. 571/2003
privind Codul fiscal
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Simona Ricu
Benke Károly

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor Ordonanței de urgență a Guvernului nr. 106/2007
pentru modificarea și completarea Legii nr. 571/2003 privind
Codul fiscal, excepție ridicată de primarul comunei Dumbrăvița
și de Consiliul Local Dumbrăvița în Dosarul nr. 481.2/59/2008 al
Curții de Apel Timișoara — Secția contencios administrativ și
fiscal.
La apelul nominal se constată lipsa părților, față de care
procedura de citare a fost legal îndeplinită.
Reprezentantul Ministerului Public solicită respingerea, ca
inadmisibilă, a excepției de neconstituționalitate, soluția
legislativă criticată nemaifiind în vigoare.
C U R T E A,

având în vedere actele și lucrările dosarului, constată
următoarele:
Prin Încheierea din 9 decembrie 2009, pronunțată în Dosarul
nr. 481.2/59/2008, Curtea de Apel Timișoara — Secția

contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor Ordonanței de urgență a Guvernului
nr. 106/2007 pentru modificarea și completarea Legii
nr. 571/2003 privind Codul fiscal, excepție ridicată de primarul
comunei Dumbrăvița și de Consiliul Local Dumbrăvița într-o
cauză având ca obiect anularea unui act administrativ.
În motivarea excepției de neconstituționalitate se arată
că textul de lege criticat este neconstituțional, întrucât
micșorează substanțial bugetul local al unităților administrativteritoriale prin direcționarea către bugetul de stat a impozitelor
provenite din prevederile art. 771 alin. (1) și (3) din Codul fiscal,
impozite care, anterior modificării survenite, erau virate în cotă
de 50% la bugetul local.
Curtea de Apel Timișoara — Secția contencios
administrativ și fiscal apreciază că excepția de
neconstituționalitate este întemeiată, întrucât reglementarea
sistemului financiar trebuie făcută numai prin lege.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Avocatul Poporului consideră că excepția de
neconstituționalitate ridicată este neîntemeiată.

12

MONITORUL OFICIAL AL ROMÂNIEI, PARTEA I, Nr. 551/5.VIII.2010

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate, astfel cum a fost
formulat, îl constituie dispozițiile Ordonanței de urgență a
Guvernului nr. 106/2007 pentru modificarea și completarea Legii
nr. 571/2003 privind Codul fiscal, publicată în Monitorul Oficial al
României, Partea I, nr. 703 din 18 octombrie 2007. În realitate,
astfel cum rezultă din critica de neconstituționalitate, obiect al
excepției este art. 771 alin. (7) din Legea nr. 571/2003 privind
Codul fiscal, publicată în Monitorul Oficial al României, Partea I,
nr. 927 din 23 decembrie 2003, cu modificările și completările
ulterioare, care are următorul cuprins:

ă(7) Impozitul stabilit în condițiile alin. (1) și (3) se distribuie
astfel:
a) o cotă de 50% se face venit la bugetul consolidat;
b) o cotă de 50% se face venit la bugetul unităților
administrativ-teritoriale pe teritoriul cărora se află bunurile
imobile ce au făcut obiectul înstrăinării.”
Autorul excepției susține că dispozițiile legale criticate încalcă
prevederile constituționale ale art. 16 alin. (1) privind egalitatea
în drepturi, ale art. 73 alin. (3) privind categorii de legi, ale
art. 137 alin. (1) privind sistemul financiar și ale art. 139 referitor
la impozite, taxe și alte contribuții.
Examinând excepția de neconstituționalitate, Curtea
constată că textul legal criticat a fost modificat chiar în sensul
dorit de către autorul excepției, prin Legea nr. 76/2010 privind
aprobarea Ordonanței de urgență a Guvernului nr. 109/2009
pentru modificarea și completarea Legii nr. 571/2003 privind
Codul fiscal, publicată în Monitorul Oficial al României, Partea I,
nr. 307 din 11 mai 2010. În aceste condiții, întrucât soluția
legislativă criticată de către autorul excepției nu a fost preluată,
potrivit jurisprudenței Curții, excepția de neconstituționalitate
urmează să fie respinsă ca devenită inadmisibilă, în temeiul
art. 29 alin. (1) din Legea nr. 47/1992.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca devenită inadmisibilă excepția de neconstituționalitate a dispozițiilor art. 771 alin. (7) din Legea nr. 571/2003
privind Codul fiscal, excepție ridicată de primarul comunei Dumbrăvița și de Consiliul Local Dumbrăvița în Dosarul nr. 481.2/59/2008
al Curții de Apel Timișoara — Secția contencios administrativ și fiscal.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Benke Károly
CURTEA CONSTITUȚIONALĂ

D E C I Z I A Nr. 902
din 6 iulie 2010

referitoare la excepția de neconstituționalitate a prevederilor art. 12 alin. 3
din Legea cetățeniei române nr. 21/1991
Augustin Zegrean

— președinte

Acsinte Gaspar

— judecător

Petre Lăzăroiu

— judecător

Mircea Ștefan Minea

— judecător

Ion Predescu

— judecător

Puskás Valentin Zoltán

— judecător

Tudorel Toader

— judecător

Simona Ricu

— procuror

Valentina Bărbățeanu

— magistrat-asistent

Pe rol se află soluționarea excepției de neconstituționalitate
a prevederilor art. 12 alin. 3 din Legea cetățeniei române
nr. 21/1991, excepție ridicată de Oxana Semionov în Dosarul
nr. 8.084/2/2008 al Înaltei Curți de Casație și Justiție — Secția
de contencios administrativ și fiscal, care formează obiectul
Dosarului nr. 170D/2010 al Curții Constituționale.
La apelul nominal se constată lipsa părților, față de care
procedura de citare a fost legal îndeplinită.
Curtea dispune a se face apelul și în dosarele nr. 171D/2010
și nr. 172D/2010, având ca obiect aceeași excepție de
neconstituționalitate, ridicată de Alic Popa și Igor Savin în

MONITORUL OFICIAL AL ROMÂNIEI, PARTEA I, Nr. 551/5.VIII.2010
dosarele nr. 306/2/2009 și, respectiv, nr. 495/2/2009 ale Înaltei
Curți de Casație și Justiție — Secția de contencios administrativ
și fiscal.
La apelul nominal se constată lipsa părților, față de care
procedura de citare a fost legal îndeplinită.
Curtea, din oficiu, văzând identitatea de obiect al cauzelor
menționate, pune în discuție problema conexării lor.
Reprezentantul Ministerului Public este de acord cu
propunerea de conexare a acestor cauze.
Curtea, în temeiul art. 14 și al art. 53 alin. (5) din Legea
nr. 47/1992, dispune conexarea Dosarelor nr. 171D/2010 și
nr. 172D/2010 la Dosarul nr. 170D/2010, care a fost primul
înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției ca devenită inadmisibilă,
invocând Decizia nr. 670/2010 a Curții Constituționale.
C U R T E A,

având în vedere actele și lucrările dosarelor, reține următoarele:
Prin încheierile din 13 noiembrie 2009 și 10 noiembrie 2009,
pronunțate în dosarele nr. 8.084/2/2008, nr. 306/2/2009 și,
respectiv, nr. 495/2/2009, Înalta Curte de Casație și Justiție —
Secția de contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 12 alin. 3 din Legea cetățeniei române
nr. 21/1991. Excepția a fost ridicată de Oxana Semionov, Alic
Popa și Igor Savin în cauze referitoare la redobândirea cetățeniei
române.
În motivările excepției de neconstituționalitate, având un
conținut similar, se susține, în esență, că textul de lege criticat
este de natură să încalce art. 21 din Constituție referitor la
soluționarea cauzelor într-un termen rezonabil, care implică
primirea promptă și necondiționată a cererilor de acordare sau
redobândire a cetățeniei române, nesocotirea acestuia
conducând la însăși negarea dreptului, care devine iluzoriu.
Arată că legea trebuie aplicată unitar atât pentru cetățenii
moldoveni de naționalitate română care pot depune cererile de
acordare sau redobândire a cetățeniei române la misiunile
diplomatice sau oficiile consulare ale României din străinătate,
cât și pentru cei care le depun în Republica Moldova.
Înalta Curte de Casație și Justiție — Secția de contencios
administrativ și fiscal consideră că excepția de
neconstituționalitate este neîntemeiată, nefiind de natură să
îngrădească vreun drept fundamental consacrat în Constituția
României pentru cetățenii străini.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.

13

C U R T E A,

examinând actele de sesizare, rapoartele întocmite de
judecătorul-raportor, susținerile părților, concluziile procurorului,
dispozițiile legale criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 12 alin. 3 din Legea cetățeniei române
nr. 21/1991, republicată în Monitorul Oficial al României,
Partea I, nr. 98 din 6 martie 2000. Ulterior sesizării Curții
Constituționale cu soluționarea prezentei excepții de
neconstituționalitate, a fost adoptată Legea nr. 354/2009 privind
aprobarea Ordonanței de urgență a Guvernului nr. 36/2009
pentru modificarea și completarea Legii cetățeniei române
nr. 21/1991, publicată în Monitorul Oficial al României, Partea I,
nr. 781 din 16 noiembrie 2009, care, prin art. I pct. 3, abrogă
expres dispozițiile art. 12 alin. 3 din Legea nr. 21/1991. La data
ridicării excepției de neconstituționalitate, textul de lege criticat
avea următorul cuprins:
— Art. 12 alin. 3: ăÎn situația în care, la nivelul misiunilor
diplomatice și oficiilor consulare, numărul solicitanților este cu
mult mai mare decât capacitatea de procesare a oficiului, se va
proceda la programarea acestora în limita a 30.000 de dosare
pe an, pentru fiecare oficiu consular.”
În opinia autorilor excepției de neconstituționalitate, textul de
lege criticat contravine dispozițiilor art. 21 alin. (3) din Constituție
și ale art. 6 paragraful 1 din Convenția pentru apărarea
drepturilor omului și a libertăților fundamentale referitoare la
durata rezonabilă a termenului de soluționare a cauzelor. De
asemenea, se invocă în susținerea excepției și prevederile din
Legea fundamentală cuprinse la art. 16 alin. (1) care consacră
egalitatea cetățenilor în fața legii și a autorităților publice și la
art. 53 referitor la restrângerea exercițiului unor drepturi sau al
unor libertăți.
Examinând excepția de neconstituționalitate, Curtea observă
că, ulterior sesizării sale cu soluționarea acesteia, a fost
adoptată Legea nr. 354/2009 privind aprobarea Ordonanței de
urgență a Guvernului nr. 36/2009 pentru modificarea și
completarea Legii cetățeniei române nr. 21/1991, publicată în
Monitorul Oficial al României, Partea I, nr. 781 din 16 noiembrie
2009. Prin art. I pct. 3, această lege abrogă expres dispozițiile
art. 12 alin. 3 din Legea nr. 21/1991, criticate de autorul
excepției. Prin urmare, excepția nu mai îndeplinește una dintre
condițiile de admisibilitate prevăzute de art. 29 alin. (1) din
Legea nr. 47/1992, și anume aceea care impune ca textul legal
ce formează obiectul acesteia să fie în vigoare. Față de
momentul pronunțării asupra prezentei excepții, Curtea constată
că aceasta a devenit inadmisibilă, prevederile art. 12 alin. 3 din
Legea nr. 21/1991 fiind abrogate.
În același sens, Curtea s-a mai pronunțat prin Decizia nr. 670
din 18 mai 2010, publicată în Monitorul Oficial al României,
Partea I, nr. 402 din 17 iunie 2010.

14

MONITORUL OFICIAL AL ROMÂNIEI, PARTEA I, Nr. 551/5.VIII.2010

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a dispozițiilor art. 12 alin. 3 din Legea cetățeniei
române nr. 21/1991, excepție ridicată de Oxana Semionov, Alic Popa și Igor Savin în dosarele nr. 8.084/2/2008, nr. 306/2/2009 și,
respectiv, nr. 495/2/2009 ale Înaltei Curți de Casație și Justiție — Secția de contencios administrativ și fiscal.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu
CURTEA CONSTITUȚIONALĂ

D E C I Z I A Nr. 954
din 6 iulie 2010

referitoare la excepția de neconstituționalitate a prevederilor art. 19 alin. (3)
din Legea partidelor politice nr. 14/2003
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Antonia Constantin
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 19 alin. (3) din Legea partidelor politice
nr. 14/2003, excepție ridicată de Viorel Rînghilescu în Dosarul
nr. 40.209/3/2008 al Tribunalului București — Secția a IV-a civilă.
Dezbaterile au avut loc în ședința publică din 29 iunie 2010,
fiind consemnate în încheierea de ședință de la acea dată, când
Curtea, având nevoie de timp pentru a delibera, a dispus
amânarea pronunțării pentru data de 6 iulie 2010.
C U R T E A,

având în vedere actele și lucrările dosarului, constată
următoarele:
Prin Încheierea din 10 decembrie 2009, pronunțată în Dosarul
nr. 40.209/3/2008, Tribunalul București — Secția a IV-a civilă
a sesizat Curtea Constituțională cu excepția de
neconstituționalitate a dispozițiilor art. 19 alin. (3) din Legea
partidelor politice nr. 14/2003. Excepția a fost ridicată de Viorel
Rînghilescu într-o cauză civilă având ca obiect înființarea unui
partid politic.
În motivarea excepției de neconstituționalitate, autorul
acesteia susține, în esență, că ăLegea nr. 14/2003 este o lege
care încalcă toate tratatele internaționale cu privire la libera
asociere, fiind grav faptul că, în măsura în care s-a făcut dovada
că se intenționează constituirea unui partid politic, să se solicite,
înainte de a se acorda un sediu, o hotărâre judecătorească de
constatare a personalității juridice”. Legea ăa impus măsuri,
privilegii și condiționări neconstituționale. Ea consacră un regim
privilegiat pentru o parte dintre cetățeni, ceea ce atrage
discriminarea altor subiecte de drept, aflate într-o situație juridică

identică sau similară”, făcând referire, sub acest aspect, la faptul
că cetățenilor aparținând minorităților naționale nu li se impune
cerința existenței unui număr de 25.000 de semnături pentru a
constitui o asociație.
Tribunalul București — Secția a IV-a civilă, exprimându-și
opinia asupra excepției de neconstituționalitate, consideră că
este neîntemeiată, invocând cele reținute de Curtea
Constituțională în Decizia nr. 433/2006.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile apărătorului autorului excepției,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiect al excepției de neconstituționalitate îl constituie
prevederile art. 19 alin. (3) din Legea partidelor politice
nr. 14/2003, publicată în Monitorul Oficial al României, Partea I,
nr. 25 din 17 ianuarie 2003, care au următorul conținut:
— Art. 19 alin. (3): ă(3) Lista trebuie să cuprindă cel puțin
25.000 de membri fondatori, domiciliați în cel puțin 18 din
județele țării și municipiul București, dar nu mai puțin de 700 de
persoane pentru fiecare dintre aceste județe și municipiul
București.”
În opinia autorului excepției, textul de lege criticat contravine
următoarelor prevederi din Legea fundamentală: art. 1 — ăStatul
român”, art. 4 — ăUnitatea poporului și egalitatea între cetățeni”,
art. 8 — ăPluralismul și partidele politice”, art. 11 — ăDreptul

MONITORUL OFICIAL AL ROMÂNIEI, PARTEA I, Nr. 551/5.VIII.2010
internațional și dreptul intern”, art. 13 — ăLimba oficială”, art. 16 —
ăEgalitatea în drepturi”, art. 20 — ăTratatele internaționale privind
drepturile omului”, art. 30 — ăLibertatea de exprimare”, art. 37 —
ăDreptul de a fi ales”, art. 40 — ăDreptul de asociere”, art. 53 —
ăRestrângerea exercițiului unor drepturi sau al unor libertăți”,
art. 57 — ăExercitarea drepturilor și a libertăților” și art. 154 —
ăConflictul temporal de legi”.
Examinând excepția de neconstituționalitate, Curtea
constată că, în jurisprudența sa, concretizată prin Decizia nr. 35
din 2 aprilie 1996 privind constituționalitatea unor prevederi ale
Legii partidelor politice, publicată în Monitorul Oficial al
României, Partea I, nr. 75 din 11 aprilie 1996, instanța de control
constituțional a statuat că aprecierea oportunității unui anumit
prag de reprezentativitate nu este o problemă de
constituționalitate, cât timp pragul instituit nu are ca efect
suprimarea exercitării dreptului de asociere, urmărind numai ca
asocierea cetățenilor în partide să aibă semnificația
instituționalizării unui curent politic, fără de care partidul rezultat
nu-și poate îndeplini rolul său constituțional, prevăzut de art. 8
alin. (2), de a contribui la definirea și la exprimarea voinței
politice a cetățenilor. De asemenea, Curtea a reținut că ăcriteriul
reprezentativității nu este, în sine, neconstituțional, el fiind în
general acceptat în domeniul exercitării dreptului de asociere în

15

partide politice, ținând seama de rolul lor de a contribui la
formarea și exprimarea voinței politice a cetățenilor. Acest
criteriu ar putea fi neconstituțional, dacă prin efectele sale ar
duce la suprimarea dreptului la asociere sau ar fi sinonim cu o
asemenea suprimare”. Or, condițiile de reprezentativitate
prevăzute de art. 19 alin. (3) din Legea nr. 14/2003 nu conduc
la aceasta. Cu privire la textul de lege criticat, Curtea s-a mai
pronunțat, dintr-o perspectivă similară, și prin Decizia nr. 433 din
25 mai 2006, publicată în Monitorul Oficial al României, Partea I,
nr. 492 din 7 iunie 2006, constatând constituționalitatea
acestuia. În cauza de față își mențin valabilitatea cele reținute de
Curte prin deciziile mai sus amintite.
Totodată, Curtea observă că prevederile art. 19 alin. (3) din
Legea nr. 14/2003 nu instituie niciun fel de diferență de
tratament între cetățenii români și cei aparținând minorităților
naționale, întrucât ambele categorii de cetățeni, în ipoteza în
care intenționează să înființeze un partid politic, au obligația ca,
indiferent de etnie, să se supună aceleiași cerințe legale
referitoare la numărul minim de semnături necesare pentru a
demonstra reprezentativitatea de care se va bucura viitorul
partid.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 19 alin. (3) din Legea partidelor politice nr. 14/2003, excepție
ridicată de Viorel Rînghilescu în Dosarul nr. 40.209/3/2008 al Tribunalului București — Secția a IV-a civilă.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu
CURTEA CONSTITUȚIONALĂ

D E C I Z I A Nr. 983
din 8 iulie 2010

referitoare la excepția de neconstituționalitate a dispozițiilor art. 155, art. 156, art. 159, art. 148
alin. 1 lit. f) și art. 1491 din Codul de procedură penală
Augustin Zegrean
Acsinte Gaspar
Petre Lăzăroiu
Mircea Ștefan Minea
Iulia Antonella Motoc
Ion Predescu
Puskás Valentin Zoltán
Tudorel Toader
Iuliana Nedelcu
Doina Suliman

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent-șef

Pe rol se află soluționarea excepției de neconstituționalitate
a dispozițiilor art. 155, art. 156, art. 159, art. 148 alin. 1 lit. f) și
art. 1491 din Codul de procedură penală, excepție ridicată de
Ilie Cornel în Dosarul nr. 36.598/3/2009 al Curții de Apel
București — Secția a II-a penală și pentru cauze cu minori și de
familie.

La apelul nominal se prezintă personal partea Vasile Robert
Gramma. Lipsește autorul excepției, față de care procedura de
citare este legal îndeplinită.
Cauza este în stare de judecată.
Președintele acordă cuvântul părții prezente, care solicită
respingerea excepției de neconstituționalitate.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea nr. 320/R din 30 septembrie 2009, pronunțată
în Dosarul nr. 36.598/3/2009, Curtea de Apel București —
Secția a II-a penală și pentru cauze cu minori și de familie a
sesizat Curtea Constituțională cu excepția de
neconstituționalitate a dispozițiilor art. 155, art. 156,

16

MONITORUL OFICIAL AL ROMÂNIEI, PARTEA I, Nr. 551/5.VIII.2010

art. 159, art. 148 alin. 1 lit. f) și art. 1491 din Codul de
procedură penală.
Excepția a fost ridicată de Ilie Cornel cu ocazia soluționării
recursurilor formulate împotriva Încheierii de ședință din Camera
de Consiliu din 18 septembrie 2009 pronunțată de Tribunalul
București — Secția a II-a penală.
În motivarea excepției de neconstituționalitate autorul
acesteia susține că dispozițiile de lege criticate, care
reglementează procedura de prelungire a duratei arestării
preventive în cursul urmăririi penale și procedura de arestare a
inculpatului în cursul urmăririi penale, contravin prevederilor
constituționale ale art. 131 și art. 53, procurorul apărând ordinea
de drept și nu ordinea publică prevăzută de art. 148 alin. 1 lit. f)
din Codul de procedură penală.
Instanța de judecată apreciază că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că textele de lege criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
de lege criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
următoarele dispoziții din Codul de procedură penală: art. 155 —
Prelungirea duratei arestării în cursul urmăririi penale, art. 156 —
Propunerea pentru prelungirea arestării dispuse în cursul urmăririi
penale, art. 159 — Procedura prelungirii arestării preventive
dispuse în cursul urmăririi penale, art. 148 alin. 1 lit. f) — Condițiile
și cazurile în care se dispune arestarea inculpatului și art. 1491 —
Arestarea inculpatului în cursul urmăririi penale.
Aceste texte de lege sunt raportate la prevederile
constituționale ale art. 131 — Rolul Ministerului Public și art. 53 —
Restrângerea exercițiului unor drepturi sau al unor libertăți.
Examinând excepția de neconstituționalitate, Curtea
constată că dispozițiile de lege criticate, care reglementează
procedura prelungirii arestării preventive dispuse în cursul
urmăririi penale și instituie reguli referitoare la propunerea
pentru prelungirea arestării preventive dispuse în cursul urmăririi
penale și la prelungirea arestării preventive în cursul urmăririi
penale, nu încalcă prevederile constituționale privind drepturile
și libertățile fundamentale ale cetățenilor, fiind în concordanță
cu prevederile art. 53 din Constituție, referitoare la restrângerea
exercițiului unor drepturi sau al unor libertăți.
De asemenea, dispozițiile art. 148 alin. 1 lit. f) din Codul de
procedură penală care stabilesc un caz de arestare, anume
situația în care lăsarea în libertate prezintă un pericol concret
pentru ăordinea publică”, sunt în deplină concordanță cu
prevederile constituționale ale art. 131 care statuează că
Ministerul Public apără ăordinea de drept”.
În procesul penal din România procurorul acționează ca
apărător al intereselor generale ale societății, dar și ale părții din
proces, în spiritul legalității.
Cele două noțiuni, ordinea de drept și ordinea publică, nu se
exclud și nu se află în contradicție, fiind într-o relație de
interdependență. Astfel, ordinea de drept se concretizează în
ordinea publică prin asigurarea respectării legii penale.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 155, art. 156, art. 159, art. 148 alin. 1 lit. f) și art. 1491 din Codul
de procedură penală, excepție ridicată de Ilie Cornel în Dosarul nr. 36.598/3/2009 al Curții de Apel București — Secția a II-a penală
și pentru cauze cu minori și de familie.
Definitivă și general obligatorie.
Pronunțată în ședința publică din data de 8 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 551/5.VIII.2010 conține 16 pagini.

Prețul: 3,20 lei

&JUYDGY|445376]
ISSN 1453—4495

