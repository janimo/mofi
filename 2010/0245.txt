Anul 178 (XXII) — Nr. 245

PARTEA I

Vineri, 16 aprilie 2010

LEGI, DECRETE, HOTĂRÂRI ȘI ALTE ACTE
SUMAR

Pagina
DECIZII ALE CURȚII CONSTITUȚIONALE
Decizia nr. 139 din 25 februarie 2010 referitoare la excepția de
neconstituționalitate a prevederilor art. 15—19, 21, 24
și 30 din Ordonanța Guvernului nr. 2/2001 privind
regimul juridic al contravențiilor, precum și ale art. 2
pct. 1 din Legea nr. 61/1991 pentru sancționarea
faptelor de încălcare a unor norme de conviețuire
socială, a ordinii și liniștii publice................................

2–3

Decizia nr. 161 din 25 februarie 2010 referitoare la excepția de
neconstituționalitate a dispozițiilor art. 399 alin. 1,
art. 452 alin. 1, art. 453 alin. 1 și art. 454 alin. 1 din
Codul de procedură civilă ..........................................

4–5

Decizia nr. 194 din 4 martie 2010 referitoare la excepția de
neconstituționalitate a dispozițiilor art. I pct. 2 și 3 din
Ordonanța de urgență a Guvernului nr. 151/2008
pentru modificarea și completarea Ordonanței Guvernului
nr. 15/2008 privind creșterile salariale ce se vor acorda
în anul 2008 personalului din învățământ....................

6–8

Decizia nr. 218 din 9 martie 2010 referitoare la excepția de
neconstituționalitate a dispozițiilor Ordonanței de
urgență a Guvernului nr. 134/2005 pentru modificarea
și completarea Ordonanței de urgență a Guvernului
nr. 43/2002 privind Direcția Națională Anticorupție,
precum și a dispozițiilor art. 1 alin. (1) și alin. (31) și
art. 4 alin. (1) din Ordonanța de urgență a Guvernului
nr. 43/2002 privind Direcția Națională Anticorupție ....

8–10

Decizia nr. 222 din 9 martie 2010 referitoare la excepția de
neconstituționalitate a prevederilor Ordonanței de
urgență a Guvernului nr. 119/2007 privind măsurile
pentru combaterea întârzierii executării obligațiilor de
plată rezultate din contracte comerciale, în ansamblul
său, cât și ale art. 5, 6, 7, 10, 11 și 13 din aceasta, în
special ........................................................................

10–12

Decizia nr. 267 din 16 martie 2010 referitoare la excepția de
neconstituționalitate a dispozițiilor art. 257 din Legea
nr. 95/2006 privind reforma în domeniul sănătății ......

12–13

Decizia nr. 293 din 18 martie 2010 referitoare la excepția de
neconstituționalitate a prevederilor art. 3 și art. 26 din
Legea nr. 50/1991 privind autorizarea executării
lucrărilor de construcții ..............................................

14–16

2

MONITORUL OFICIAL AL ROMÂNIEI, PARTEA I, Nr. 245/16.IV.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 139
din 25 februarie 2010

referitoare la excepția de neconstituționalitate a prevederilor art. 15—19, 21, 24 și 30
din Ordonanța Guvernului nr. 2/2001 privind regimul juridic al contravențiilor, precum și ale art. 2
pct. 1 din Legea nr. 61/1991 pentru sancționarea faptelor de încălcare a unor norme de conviețuire
socială, a ordinii și liniștii publice
Acsinte Gaspar
— președinte
Nicolae Cochinescu
— judecător
Aspazia Cojocaru
— judecător
Petre Lăzăroiu
— judecător
Ion Predescu
— judecător
Tudorel Toader
— judecător
Augustin Zegrean
— judecător
Carmen-Cătălina Gliga
— procuror
Claudia-Margareta Krupenschi
— magistrat-asistent
Pe rol se află soluționarea excepției de neconstituționalitate
a prevederilor art. 15—19, 21, 24 și 30 din Ordonanța
Guvernului nr. 2/2001 privind regimul juridic al contravențiilor,
precum și ale art. 2 pct. 1 din Legea nr. 61/1991 pentru
sancționarea faptelor de încălcare a unor norme de conviețuire
socială, a ordinii și liniștii publice, excepție ridicată de Alexandru
Gheorghe Matei în Dosarul nr. 2.561/306/2008 al Tribunalului
Sibiu — Secția comercială și de contencios administrativ, cauză
ce constituie obiectul Dosarului nr. 5.594D/2009 al Curții
Constituționale.
La apelul nominal se constată lipsa părților, față de care
procedura de citare este legal îndeplinită.
Curtea dispune a se face apelul și în Dosarul
nr. 5.595D/2009, având ca obiect aceeași excepție de
neconstituționalitate ridicată de Lucian Matei în Dosarul
nr. 2.559/306/2008 al aceleiași instanțe de judecată.
La apelul nominal se constată lipsa părților, față de care
procedura de citare este legal îndeplinită.
Curtea, din oficiu, văzând identitatea de obiect a acestor
cauze, pune în discuție problema conexării lor.
Reprezentantul Ministerului Public este de acord cu
propunerea de conexare a acestor cauze.
Curtea, în temeiul art. 14 și al art. 53 alin. (5) din Legea
nr. 47/1992, dispune conexarea Dosarului nr. 5.595D/2009 la
Dosarul nr. 5.594D/2009, care a fost primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției, având în vedere
jurisprudența constantă a Curții Constituționale în această
materie.
C U R T E A,

având în vedere actele și lucrările dosarelor, reține următoarele:
Prin încheierile din 19 iunie 2009, pronunțate în dosarele
nr. 2.561/306/2008 și nr. 2.559/306/2008, Tribunalul Sibiu —
Secția comercială și de contencios administrativ a sesizat
Curtea Constituțională cu excepția de neconstituționalitate
a dispozițiilor art. 15—19, 21, 24 și 30 din Ordonanța
Guvernului nr. 2/2001 privind regimul juridic al
contravențiilor, precum și ale art. 2 pct. 1 din Legea
nr. 61/1991 pentru sancționarea faptelor de încălcare a unor
norme de conviețuire socială, a ordinii și liniștii publice.
Excepțiile de neconstituționalitate au fost ridicate de
Alexandru Gheorghe Matei și, respectiv, de Lucian Matei în

cauze de contencios administrativ având ca obiect acțiuni în
anulare a unor procese-verbale de constatare și sancționare a
contravenției.
În motivarea excepției de neconstituționalitate, având un
conținut identic, se susține că textele de lege criticate contravin
normelor constituționale și convenționale invocate, deoarece
ăsarcina probei în cazul plângerii formulate de contravenient
împotriva procesului-verbal de constatare a contravenției revine
contravenientului, iar nu organului care i-a aplicat sancțiunea”.
Totodată, deși prevăd obligația, și nu latitudinea de a lăsa la
aprecierea organului constatator conținutul procesului-verbal,
ele nu stabilesc nicio sancțiune în cazul neîndeplinirii acestei
obligații. Mai menționează autorii excepției că prevederile art. 2
pct. 1 din Legea nr. 61/1991 au constituit temeiul legal pentru
întocmirea proceselor-verbale contestate.
Tribunalul Sibiu — Secția comercială și de contencios
administrativ opinează în sensul netemeiniciei excepției de
neconstituționalitate.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Avocatul Poporului consideră că dispozițiile de lege
criticate sunt constituționale, având în vedere, în principal, că
acestea nu operează în sensul răsturnării prezumției de
nevinovăție, ci al aplicării principiului general al procedurii civile,
potrivit căruia cel ce face o afirmație în cadrul judecății trebuie
să o dovedească.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctele de vedere ale
Avocatului Poporului, rapoartele întocmite de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 15—19, 21, 24 și 30 din Ordonanța Guvernului
nr. 2/2001 privind regimul juridic al contravențiilor, publicată în
Monitorul Oficial al României, Partea I, nr. 410 din 25 iulie 2001,
aprobată cu modificări și completări prin Legea nr. 180/2002, cu
modificările și completările ulterioare.
Textele art. 15—19 din Ordonanța Guvernului nr. 2/2001
fac parte din cap. II al ordonanței, intitulat ăConstatarea
contravenției”, și reglementează aspecte procedurale referitoare

MONITORUL OFICIAL AL ROMÂNIEI, PARTEA I, Nr. 245/16.IV.2010
la stabilirea contravenției, conținutul procesului-verbal de
contravenție și condițiile de întocmire a acestuia.
Dispozițiile art. 21, 24 și 30 fac parte din cap. III al aceluiași
act normativ, intitulat ăAplicarea sancțiunilor contravenționale”, și
reglementează aspecte procedurale referitoare la cuprinsul
procesului-verbal de contravenție și la modalitatea de aplicare a
sancțiunii de către agentul constatator.
De asemenea, obiect al excepției de neconstituționalitate îl
constituie și prevederile art. 2 pct. 1 din Legea nr. 61/1991
pentru sancționarea faptelor de încălcare a unor norme de
conviețuire socială, a ordinii și liniștii publice, republicată în
Monitorul Oficial al României, Partea I, nr. 387 din 18 august
2000, având următoarea redactare: ăArt. 2. — Constituie
contravenție săvârșirea oricăreia dintre următoarele fapte, dacă
nu sunt comise în astfel de condiții încât, potrivit legii penale, să
fie considerate infracțiuni:
1) săvârșirea în public de fapte, acte sau gesturi, obscene,
proferarea de injurii, expresii jignitoare sau vulgare, amenințări
cu acte de violență împotriva persoanelor sau bunurilor
acestora, de natură să tulbure ordinea și liniștea publică sau să
provoace indignarea cetățenilor ori să lezeze demnitatea și
onoarea acestora sau a instituțiilor publice.”
În opinia autorilor excepției de neconstituționalitate, textele
de lege criticate contravin dispozițiilor constituționale ale art. 1
alin. (5), potrivit cărora ăÎn România, respectarea Constituției, a
supremației sale și a legilor este obligatorie”, ale art. 16 alin. (1)
și (2) referitoare la principiul egalității în drepturi, ale art. 21
privind accesul liber la justiție, ale art. 23 alin. (11) care consacră
principiul prezumției de nevinovăție, ale art. 24 privind dreptul la
apărare, ale art. 124 — Înfăptuirea justiției, și ale art. 126 —
Instanțele judecătorești. Sunt invocate, de asemenea,
prevederile art. 6 din Convenția pentru apărarea drepturilor
omului și a libertăților fundamentale și ale art. 10 din Declarația
Universală a Drepturilor Omului, referitoare la dreptul la instanță
și la un proces echitabil.
Examinând excepția de neconstituționalitate, Curtea
Constituțională constată că s-a mai pronunțat asupra
conformității dispozițiilor legale criticate față de normele și
principiile constituționale și convenționale invocate în cauză.
Astfel, cu referire la dispozițiile art. 15—19 din Ordonanța
Guvernului nr. 2/2001 privind regimul juridic al contravențiilor,
Curtea a pronunțat, de pildă, Decizia nr. 520 din 8 mai 2008,

3

publicată în Monitorul Oficial al României, Partea I, nr. 403 din
29 mai 2008, prin care a respins excepția de
neconstituționalitate, constatând, pentru argumentele acolo
reținute, că acestea nu instituie privilegii sau discriminări și nici
nu afectează dreptul părților la un proces echitabil sau la
apărare.
Prin Decizia nr. 69 din 15 ianuarie 2009, publicată în
Monitorul Oficial al României, Partea I, nr. 135 din 4 martie 2009,
Curtea a reținut că dispozițiile art. 15, 21, 24 și 30 din același act
normativ nu încalcă nici prezumția de nevinovăție, deoarece
instanța competentă să soluționeze plângerea îndreptată
împotriva procesului-verbal de constatare și sancționare a
contravenției este obligată să urmeze anumite reguli
procedurale, în virtutea cărora sarcina probei aparține celui care
afirmă ceva în instanță, iar nu celui care a întocmit procesulverbal de contravenție.
În ceea ce privește dispozițiile art. 2 pct. 1 din Legea
nr. 61/1991 pentru sancționarea faptelor de încălcare a unor
norme de conviețuire socială, a ordinii și liniștii publice, Curtea,
respingând excepția de neconstituționalitate, a reținut, prin
Decizia nr. 750 din 24 iunie 2008, publicată în Monitorul Oficial
al României, Partea I, nr. 557 din 23 iulie 2008, că ădispozițiile
legale criticate se aplică tuturor persoanelor aflate în ipoteza
normei și nu afectează în niciun fel dreptul la un proces echitabil,
consacrat atât de art. 6 din Convenția pentru apărarea
drepturilor omului și a libertăților fundamentale, cât și de art. 10
din Declarația Universală a Drepturilor Omului, deoarece nu
instituie vreo măsură menită să lezeze dreptul oricărei persoane
de a fi ascultată în mod echitabil și public de un tribunal
independent și imparțial care va hotărî asupra drepturilor sale.
În plus, art. 9 din Legea nr. 61/1991 prevede in terminis dreptul
de a formula la judecătorie plângere împotriva procesului-verbal
de constatare a contravențiilor”.
Întrucât în prezenta cauză au fost criticate aceleași dispoziții
de lege, prin raportare la aceleași norme fundamentale și critici
asemănătoare celor analizate în deciziile menționate, atât
soluția, cât și considerentele acolo reținute își păstrează
valabilitatea și în dosarul de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 15—19, 21, 24 și 30 din Ordonanța Guvernului nr. 2/2001
privind regimul juridic al contravențiilor, precum și ale art. 2 pct. 1 din Legea nr. 61/1991 pentru sancționarea faptelor de încălcare
a unor norme de conviețuire socială, a ordinii și liniștii publice, excepție ridicată de Alexandru Gheorghe Matei în Dosarul
nr. 2.561/306/2008, respectiv de Lucian Matei în Dosarul nr. 2.559/306/2008, ambele cauze fiind înregistrate pe rolul Tribunalului
Sibiu — Secția comercială și de contencios administrativ.
Definitivă și general obligatorie.
Pronunțată în ședința publică din data de 25 februarie 2010.
PREȘEDINTE,

ACSINTE GASPAR
Magistrat-asistent,
Claudia-Margareta Krupenschi

4

MONITORUL OFICIAL AL ROMÂNIEI, PARTEA I, Nr. 245/16.IV.2010
CURTEA CONSTITUȚIONALĂ

D E C I Z I A Nr. 161
din 25 februarie 2010

referitoare la excepția de neconstituționalitate a dispozițiilor art. 399 alin. 1, art. 452 alin. 1, art. 453
alin. 1 și art. 454 alin. 1 din Codul de procedură civilă
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Tudorel Toader
Augustin Zegrean
Carmen-Cătălina Gliga
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 399 alin. 1, art. 452 alin. 1, art. 453 alin. 1 și
art. 454 alin. 1 din Codul de procedură civilă, excepție ridicată de
Societatea Comercială ăArgomm Ro” — S.R.L. din Timișoara în
Dosarul nr. 15.877/325/2008 al Tribunalului Timiș — Secția
comercială și de contencios administrativ și care formează
obiectul Dosarului nr. 7.155D/2009 al Curții Constituționale.
La apelul nominal se constată lipsa părților, față de care
procedura de citare este legal îndeplinită.
Președintele dispune a se face apelul și în Dosarul
nr. 7.157D/2009, nr. 7.158D/2009, nr. 7.776D/2009,
nr. 8.059D/2009 și nr. 8.062D/2009, având ca obiect aceeași
excepție de neconstituționalitate, ridicată de același autor în
dosarele nr. 15.878/325/2008, nr. 15.883/325/2008 și
nr. 2.464/30/2009 ale Tribunalului Timiș — Secția comercială și
de contencios administrativ și în dosarele nr. 15.882/325/2008
și nr. 16.084.1/325/2008 ale Judecătoriei Timișoara.
La apelul nominal se constată lipsa părților, față de care
procedura de citare este legal îndeplinită.
Curtea, din oficiu, pune în discuție conexarea dosarelor
nr. 7.157D/2009, nr. 7.158D/2009, nr. 7.776D/2009,
nr. 8.059D/2009 și nr. 8.062D/2009 la Dosarul nr. 7.155D/2009,
având în vedere că acestea au un obiect identic.
Reprezentantul Ministerului Publica arată că este de acord
cu conexarea cauzelor.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea dosarelor nr. 7.157D/2009,
nr. 7.158D/2009, nr. 7.776D/2009, nr. 8.059D/2009 și
nr. 8.062D/2009 la Dosarul nr. 7.155D/2009, care este primul
înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate, cu
referire la jurisprudența Curții Constituționale.
C U R T E A,

având în vedere actele și lucrările dosarelor, constată
următoarele:
Prin încheierile din 12 mai 2009, 9 iunie 2009 și 6 octombrie
2009, pronunțate în dosarele nr. 15.877/325/2008,
nr. 15.878/325/2008, nr. 15.883/325/2008 și nr. 2.464/30/2009,
Tribunalul Timiș — Secția comercială și de contencios
administrativ a sesizat Curtea Constituțională cu excepția

de neconstituționalitate a dispozițiilor art. 399 alin. 1,
art. 452 alin. 1, art. 453 alin. 1 și art. 454 alin. 1 din Codul de
procedură civilă, excepție ridicată de Societatea Comercială
ăArgomm Ro” — S.R.L. din Timișoara în cauze având ca obiect
soluționarea unor contestații la executare.
Prin încheierile din 15 octombrie 2009, pronunțate în
dosarele nr. 15.882/325/2008 și nr. 16.084.1/325/2008,
Judecătoria Timișoara a sesizat Curtea Constituțională cu
excepția de neconstituționalitate a dispozițiilor art. 399
alin. 1, art. 452 alin. 1, art. 453 alin. 1 și art. 454 alin. 1 din
Codul de procedură civilă, excepție ridicată de Societatea
Comercială ăArgomm Ro” — S.R.L. din Timișoara în cauze
având ca obiect soluționarea unor contestații la executare.
În motivarea excepției de neconstituționalitate autorul
acesteia susține, în esență, că dispozițiile de lege criticate sunt
neconstituționale, în măsura în care: art. 399 alin. 1 și art. 454
alin. 1 din Codul de procedură civilă permit formularea unei
contestații la executare de către terțul poprit numai după
începerea procedurii de validare a popririi împotriva acestuia;
art. 452 alin. 1 din același cod instituie posibilitatea ca în cadrul
executării silite să se înființeze poprirea asupra creanțelor
probabile sau potențiale ale debitorului față de terțe persoane;
art. 453 alin. 1 abilitează executorul judecătoresc să înființeze
poprirea fără ca această măsură să fi fost încuviințată în
prealabil de către instanța de judecată.
Tribunalul Timiș — Secția comercială și de contencios
administrativ și Judecătoria Timișoara și-au exprimat opinia
în sensul netemeiniciei excepției de neconstituționalitate.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat Curții
Constituționale punctele lor de vedere asupra excepției de
neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și
dispozițiile Legii nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 399 alin. 1, art. 452 alin. 1, art. 453 alin. 1 și
art. 454 alin. 1 din Codul de procedură civilă, având următorul
conținut:

MONITORUL OFICIAL AL ROMÂNIEI, PARTEA I, Nr. 245/16.IV.2010
— Art. 399 alin. 1: ăÎmpotriva executării silite, precum și
împotriva oricărui act de executare se poate face contestație de
către cei interesați sau vătămați prin executare. De asemenea,
dacă nu s-a utilizat procedura prevăzută de art. 2811, se poate
face contestație și în cazul în care sunt necesare lămuriri cu
privire la înțelesul, întinderea sau aplicarea titlului executoriu,
precum și în cazul în care organul de executare refuză să
înceapă executarea silită ori să îndeplinească un act de
executare în condițiile prevăzute de lege.”;
— Art. 452 alin. 1: ăSunt supuse executării silite prin poprire
sumele de bani, titlurile de valoare sau alte bunuri mobile
incorporale urmăribile datorate debitorului de o a treia persoană
sau pe care aceasta i le va datora în viitor în temeiul unor
raporturi juridice existente.”;
— Art. 453 alin. 1: ăPoprirea se înființează la cererea
creditorului, de executorul judecătoresc de la domiciliul sau
sediul debitorului ori de la domiciliul sau sediul terțului poprit.”;
— Art. 454 alin. 1: ăPoprirea se înființează fără somație, prin
adresă însoțită de o copie certificată de pe titlul executoriu,
comunicată celei de-a treia persoane arătate la art. 452,
înștiințându-se totodată și debitorul despre măsura luată.”
Autorul excepției de neconstituționalitate susține că
prevederile de lege criticate încalcă dispozițiile constituționale
cuprinse în art. 1 alin. (4) privind principiul separației și
echilibrului puterilor, art. 16 privind egalitatea în drepturi, art. 21
privind accesul liber la justiție și art. 126 privind instanțele
judecătorești, precum și dispozițiile art. 6 paragraful 1 din
Convenția pentru apărarea drepturilor omului și a libertăților
fundamentale, referitoare la dreptul la un proces echitabil și la
soluționarea cauzei într-un termen rezonabil.
Examinând excepția de neconstituționalitate, Curtea
constată că asupra dispozițiilor de lege criticate s-a pronunțat
prin Decizia nr. 53 din 14 ianuarie 2010, publicată în Monitorul
Oficial al României, Partea I, nr. 147 din 5 martie 2010, prin
raportare la aceleași critici de neconstituționalitate ca și cele
invocate în prezenta cauză.
Cu acel prilej, Curtea a reținut că împotriva executării silite,
precum și împotriva oricărui act de executare se poate face

5

contestație de către cei interesați sau vătămați prin executare,
textele de lege criticate oferind astfel toate garanțiile pentru
realizarea accesului liber la justiție, așa cum este consacrat ca
drept fundamental prin dispozițiile art. 21 din Constituție.
Referitor
la
susținerea
autorului
excepției
de
neconstituționalitate potrivit căreia dispozițiile art. 452 alin. 1 din
Codul de procedură civilă contravin prevederilor art. 16 alin. (1)
din Constituție, Curtea a constatat că bunurile mobile
incorporale urmăribile sunt datorate debitorului în temeiul unor
raporturi juridice existente, iar nu probabile, cum în mod eronat
susține autorul excepției de neconstituționalitate, și, de
asemenea, că sumele de bani urmăribile ale debitorului sunt
certe, iar nu probabile. Prin urmare, dispozițiile criticate nu
încalcă principiul egalității în fața legii, neexistând o diferență de
situații juridice care să justifice aplicarea unui tratament juridic
diferit.
În ceea ce privește critica de neconstituționalitate a
dispozițiilor art. 453 alin. 1 din Codul de procedură civilă, potrivit
căreia înființarea popririi se face de către executorul
judecătoresc, fără ca, în prealabil, aceasta să se încuviințeze
de către instanța de judecată, prin aceeași decizie, Curtea a
reținut că, potrivit dispozițiilor art. 3731 din Codul de procedură
civilă, modificate prin Ordonanța de urgență a Guvernului
nr. 42/2009 pentru modificarea Codului de procedură civilă,
publicată în Monitorul Oficial al României, Partea I, nr. 324 din
15 mai 2009, cererea de executare silită, însoțită de titlul
executoriu, se depune la executorul judecătoresc, iar acesta va
solicita, de îndată, instanței de executare încuviințarea executării
silite. Având în vedere că dispozițiile art. 3731 fac parte din
cap. I ăDispozițiile generale” al cărții a V-a ăDespre executarea
silită” din Codul de procedură civilă, aceste norme de procedură
se aplică în mod corespunzător și în cazul executării silite prin
poprire. Ca atare, Curtea a reținut că susținerile autorului
excepției de neconstituționalitate sunt neîntemeiate.
Întrucât nu au intervenit elemente noi, de natură să
determine schimbarea jurisprudenței Curții Constituționale,
soluția și considerentele deciziei menționate își păstrează
valabilitatea și în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 399 alin. 1, art. 452 alin. 1, art. 453 alin. 1 și art. 454 alin. 1
din Codul de procedură civilă, excepție ridicată de Societatea Comercială ăArgomm Ro” — S.R.L. din Timișoara în dosarele
nr. 15.877/325/2008, nr. 15.878/325/2008, nr. 15.883/325/2008 și nr. 2.464/30/2009 ale Tribunalului Timiș — Secția comercială și
de contencios administrativ și în dosarele nr. 15.882/325/2008 și nr. 16.084.1/325/2008 ale Judecătoriei Timișoara.
Definitivă și general obligatorie.
Pronunțată în ședința publică din data de 25 februarie 2010.

PREȘEDINTE,

ACSINTE GASPAR
Magistrat-asistent,
Ioana Marilena Chiorean

6

MONITORUL OFICIAL AL ROMÂNIEI, PARTEA I, Nr. 245/16.IV.2010
CURTEA CONSTITUȚIONALĂ

D E C I Z I A Nr. 194
din 4 martie 2010

referitoare la excepția de neconstituționalitate a dispozițiilor art. I pct. 2 și 3
din Ordonanța de urgență a Guvernului nr. 151/2008 pentru modificarea și completarea Ordonanței
Guvernului nr. 15/2008 privind creșterile salariale ce se vor acorda în anul 2008 personalului
din învățământ
Ioan Vida
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Augustin Zegrean
— judecător
Antonia Constantin
— procuror
Oana Cristina Puică
— magistrat-asistent
Pe rol se află soluționarea excepției de neconstituționalitate
a dispozițiilor art. I pct. 2 și 3 din Ordonanța de urgență a
Guvernului nr. 151/2008 pentru modificarea și completarea
Ordonanței Guvernului nr. 15/2008 privind creșterile salariale ce
se vor acorda în anul 2008 personalului din învățământ, excepție
ridicată de Sindicatul Liber din Învățământul Județului Bacău în
dosarele
nr.
430/110/2009,
nr.
1.346/110/2009,
nr. 537/110/2009, nr. 802/110/2009, nr. 803/110/2009,
nr. 804/110/2009, nr. 698/110/2009, nr. 806/110/2009,
nr. 433/110/2009, nr. 432/110/2009, nr. 431/110/2009,
nr. 708/110/2009, nr. 709/110/2009, nr. 801/110/2009,
nr. 428/110/2009, nr. 1.348/110/2009, nr. 1.338/110/2009,
nr. 813/110/2009, nr. 831/110/2009, nr. 830/110/2009,
nr. 820/110/2009, nr. 812/110/2009, nr. 811/110/2009,
nr. 244/110/2009, nr. 229/110/2009, nr. 424/110/2009,
nr. 423/110/2009, nr. 553/110/2009, nr. 437/110/2009,
nr. 808/110/2009, nr. 685/110/2009, nr. 550/110/2009,
nr. 267/110/2009, nr. 439/110/2009, nr. 536/110/2009,
nr. 436/110/2009, nr. 435/110/2009, nr. 693/110/2009,
nr. 686/110/2009, nr. 265/110/2009, nr. 247/110/2009,
nr. 246/110/2009, nr. 546/110/2009, nr. 539/110/2009,
nr. 848/110/2009, nr. 819/110/2009, nr. 846/110/2009,
nr. 818/110/2009, nr. 814/110/2009, nr. 231/110/2009,
nr. 241/110/2009, nr. 837/110/2009, nr. 829/110/2009,
nr. 826/110/2009, nr. 838/110/2009, nr. 825/110/2009,
nr. 843/110/2009 și nr. 823/110/2009 ale Tribunalului Bacău —
Secția civilă și de Uniunea Sindicatelor Independente din
Învățământ — Dolj în Dosarul nr. 32/63/2009 al Tribunalului Dolj —
Secția conflicte de muncă și asigurări sociale.
La apelul nominal lipsesc părțile, față de care procedura de
citare este legal îndeplinită.
Curtea, având în vedere că excepțiile de neconstituționalitate
ridicate în dosarele nr. 4.786D/2009—4.843D/2009 și
nr. 5.154D/2009 au obiect identic, pune în discuție, din oficiu,
problema conexării cauzelor.
Reprezentantul Ministerului Public nu se opune conexării
dosarelor.
Curtea, în temeiul art. 53 alin. (5) din Legea nr. 47/1992
privind organizarea și funcționarea Curții Constituționale,
dispune conexarea dosarelor nr. 4.787D/2009—4.843D/2009 și
nr. 5.154D/2009 la Dosarul nr. 4.786D/2009, care este primul
înregistrat.
Cauza este în stare de judecată.

Reprezentantul Ministerului Public pune concluzii de
respingere a excepției de neconstituționalitate ca devenită
inadmisibilă.
C U R T E A,

având în vedere actele și lucrările dosarelor, reține următoarele:
Prin încheierile din 10 și 24 aprilie și din 8 mai 2009,
pronunțate în dosarele nr. 430/110/2009, nr. 1.346/110/2009,
nr. 537/110/2009, nr. 802/110/2009, nr. 803/110/2009,
nr. 804/110/2009, nr. 698/110/2009, nr. 806/110/2009,
nr. 433/110/2009, nr. 432/110/2009, nr. 431/110/2009,
nr. 708/110/2009, nr. 709/110/2009, nr. 801/110/2009,
nr. 428/110/2009, nr. 1.348/110/2009, nr. 1.338/110/2009,
nr. 813/110/2009, nr. 831/110/2009, nr. 830/110/2009,
nr. 820/110/2009, nr. 812/110/2009, nr. 811/110/2009,
nr. 244/110/2009, nr. 229/110/2009, nr. 424/110/2009,
nr. 423/110/2009, nr. 553/110/2009, nr. 437/110/2009,
nr. 808/110/2009, nr. 685/110/2009, nr. 550/110/2009,
nr. 267/110/2009, nr. 439/110/2009, nr. 536/110/2009,
nr. 436/110/2009, nr. 435/110/2009, nr. 693/110/2009,
nr. 686/110/2009, nr. 265/110/2009, nr. 247/110/2009,
nr. 246/110/2009, nr. 546/110/2009, nr. 539/110/2009,
nr. 848/110/2009, nr. 819/110/2009, nr. 846/110/2009,
nr. 818/110/2009, nr. 814/110/2009, nr. 231/110/2009,
nr. 241/110/2009, nr. 837/110/2009, nr. 829/110/2009,
nr. 826/110/2009, nr. 838/110/2009, nr. 825/110/2009,
nr. 843/110/2009 și nr. 823/110/2009, Tribunalul Bacău —
Secția civilă a sesizat Curtea Constituțională cu excepția de
neconstituționalitate a dispozițiilor art. I pct. 2 și 3 din
Ordonanța de urgență a Guvernului nr. 151/2008 pentru
modificarea și completarea Ordonanței Guvernului
nr. 15/2008 privind creșterile salariale ce se vor acorda în
anul 2008 personalului din învățământ. Excepția a fost
ridicată de Sindicatul Liber din Învățământul Județului Bacău cu
ocazia soluționării unor cauze civile având ca obiect drepturi
bănești.
Prin Încheierea din 26 mai 2009, pronunțată în Dosarul
nr. 32/63/2009, Tribunalul Dolj — Secția conflicte de muncă
și asigurări sociale a sesizat Curtea Constituțională cu
excepția de neconstituționalitate a dispozițiilor art. I pct. 2
și 3 din Ordonanța de urgență a Guvernului nr. 151/2008
pentru modificarea și completarea Ordonanței Guvernului
nr. 15/2008 privind creșterile salariale ce se vor acorda în
anul 2008 personalului din învățământ. Excepția a fost
ridicată de Uniunea Sindicatelor Independente din Învățământ —
Dolj cu ocazia soluționării unei cauze civile având ca obiect
drepturi bănești.
În motivarea excepției de neconstituționalitate autorii
acesteia susțin că, prin adoptarea Ordonanței de urgență a
Guvernului nr. 151/2008, această autoritate executivă a refuzat
să aplice o lege adoptată de Parlament, ceea ce încalcă
dispozițiile constituționale ale art. 1 alin. (4) și (5) privind
principiul separației și echilibrului puterilor în stat și

MONITORUL OFICIAL AL ROMÂNIEI, PARTEA I, Nr. 245/16.IV.2010
obligativitatea respectării Constituției, a supremației sale și a
legilor, precum și ale art. 61 alin. (1) referitoare la rolul
Parlamentului. Consideră că au fost încălcate și prevederile
constituționale ale art. 102 alin. (1) referitoare la rolul
Guvernului, precum și cele ale art. 141 privind Consiliul
Economic și Social, întrucât Guvernul nu a consultat Consiliul
Economic și Social atunci când a adoptat această ordonanță de
urgență. De asemenea, susțin că Guvernul a adoptat ordonanța
de urgență cu încălcarea exigențelor stabilite de art. 115 alin. (4)
și (6) din Legea fundamentală referitoare la condițiile de
adoptare a ordonanțelor de urgență, întrucât nu a arătat situația
extraordinară care a stat la baza emiterii acestei ordonanțe și
nici nu a motivat corespunzător urgența respectivei
reglementări.
Tribunalul Bacău — Secția civilă și Tribunalul Dolj —
Secția conflicte de muncă și asigurări sociale apreciază că
excepția de neconstituționalitate este întemeiată.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Guvernul consideră că excepția de neconstituționalitate este
inadmisibilă.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierile de sesizare, punctul de vedere al
Guvernului, rapoartele întocmite de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. I pct. 2 și 3 din Ordonanța de urgență a
Guvernului nr. 151/2008 pentru modificarea și completarea
Ordonanței Guvernului nr. 15/2008 privind creșterile salariale ce
se vor acorda în anul 2008 personalului din învățământ,
publicată în Monitorul Oficial al României, Partea I, nr. 759 din
11 noiembrie 2008, având următorul cuprins:
ăArt. I. — Ordonanța Guvernului nr. 15/2008 privind
creșterile salariale ce se vor acorda în anul 2008 personalului
din învățământ, publicată în Monitorul Oficial al României,
Partea I, nr. 82 din 1 februarie 2008, aprobată cu modificări prin
Legea nr. 221/2008, cu modificările ulterioare, se modifică și
se completează după cum urmează: [...]
2. Articolul 1 se modifică și va avea următorul cuprins:
«— Art. 1. — (1) În cursul anului 2008 salariile de bază ale
personalului didactic din învățământ, stabilite potrivit
prevederilor Ordonanței de urgență a Guvernului nr. 68/2004
privind unele măsuri în domeniul învățământului, aprobată cu
modificări prin Legea nr. 6/2005, cu modificările ulterioare,
se majorează după cum urmează:
a) pentru funcția de profesor universitar prevăzută în anexa
nr. 1.1, valoarea coeficientului de multiplicare 1,000 este
următoarea:
— 1 ianuarie — 31 martie 2008, valoarea coeficientului de
multiplicare 1,000: 230,247 lei;

7

— 1 aprilie — 30 septembrie 2008, valoarea coeficientului
de multiplicare 1,000: 244,061 lei;
— 1 octombrie — 31 decembrie 2008, valoarea coeficientului
de multiplicare 1,000: 266,026 lei;
b) coeficienții de multiplicare prevăzuți pentru funcțiile
didactice de predare cu gradul didactic II, definitiv, debutant, cele
cu studii de nivel liceal fără pregătire de specialitate și pentru
funcțiile didactice auxiliare se majorează cu 10% începând cu
data de 1 ianuarie 2008, față de nivelul din 31 decembrie 2007;
c) pentru funcțiile didactice prevăzute în anexele nr. 1.2, 2 și
3, valoarea coeficientului de multiplicare 1,000 este următoarea:
— 1 ianuarie — 31 martie 2008, valoarea coeficientului de
multiplicare 1,000: 259,593 lei;
— 1 aprilie — 30 septembrie 2008, valoarea coeficientului
de multiplicare 1,000: 275,168 lei;
— 1 octombrie — 31 decembrie 2008, valoarea coeficientului
de multiplicare 1,000: 299,933 lei.
(2) Indemnizațiile pentru persoanele care ocupă funcții de
conducere specifice, precum și indemnizațiile pentru
îndeplinirea unor activități specifice învățământului sunt
prevăzute în anexele nr. 4 și 5.»
3. După articolul 1 se introduce un nou articol, articolul 11,
cu următorul cuprins:
«Art. 11. — (1) În cursul anului 2009 salariile de bază ale
personalului didactic din învățământ, stabilite potrivit anexelor
nr. 1.1, 1.2, 2 și 3, se majorează după cum urmează:
a) pentru perioada 1 ianuarie — 28 februarie 2009,
coeficienții de multiplicare și valorile coeficientului de multiplicare
1,000 sunt prevăzuți pentru toate funcțiile didactice și didactice
auxiliare în anexele nr. 1.1a, 1.2a, 2a și 3a;
b) pentru perioada 1 martie — 31 august 2009 se va acorda
o treime din creșterea salariilor de bază obținute prin aplicarea
coeficienților de multiplicare și a valorilor coeficientului de
multiplicare 1,000 prevăzuți pentru toate funcțiile didactice și
didactice auxiliare în anexele nr. 1.1b, 1.2b, 2b și 3b;
c) pentru perioada 1 septembrie — 31 decembrie 2009,
coeficienții de multiplicare și valorile coeficientului de multiplicare
1,000 sunt prevăzuți pentru toate funcțiile didactice și didactice
auxiliare în anexele nr. 1.1b, 1.2b, 2b și 3b.
(2) Indemnizațiile pentru persoanele care ocupă funcții de
conducere specifice, precum și indemnizațiile pentru
îndeplinirea unor activități specifice învățământului pentru anul
2009 sunt cele prevăzute în anexele nr. 4 și 5.»”
În susținerea neconstituționalității acestor prevederi de lege,
autorii excepției invocă încălcarea dispozițiilor constituționale ale
art. 1 alin. (4) și (5) privind principiul separației și echilibrului
puterilor în stat și obligativitatea respectării Constituției, a
supremației sale și a legilor, ale art. 61 alin. (1) referitoare la rolul
Parlamentului, ale art. 102 alin. (1) și (2) privind rolul Guvernului,
ale art. 115 alin. (4) și (6) referitoare la condițiile de adoptare a
ordonanțelor de urgență și ale art. 141 privind Consiliul
Economic și Social.
Examinând excepția de neconstituționalitate, Curtea reține
că, prin Decizia nr. 842 din 2 iunie 2009, publicată în Monitorul
Oficial al României, Partea I, nr. 464 din 6 iulie 2009, a constatat
că dispozițiile art. I pct. 2 și 3 din Ordonanța de urgență a
Guvernului nr. 151/2008 sunt neconstituționale. Or, potrivit
art. 29 alin. (3) din Legea nr. 47/1992, ăNu pot face obiectul
excepției prevederile constatate ca fiind neconstituționale printr-o
decizie anterioară a Curții Constituționale”.
Prin urmare, excepția de neconstituționalitate a dispozițiilor
art. I pct. 2 și 3 din Ordonanța de urgență a Guvernului
nr. 151/2008 urmează a fi respinsă ca devenită inadmisibilă.

8

MONITORUL OFICIAL AL ROMÂNIEI, PARTEA I, Nr. 245/16.IV.2010

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a dispozițiilor art. I pct. 2 și 3 din Ordonanța de
urgență a Guvernului nr. 151/2008 pentru modificarea și completarea Ordonanței Guvernului nr. 15/2008 privind creșterile salariale
ce se vor acorda în anul 2008 personalului din învățământ, excepție ridicată de Sindicatul Liber din Învățământul Județului Bacău
în dosarele nr. 430/110/2009, nr. 1.346/110/2009, nr. 537/110/2009, nr. 802/110/2009, nr. 803/110/2009, nr. 804/110/2009,
nr. 698/110/2009, nr. 806/110/2009, nr. 433/110/2009, nr. 432/110/2009, nr. 431/110/2009, nr. 708/110/2009, nr. 709/110/2009,
nr. 801/110/2009, nr. 428/110/2009, nr. 1.348/110/2009, nr. 1.338/110/2009, nr. 813/110/2009, nr. 831/110/2009, nr. 830/110/2009,
nr. 820/110/2009, nr. 812/110/2009, nr. 811/110/2009, nr. 244/110/2009, nr. 229/110/2009, nr. 424/110/2009, nr. 423/110/2009,
nr. 553/110/2009, nr. 437/110/2009, nr. 808/110/2009, nr. 685/110/2009, nr. 550/110/2009, nr. 267/110/2009, nr. 439/110/2009,
nr. 536/110/2009, nr. 436/110/2009, nr. 435/110/2009, nr. 693/110/2009, nr. 686/110/2009, nr. 265/110/2009, nr. 247/110/2009,
nr. 246/110/2009, nr. 546/110/2009, nr. 539/110/2009, nr. 848/110/2009, nr. 819/110/2009, nr. 846/110/2009, nr. 818/110/2009,
nr. 814/110/2009, nr. 231/110/2009, nr. 241/110/2009, nr. 837/110/2009, nr. 829/110/2009, nr. 826/110/2009, nr. 838/110/2009,
nr. 825/110/2009, nr. 843/110/2009 și nr. 823/110/2009 ale Tribunalului Bacău — Secția civilă și de Uniunea Sindicatelor
Independente din Învățământ — Dolj în Dosarul nr. 32/63/2009 al Tribunalului Dolj — Secția conflicte de muncă și asigurări sociale.
Definitivă și general obligatorie.
Pronunțată în ședința publică din data de 4 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Oana Cristina Puică

CURTEA CONSTITUȚIONALĂ

D E C I Z I A Nr. 218
din 9 martie 2010

referitoare la excepția de neconstituționalitate a dispozițiilor Ordonanței de urgență a Guvernului
nr. 134/2005 pentru modificarea și completarea Ordonanței de urgență a Guvernului nr. 43/2002
privind Direcția Națională Anticorupție, precum și a dispozițiilor art. 1 alin. (1) și alin. (31) și art. 4
alin. (1) din Ordonanța de urgență a Guvernului nr. 43/2002 privind Direcția Națională Anticorupție
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Marinela Mincă
— procuror
Marieta Safta
— magistrat-asistent-șef
Pe rol se află soluționarea excepției de neconstituționalitate
a dispozițiilor Ordonanței de urgență a Guvernului nr. 134/2005
pentru modificarea și completarea Ordonanței de urgență a
Guvernului nr. 43/2002 privind Direcția Națională Anticorupție,
precum și a dispozițiilor art. 1 alin. (1) și alin. (31) și art. 4 alin. (1)
din aceeași Ordonanță de urgență a Guvernului, excepție
invocată de Dana Florentina Berheci și Constantin Pînzariu în
Dosarul nr. 1.538/40/2009 al Tribunalului Botoșani — Secția
penală.
La apelul nominal lipsesc părțile, față de care procedura de
citare este legal îndeplinită.

Președintele dispune să se facă apelul și în Dosarul nr. 7.808 D/
2009, având ca obiect excepția de neconstituționalitate a
dispozițiilor Ordonanței de urgență a Guvernului nr. 134/2005
pentru modificarea și completarea Ordonanței de urgență a
Guvernului nr. 43/2002 privind Direcția Națională Anticorupție,
excepție invocată de Ioan Știrbu în Dosarul nr. 3/110/2004 al
Înaltei Curți de Casație și Justiție — Secția penală.
La apelul nominal răspunde autorul excepției, lipsind
celelalte părți, față de care procedura de citare este legal
îndeplinită.
Magistratul-asistent referă că Ioan Știrbu a depus la dosar o
cerere prin care solicită ăextinderea cercetării constituționalității
și asupra Ordonanței de urgență a Guvernului nr. 43/2002”.
Reprezentantul Ministerului Public solicită respingerea cererii
ca inadmisibilă.
Având în vedere dispozițiile art. 146 lit. d) din Constituție,
potrivit cărora Curtea Constituțională se pronunță numai ăasupra
excepțiilor de neconstituționalitate [...] ridicate în fața instanțelor
judecătorești sau de arbitraj comercial”, precum și ale art. 29
alin. (4) din Legea nr. 47/1992, potrivit cărora ăSesizarea Curții
Constituționale se dispune de către instanța în fața căreia s-a
ridicat excepția de neconstituționalitate, printr-o încheiere care
va cuprinde punctele de vedere ale părților, opinia instanței

MONITORUL OFICIAL AL ROMÂNIEI, PARTEA I, Nr. 245/16.IV.2010
asupra excepției, și va fi însoțită de dovezile depuse de părți [...]”,
Curtea respinge cererea formulată.
Curtea, având în vedere obiectul excepțiilor de
neconstituționalitate ridicate în dosarele nr. 5.342 D/2009 și
nr. 7.808 D/2009, pune în discuție, din oficiu, problema conexării
cauzelor.
Ioan Știrbu nu este de acord cu conexarea dosarelor, întrucât
în cele două cauze nu sunt aceleași părți.
Reprezentantul Ministerului Public apreciază ca fiind întrunite
condițiile conexării dosarelor.
Curtea, în temeiul dispozițiilor art. 53 alin. (5) din Legea
nr. 47/1992 privind organizarea și funcționarea Curții
Constituționale, dispune conexarea Dosarului nr. 7.808 D/2009
la Dosarul nr. 5.342 D/2009, care a fost primul înregistrat.
Cauza fiind în stare de judecată, președintele acordă
cuvântul autorului excepției Ioan Știrbu, care solicită admiterea
excepției de neconstituționalitate astfel cum a fost formulată.
Reprezentantului Ministerului Public pune concluzii de
respingere a excepției de neconstituționalitate ca neîntemeiată,
invocând jurisprudența Curții Constituționale în materie.
C U R T E A,

având în vedere actele și lucrările dosarelor, reține următoarele:
Prin Încheierea din 25 iunie 2009, pronunțată în Dosarul
nr. 1.538/40/2009, Tribunalul Botoșani — Secția penală a
sesizat Curtea Constituțională cu excepția de
neconstituționalitate a dispozițiilor Ordonanței de urgență a
Guvernului nr. 134/2005 pentru modificarea și completarea
Ordonanței de urgență a Guvernului nr. 43/2002 privind
Direcția Națională Anticorupție, precum și a dispozițiilor
art. 1 alin. (1) și alin. (31) și art. 4 alin. (1) din aceeași
Ordonanță de urgență a Guvernului, excepție invocată de
Dana Florentina Berheci și Constantin Pînzariu.
Prin Încheierea din 7 octombrie 2009, pronunțată în Dosarul
nr. 3/110/2004, Înalta Curte de Casație și Justiție — Secția
penală a sesizat Curtea Constituțională cu excepția de
neconstituționalitate a dispozițiilor Ordonanței de urgență a
Guvernului nr. 134/2005 pentru modificarea și completarea
Ordonanței de urgență a Guvernului nr. 43/2002 privind
Direcția Națională Anticorupție, excepție invocată de
Ioan Știrbu.
În motivarea excepției de neconstituționalitate, similară
în dosarele conexate, se susține, în esență, că dispozițiile
Ordonanței de urgență a Guvernului nr. 134/2005 contravin
prevederilor constituționale ale art. 73 alin. (3) lit. a) și art. 115
alin. (4) și (6). Se arată că, deși Ordonanța de urgență a
Guvernului nr. 134/2005 s-a dat cu scopul de a corecta
neconstituționalitatea Ordonanței de urgență a Guvernului
nr. 43/2002, ăîn realitate și aceasta a doua ordonanță este la fel
de neconstituțională, întrucât vizează organizarea și
funcționarea unei direcții a Ministerului Public, care este una
dintre instituțiile fundamentale ale statului. [...] În acest domeniu
nu pot fi emise de Guvern ordonanțe de urgență, domeniul
putând fi reglementat numai prin lege organică. În consecință,
reglementând într-un domeniu rezervat exclusiv legii, Guvernul
a încălcat dispozițiile Constituției.” De asemenea, prevederile
art. 1 alin. (1) și alin. (31) și art. 4 alin. (1) din actul criticat
contravin dispozițiilor art. 132 referitoare la Statutul procurorilor,
întrucât se creează ăo instituție care funcționează în afara
normelor expres reglementate de Constituție, fiind împotriva
principiului legalității, al imparțialității și al controlului ierarhic care
guvernează activitatea procurorilor sub autoritatea Ministerului
justiției.”

9

Tribunalul Botoșani — Secția penală nu și-a exprimat
opinia cu privire la excepția invocată.
Înalta Curte de Casație și Justiție — Secția penală
apreciază că excepția de neconstituționalitate este nefondată,
referindu-se și la jurisprudența Curții Constituționale în materie.
În conformitate cu dispozițiile art. 30 alin. (1) din Legea
nr. 47/1992, încheierile de sesizare au fost comunicate
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile Ordonanței de urgență a Guvernului nr. 134/2005
pentru modificarea și completarea Ordonanței de urgență a
Guvernului nr. 43/2002 privind Direcția Națională Anticorupție,
publicată în Monitorul Oficial al României, Partea I, nr. 899 din
7 octombrie 2005, aprobată cu modificări prin Legea
nr. 54/2006, publicată în Monitorul Oficial al României, Partea I,
nr. 226 din 13 martie 2006. De asemenea, obiect al excepției îl
constituie, potrivit încheierii de sesizare a Curții pronunțată de
Tribunalul Botoșani —Secția penală, și dispozițiile art. 1 alin. (1)
și alin. (31) și art. 4 alin. (1) din Ordonanța de urgență a
Guvernului nr. 134/2005. În realitate, obiectul excepției îl
constituie prevederile art. 1 alin. (1) și alin. (31) și art. 4 alin. (1)
din Ordonanța de urgență a Guvernului nr. 43/2002, așa cum a
fost modificată prin Ordonanța de urgență a Guvernului
nr. 134/2005, texte care au următorul conținut:
— Art. 1 alin. (1) și alin. (31): ă(1) Prin prezenta ordonanță de
urgență se înființează Direcția Națională Anticorupție, ca
structură cu personalitate juridică, în cadrul Parchetului de pe
lângă Înalta Curte de Casație și Justiție, prin reorganizarea
Parchetului Național Anticorupție [...]
(31) Procurorul șef al Parchetului de pe lângă Înalta Curte de
Casație și Justiție conduce Direcția Națională Anticorupție prin
intermediul procurorului șef al acestei direcții. Procurorul general
al Parchetului de pe lângă Înalta Curte de Casație și Justiție
soluționează conflictele de competență apărute între Direcția
Națională Anticorupție și celelalte structuri sau unități din cadrul
Ministerului Public.”;
— Art. 4 alin. (1): ăDirecția Națională Anticorupție este
condusă de un procuror șef care este asimilat prim-adjunctului
procurorului general al Parchetului de pe lângă Înalta Curte de
Casație și Justiție. Procurorul șef al Direcției Naționale
Anticorupție este ajutat de 2 procurori șefi adjuncți, asimilați
adjunctului procurorului general al Parchetului de pe lângă Înalta
Curte de Casație și Justiție.”
Examinând excepția de neconstituționalitate astfel cum a fost
formulată, Curtea constată că s-a mai pronunțat în jurisprudența
sa asupra dispozițiilor Ordonanței de urgență a Guvernului
nr. 134/2005 pentru modificarea și completarea Ordonanței de
urgență a Guvernului nr. 43/2002 privind Direcția Națională
Anticorupție, cât și asupra celor ale art. 1 alin. (1) și alin. (31) și
art. 4 alin. (1) din Ordonanța de urgență a Guvernului
nr. 43/2002, așa cum a fost modificată prin Ordonanța de
urgență a Guvernului nr. 134/2005, criticate în raport de aceleași

10

MONITORUL OFICIAL AL ROMÂNIEI, PARTEA I, Nr. 245/16.IV.2010

prevederi constituționale și cu argumente similare. În acest sens
sunt Decizia nr. 1.706 din 17 decembrie 2009, publicată în
Monitorul Oficial al României, Partea I, nr. 42 din 19 ianuarie
2010, și, în ceea ce privește art. I pct. 2 din Ordonanța de
urgență a Guvernului nr. 134/2005, Decizia nr. 377 din 25 martie
2008, publicată în Monitorul Oficial al României, Partea I, nr. 336
din 30 aprilie 2008, prin care Curtea a respins, pentru

considerentele acolo reținute, excepția de neconstituționalitate
invocată.
Deoarece nu au intervenit elemente noi, de natură să
determine schimbarea acestei jurisprudențe, soluția pronunțată
anterior de Curte, precum și considerentele care o
fundamentează își păstrează valabilitatea și în prezenta cauză.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor Ordonanței de urgență a Guvernului nr. 134/2005 pentru
modificarea și completarea Ordonanței de urgență a Guvernului nr. 43/2002 privind Direcția Națională Anticorupție, precum și a
dispozițiilor art. 1 alin. (1) și alin. (31) și art. 4 alin. (1) din Ordonanța de urgență a Guvernului nr. 43/2002 privind Direcția Națională
Anticorupție, excepție invocată de Dana Florentina Berheci și Constantin Pînzariu în Dosarul nr. 1.538/40/2009 al Tribunalului
Botoșani — Secția penală, iar în ceea ce privește Ordonanța de urgență a Guvernului nr. 134/2005, de Ioan Știrbu în Dosarul
nr. 3/110/2004 al Înaltei Curți de Casație și Justiție — Secția penală.
Definitivă și general obligatorie.
Pronunțată în ședința publică din data de 9 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Marieta Safta

CURTEA CONSTITUȚIONALĂ

D E C I Z I A Nr. 222
din 9 martie 2010

referitoare la excepția de neconstituționalitate a prevederilor Ordonanței de urgență a Guvernului
nr. 119/2007 privind măsurile pentru combaterea întârzierii executării obligațiilor de plată rezultate
din contracte comerciale, în ansamblul său, cât și ale art. 5, 6, 7, 10, 11 și 13 din aceasta, în special
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Simona Ricu
— procuror
Claudia-Margareta Krupenschi
— magistrat-asistent
Pe rol se află soluționarea excepției de neconstituționalitate
a prevederilor Ordonanței de urgență a Guvernului nr. 119/2007
privind măsurile pentru combaterea întârzierii executării
obligațiilor de plată rezultate din contracte comerciale, în
ansamblul său, cât și ale art. 5, 6, 7, 10, 11 și 13 din aceasta, în
special, excepție ridicată de Societatea Comercială ăAflux
Publiprod” — S.A din București în Dosarul nr. 25.711/3/2009 al
Tribunalului București — Secția a VI-a comercială.
La apelul nominal se constată lipsa părților, față de care
procedura de citare este legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției, având în vedere că asupra

textelor de lege criticate Curtea Constituțională s-a mai
pronunțat în jurisprudența sa, de pildă prin Decizia
nr. 1.490/2009 sau Decizia nr. 1.480/2009.
C U R T E A,

având în vedere actele și lucrările dosarului, reține următoarele:
Prin Încheierea din 15 iulie 2009, pronunțată în Dosarul
nr. 25.711/3/2009, Tribunalul București — Secția a VI-a
comercială a sesizat Curtea Constituțională cu excepția de
neconstituționalitate a prevederilor Ordonanței de urgență
a Guvernului nr. 119/2007 privind măsurile pentru
combaterea întârzierii executării obligațiilor de plată
rezultate din contracte comerciale, în ansamblul său, cât și
ale art. 5, 6, 7, 10, 11 și 13 din aceasta, în special.
Excepția de neconstituționalitate a fost ridicată de Societatea
Comercială ăAflux Publiprod” — S.A din București într-o cauză
având ca obiect emiterea unei ordonanțe de plată.
În motivarea excepției de neconstituționalitate autorul
acesteia susține că Ordonanța de urgență a Guvernului
nr. 119/2007 reglementează o procedură specială de soluționare
a unei cereri având ca obiect pretenții, reprezentând, totodată,
o modalitate de eludare a procedurii de drept comun prevăzute
de Codul de procedură civilă, și, deci, de ămodificare a
prevederilor dintr-o lege organică”. Or, în cadrul acestei
proceduri speciale, procesul de justiție este ăsumar și

MONITORUL OFICIAL AL ROMÂNIEI, PARTEA I, Nr. 245/16.IV.2010
superficial”, deoarece, de pildă, nu este prevăzută decât
obligativitatea depunerii de către creditorul reclamant a tuturor
înscrisurilor pentru dovedirea pretențiilor sale, în timp ce, potrivit
Codului de procedură civilă, pentru soluționarea unei cauze cu
același obiect este necesară administrarea unor probe
pertinente, concludente și utile. Dispozițiile art. 13 înlocuiesc
calea de atac a apelului sau recursului, prevăzută de Codul de
procedură civilă, cu cererea în anulare, ceea ce este inechitabil
și contrar drepturilor de acces liber la justiție și la apărare.
Tribunalul București — Secția a VI-a comercială
apreciază că excepția de neconstituționalitate este
neîntemeiată. Ordonanța de urgență a Guvernului nr. 119/2007
transpune în dreptul intern Directiva nr. 35/2000 a Parlamentului
European și a Consiliului din 29 iunie 2000 privind combaterea
întârzierii plăților în tranzacțiile comerciale și instituie o
procedură simplificată și accelerată în acest domeniu, fără ca
principiul egalității și dreptul de acces liber la justiție sau la
apărare să fie încălcate.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile Ordonanței de urgență a Guvernului nr. 119/2007
privind măsurile pentru combaterea întârzierii executării
obligațiilor de plată rezultate din contracte comerciale, publicată
în Monitorul Oficial al României, Partea I, nr. 738 din
31 octombrie 2007. Totodată, autorul excepției are în vedere în
mod special dispozițiile art. 5, 6, 7, 10, 11 și 13 din aceasta,
astfel cum au fost modificate prin pct. 4 și 6 ale articolului unic
din Legea nr. 118/2008 pentru aprobarea Ordonanței de urgență
a Guvernului nr. 119/2007 privind măsurile pentru combaterea
întârzierii executării obligațiilor de plată rezultate din contracte
comerciale, publicată în Monitorul Oficial al României, Partea I,
nr. 410 din 2 iunie 2008, și care au următorul cuprins:
— Art. 5: ă(1) Cererea privind creanța de plată a prețului se
depune la instanța competentă pentru judecarea fondului cauzei
în primă instanță.
(2) În cazul litigiilor privitoare la obligații de plată rezultând
din contracte comerciale nu este necesară parcurgerea, în
prealabil, a etapei concilierii directe prevăzute la art. 7201 din
Codul de procedură civilă.
(3) Cererea privind creanța de plată a prețului rezultând dintr-un
contract de achiziție publică, de concesiune de lucrări publice
sau de servicii se depune la instanța de contencios administrativ
competentă, care va aplica pentru soluționarea cauzei
prevederile prezentei ordonanțe de urgență.
(4) Judecătorul verifică din oficiu competența instanței,
procedând conform legii.”;
— Art. 6: ă(1) Cererea introdusă potrivit prevederilor art. 5
cuprinde:
a) numele și domiciliul sau, după caz, denumirea și sediul
creditorului;

11

b) numele și domiciliul debitorului persoană fizică, iar în cazul
debitorului persoană juridică, denumirea și sediul, precum și,
după caz, numărul certificatului de înmatriculare în registrul
comerțului, codul fiscal și contul bancar;
c) suma ce face obiectul creanței, temeiul de fapt și de drept
al obligațiilor de plată, perioada la care se referă acestea,
termenul la care trebuia făcută plata și orice element necesar
pentru determinarea datoriei;
d) semnătura creditorului.
(2) La cerere se anexează înscrisurile ce atestă cuantumul
sumei datorate și orice alte înscrisuri doveditoare ale acesteia.
(3) Cererea și actele anexate la aceasta se depun în copie în
atâtea exemplare câte părți sunt, plus unul pentru instanță.”;
— Art. 7: ă(1) Pentru soluționarea cererii, judecătorul dispune
citarea părților, potrivit dispozițiilor Codului de procedură civilă
referitoare la pricinile urgente, pentru explicații și lămuriri,
precum și pentru a stărui în efectuarea plății sumei datorate de
debitor ori pentru a se ajunge la o înțelegere a părților asupra
modalităților de plată. Citația va fi înmânată părții cu 3 zile
înaintea termenului de judecată.
(2) Când creditorul învederează că, deși a făcut tot ce i-a stat
în putință, nu a izbutit să afle domiciliul sau sediul pârâtului,
președintele instanței va dispune citarea acestuia prin
publicitate. Afișarea, precum și publicarea citației în Monitorul
Oficial al României, Partea a III-a, sau într-un ziar de largă
circulație se fac cu 5 zile înainte de data fixată pentru judecată.
(3) La citația pentru debitor se vor anexa, în copie, cererea
creditorului și actele depuse de acesta în dovedirea pretențiilor.
(4) În citație se va preciza că până cel mai târziu în ziua fixată
pentru înfățișare, debitorul este obligat să depună întâmpinare,
sub sancțiunea decăderii din dreptul de a mai propune probe și
de a invoca excepții, în afara celor de ordine publică. În cazul
nedepunerii întâmpinării, instanța poate considera aceasta ca o
recunoaștere a pretențiilor creditorului.”;
— Art. 10: ă(1) În cazul în care, ca urmare a verificării cererii
pe baza înscrisurilor depuse, a declarațiilor părților, precum și a
celorlalte probe administrate, constată că cererea este
întemeiată, instanța emite o ordonanță de plată, în care se
precizează suma și termenul de plată.
(2) Dacă debitorul recunoaște o parte a pretențiilor
creditorului, instanța emite o ordonanță de plată parțială pentru
suma ce corespunde părții necontestate a creanței, stabilind
termenul de plată.
(3) Termenul de plată nu va fi mai mic de 10 zile și nici nu va
depăși 30 de zile de la data comunicării ordonanței de plată.
Judecătorul nu va putea stabili alt termen de plată decât dacă
părțile se înțeleg în acest sens.
(4) Ordonanța de plată se va comunica fiecărei părți de
îndată, potrivit prevederilor Codului de procedură civilă.”;
— Art. 11: ăÎn cazul în care instanța, examinând probele
cauzei, pronunță o ordonanță de plată numai pentru o parte din
creanța pretinsă, creditorul poate formula cerere de chemare în
judecată potrivit dreptului comun pentru a obține obligarea
debitorului la plata restului datoriei.”;
— Art. 13: ă(1) Împotriva ordonanței de plată debitorul poate
formula cerere în anulare, în termen de 10 zile de la data
comunicării acesteia.
(2) Cererea în anulare se soluționează de către instanța
competentă pentru judecarea fondului cauzei în primă instanță.
(3) Cererea în anulare nu suspendă executarea.
Suspendarea va putea fi însă încuviințată, la cererea debitorului,
numai cu dare de cauțiune, al cărei cuantum va fi fixat de
instanță.
(4) Dacă instanța învestită admite cererea în anulare,
aceasta va anula ordonanța de plată, pronunțând o hotărâre
irevocabilă. Prevederile art. 9 alin. (3) se aplică în mod
corespunzător.

12

MONITORUL OFICIAL AL ROMÂNIEI, PARTEA I, Nr. 245/16.IV.2010

(5) Hotărârea prin care a fost respinsă cererea în anulare
este irevocabilă.”
În opinia autorului excepției, textele de lege criticate
contravin dispozițiilor constituționale ale art. 16 — Egalitatea în
drepturi, art. 21 — Accesul liber la justiție, art. 24 — Dreptul la
apărare și ale art. 53 — Restrângerea exercițiului unor drepturi
sau al unor libertăți.
Analizând excepția de neconstituționalitate, Curtea
Constituțională constată că Ordonanța de urgență a Guvernului
nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale
a mai fost supusă controlului de constituționalitate fie parțial, fie
în integralitatea sa.
În acest sens, Curtea a pronunțat, de pildă, Decizia nr. 1.490
din 10 noiembrie 2009, publicată în Monitorul Oficial al
României, Partea I, nr. 42 din 19 ianuarie 2010, prin care,
analizând constituționalitatea dispozițiilor Ordonanței de urgență
a Guvernului nr. 119/2007, a respins excepția și a statuat că
ăprevederile de lege criticate sunt în sensul aplicării principiului
rolului activ al judecătorului, care, la soluționarea pricinilor în
primă instanță, are obligația de a încerca împăcarea părților.
Împrejurarea că, potrivit art. 7 din Ordonanța de urgență a
Guvernului nr. 119/2007, judecătorul citează părțile pentru
explicații și lămuriri și stăruie în efectuarea plății sumei datorate
înseamnă că hotărârea se va pronunța numai după ce

judecătorul va analiza toate probele aflate la dosar, inclusiv cele
propuse de debitor. Mai mult, art. 2 din ordonanță prevede că
procedura reglementată de acest act normativ vizează exclusiv
creanțele certe, lichide și exigibile ce reprezintă obligații de plată
a unor sume de bani care rezultă din contracte comerciale, iar
art. 10 dispune că ordonanța de plată se va emite numai în urma
verificării cererii pe baza înscrisurilor depuse potrivit art. 6
alin. (2), a declarațiilor părților, precum și a celorlalte probe
administrate, instanța constatând că cererea este întemeiată”.
Prin Decizia nr. 871 din 16 iunie 2009, publicată în Monitorul
Oficial al României, Partea I, nr. 558 din 11 august 2009, și
Decizia nr. 1.480 din 10 noiembrie 2009, publicată în Monitorul
Oficial al României, Partea I, nr. 44 din 20 ianuarie 2010, Curtea,
analizând critici de neconstituționalitate asemănătoare celor
formulate în prezenta cauză, a statuat, pentru argumentele
acolo expuse, că dispozițiile art. 5 alin. (1) și (2), art. 6 alin. (2),
art. 7 alin. (1), art. 10, art. 11 și ale art. 13 din Ordonanța de
urgență a Guvernului nr. 119/2007 respectă exigențele dreptului
la apărare și ale dreptului la un proces echitabil.
Întrucât, față de cele examinate de Curtea Constituțională,
nu au intervenit elemente noi, de natură să determine
schimbarea jurisprudenței la care s-a făcut referire, cele statuate
prin deciziile menționate își păstrează valabilitatea și în prezenta
cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor Ordonanței de urgență a Guvernului nr. 119/2007 privind măsurile
pentru combaterea întârzierii executării obligațiilor de plată rezultate din contracte comerciale, în ansamblul său, cât și ale art. 5,
6, 7, 10, 11 și 13 din aceasta, în special, excepție ridicată de Societatea Comercială ăAflux Publiprod” — S.A. din București în
Dosarul nr. 25.711/3/2009 al Tribunalului București — Secția a VI-a comercială.
Definitivă și general obligatorie.
Pronunțată în ședința publică din data de 9 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Claudia-Margareta Krupenschi

CURTEA CONSTITUȚIONALĂ

D E C I Z I A Nr. 267
din 16 martie 2010

referitoare la excepția de neconstituționalitate a dispozițiilor art. 257 din Legea nr. 95/2006
privind reforma în domeniul sănătății
Ioan Vida
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán

— președinte
— judecător
— judecător
— judecător
— judecător
— judecător

Augustin Zegrean
— judecător
Antonia Constantin
— procuror
Doina Suliman
— magistrat-asistent-șef
Pe rol se află soluționarea excepției de neconstituționalitate
a dispozițiilor art. 257 din Legea nr. 95/2006 privind reforma în
domeniul sănătății, excepție ridicată de Dan Stegăroiu în

MONITORUL OFICIAL AL ROMÂNIEI, PARTEA I, Nr. 245/16.IV.2010
Dosarul nr. 2.072/117/2008 al Tribunalului Cluj — Secția mixtă
de contencios administrativ și fiscal, conflicte de muncă și
asigurări sociale.
Dezbaterile au avut loc în ședința publică din data de
4 martie 2010 și au fost consemnate în încheierea din acea
dată, când, având nevoie de timp pentru a delibera, Curtea a
amânat pronunțarea la data de 11 martie 2010 și apoi la
16 martie 2010.
C U R T E A,

având în vedere actele și lucrările dosarului, reține următoarele:
Prin Încheierea din 20 martie 2009, pronunțată în Dosarul
nr. 2.072/117/2008, Tribunalul Cluj — Secția mixtă de
contencios administrativ și fiscal, conflicte de muncă și
asigurări sociale a sesizat Curtea Constituțională cu
excepția de neconstituționalitate a dispozițiilor art. 257 din
Legea nr. 95/2006 privind reforma în domeniul sănătății.
Excepția a fost ridicată de Dan Stegăroiu într-o cauză în
contencios administrativ și fiscal având ca obiect anularea unui
act administrativ în contradictoriu cu Casa de Asigurări de
Sănătate a Județului Cluj.
În motivarea excepției de neconstituționalitate autorul
acesteia susține, în esență, că textul de lege criticat contravine
prevederilor constituționale ale art. 1 alin. (5), art. 16 alin. (1) și
(3), art. 29 alin. (1), art. 34 alin. (1), art. 35 alin. (2), art. 41
alin. (1), art. 47 alin. (1), art. 56 alin. (2), art. 135 alin. (1) și (2)
și art. 139 alin. (1), deoarece prevăd obligativitatea plății
contribuției de asigurări sociale de sănătate pentru veniturile
realizate de asigurați, inclusiv pentru cele realizate în afara
activității de bază, iar în cazul recuperării contribuțiilor de
asigurări de sănătate datorate și neplătite, sunt stabilite majorări
de întârziere foarte mari.
Instanța de judecată apreciază că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că excepția de neconstituționalitate este
inadmisibilă.

13

Avocatul Poporului apreciază că textele de lege criticate
sunt constituționale.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile autorului excepției, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 257 din Legea nr. 95/2006 privind reforma în
domeniul sănătății, publicată în Monitorul Oficial al României,
Partea I, nr. 372 din 28 aprilie 2006.
Aceste dispoziții de lege sunt raportate la prevederile
constituționale ale art. 1 alin. (5), art. 16 alin. (1) și (3), art. 29
alin. (1), art. 34 alin. (1), art. 35 alin. (2), art. 41 alin. (1), art. 47
alin. (1), art. 56 alin. (2), art. 135 alin. (1) și (2) și art. 139 alin. (1).
Examinând excepția, Curtea constată că autorul acesteia nu
formulează o veritabilă critică de neconstituționalitate, deoarece
nu indică elementele relației de contrarietate dintre textul de lege
criticat și prevederile constituționale invocate. În realitate,
acesta, fiind nemulțumit de soluția legislativă adoptată de
legiuitor în domeniul contribuției de asigurări de sănătate, se
rezumă la aprecieri personale în legătură cu aceasta.
Or, toate aspectele invocate nu intră în competența instanței
de contencios constituțional, așa cum aceasta este
reglementată de Constituție și de Legea nr. 47/1992, ci a
legiuitorului.
Deoarece atribuțiile Curții Constituționale privind analiza
conformității unor texte de lege cu Constituția nu se pot extinde
și asupra aspectelor invocate de autorul excepției în prezenta
cauză, critica de neconstituționalitate urmează să fie respinsă
ca inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 257 din Legea nr. 95/2006 privind
reforma în domeniul sănătății, excepție ridicată de Dan Stegăroiu în Dosarul nr. 2.072/117/2008 al Tribunalului Cluj — Secția mixtă
de contencios administrativ și fiscal, conflicte de muncă și asigurări sociale.
Definitivă și general obligatorie.
Pronunțată în ședința publică din data de 16 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Doina Suliman

14

MONITORUL OFICIAL AL ROMÂNIEI, PARTEA I, Nr. 245/16.IV.2010
CURTEA CONSTITUȚIONALĂ

D E C I Z I A Nr. 293
din 18 martie 2010

referitoare la excepția de neconstituționalitate a prevederilor art. 3 și art. 26 din Legea nr. 50/1991
privind autorizarea executării lucrărilor de construcții
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Carmen-Cătălin Gliga
— procuror
Claudia-Margareta Krupenschi
— magistrat-asistent
Pe rol se află soluționarea excepției de neconstituționalitate
a dispozițiilor art. 3 și art. 26 din Legea nr. 50/1991 privind
autorizarea executării lucrărilor de construcții, excepție ridicată
de Gheorghe Vasile Bulgărean în Dosarul nr. 1.800/337/2009 al
Judecătoriei Zalău, cauză ce constituie obiectul Dosarului
nr. 7.695D/2009 al Curții Constituționale.
La apelul nominal se constată lipsa părților, față de care
procedura de citare este legal îndeplinită.
Curtea dispune a se face apelul și în dosarele
nr. 7.696D/2009, nr. 7.697D/2009 și nr. 7.698D/2009, având ca
obiect aceeași excepție de neconstituționalitate, ridicate de
Florian Pop, Adrian Rus și, respectiv, Marius Florin Coste în
dosarele nr. 1.804/337/2009, nr. 1.799/337/2009 și, respectiv,
nr. 1.798/337/2009 ale Judecătoriei Zalău.
La apelul nominal se constată lipsa părților, față de care
procedura de citare este legal îndeplinită.
Curtea, din oficiu, văzând identitatea de obiect a acestor
cauze, pune în discuție problema conexării lor.
Reprezentantul Ministerului Public este de acord cu
propunerea de conexare a acestor cauze.
Curtea, în temeiul art. 14 și al art. 53 alin. (5) din Legea
nr. 47/1992, dispune conexarea dosarelor nr. 7.698D/2009,
nr. 7.697D/2009 și nr. 7.696D/2009 la Dosarul nr. 7.695D/2009,
care a fost primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției, având în vedere
jurisprudența constantă a Curții Constituționale în această
materie.
C U R T E A,

având în vedere actele și lucrările dosarelor, reține următoarele:
Prin încheierile din 1 octombrie 2009, pronunțate în dosarele
nr. 1.800/337/2009, nr. 1.804/337/2009, nr. 1.799/337/2009 și,
respectiv, nr. 1.798/337/2009, Judecătoria Zalău a sesizat
Curtea Constituțională cu excepția de neconstituționalitate
a dispozițiilor art. 3 și art. 26 din Legea nr. 50/1991 privind
autorizarea executării lucrărilor de construcții.
Excepțiile de neconstituționalitate au fost ridicate de
Gheorghe Vasile Bulgărean, Florian Pop, Adrian Rus și,
respectiv, Marius Florin Coste în cauze având ca obiect
soluționarea unor plângeri contravenționale.
În motivarea excepției de neconstituționalitate având un
conținut asemănător se susține că prevederile legale criticate
sunt neconstituționale, deoarece ăobligativitatea impusă
titularilor dreptului de proprietate privată asupra unui teren de a
construi conform voinței unor organe administrative constituie

golirea de conținut a dreptului de proprietate privată și
supunerea titularilor respectivului drept la taxe și sancțiuni
nejustificate.” Restricționarea și limitarea de către stat a dreptului
de proprietate privată al cetățenilor săi, în alte condiții decât cele
prevăzute de art. 44 din Constituție, constituie o încălcare a
garantării și ocrotirii proprietății private. În plus, prevederile
legale criticate instituie un tratament discriminatoriu între
persoanele fizice titulare ale dreptului de proprietate și stat sau
alte persoane de drept public, titulare ale acestui drept,
deoarece regimul sancționator reglementat de Legea
nr. 50/1991 nu se aplică statului sau persoanelor de drept public.
Judecătoria Zalău opinează în sensul netemeiniciei
excepției de neconstituționalitate, întrucât textele de lege
atacate nu reprezintă altceva decât o reglementare a
conținutului și limitelor dreptului de proprietate, competență
conferită de art. 44 din Constituție legiuitorului ordinar.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Guvernul, în punctul său de vedere, apreciază că excepția
de neconstituționalitate este neîntemeiată, pentru aceleași
considerente reținute de Curtea Constituțională prin deciziile
nr. 1.230/2008, nr. 150/2007, nr. 409/2005 sau nr. 4/2005.
Președinții celor două Camere ale Parlamentului și
Avocatul Poporului nu au comunicat punctele lor de vedere, cu
privire la excepția de neconstituționalitate.
C U R T E A,

examinând încheierile de sesizare, punctele de vedere ale
Guvernului, rapoartele întocmite de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3 și art. 26 din Legea nr. 50/1991 privind
autorizarea executării lucrărilor de construcții, republicată în
Monitorul Oficial al României, Partea I, nr. 933 din 13 octombrie
2004, astfel cum au fost modificate și completate prin Ordonanța
de urgență a Guvernului nr. 214/2008 pentru modificarea și
completarea Legii nr. 50/1991 privind autorizarea executării
lucrărilor de construcții, publicată în Monitorul Oficial al
României, Partea I, nr. 847 din 16 decembrie 2008, și Legea
nr. 261/2009 privind aprobarea Ordonanței de urgență a
Guvernului nr. 214/2008 pentru modificarea și completarea Legii
nr. 50/1991 privind autorizarea executării lucrărilor de construcții,
publicată în Monitorul Oficial al României, Partea I, nr. 493 din
16 iulie 2009. Textele criticate au, în prezent, următorul conținut:
— Art. 3: ă(1) Construcțiile civile, industriale, agricole, cele
pentru susținerea instalațiilor și utilajelor tehnologice, pentru
infrastructură de orice fel sau de oricare altă natură se pot
realiza numai cu respectarea autorizației de construire, precum

MONITORUL OFICIAL AL ROMÂNIEI, PARTEA I, Nr. 245/16.IV.2010
și a reglementărilor privind proiectarea și executarea
construcțiilor, pentru:
a) lucrări de construire, reconstruire, consolidare, modificare,
extindere, reabilitare, schimbare de destinație sau de reparare
a construcțiilor de orice fel, precum și a instalațiilor aferente
acestora, cu excepția celor prevăzute la art. 11;
b) lucrări de construire, reconstruire, extindere, reparare,
consolidare, protejare, restaurare, conservare, precum și orice
alte lucrări, indiferent de valoarea lor, care urmează să fie
efectuate la construcții reprezentând monumente istorice,
inclusiv la anexele acestora, identificate în același imobil —
teren și/sau construcții, la construcții amplasate în zone de
protecție a monumentelor si în zone construite protejate, stabilite
potrivit legii, ori la construcții cu valoare arhitecturală sau istorică
deosebită, stabilite prin documentații de urbanism aprobate;
c) lucrări de construire, reconstruire, modificare, extindere,
reparare, modernizare și reabilitare privind căile de comunicație
de orice fel, drumurile forestiere, lucrările de artă, rețelele și
dotările tehnico-edilitare, branșamente și racorduri la rețele de
utilități, lucrările hidrotehnice, amenajările de albii, lucrările de
îmbunătățiri funciare, lucrările de instalații de infrastructură,
lucrările pentru noi capacități de producere, transport, distribuție
a energiei electrice și/sau termice, precum și de reabilitare și
retehnologizare a celor existente;
d) împrejmuiri și mobilier urban, amenajări de spații verzi,
parcuri, locuri de joacă și agrement, piețe și alte lucrări de
amenajare a spațiilor publice;
e) lucrări de foraje și excavări necesare pentru efectuarea
studiilor geotehnice și a prospecțiunilor geologice, proiectarea și
deschiderea exploatărilor de cariere și balastiere, a sondelor de
gaze și petrol, precum și a altor exploatări de suprafață,
subterane sau subacvatice;
f) lucrări, amenajări și construcții cu caracter provizoriu
necesare în vederea organizării executării lucrărilor, în condițiile
prevăzute la art. 7 alin. (1) si (13);
g) organizarea de tabere de corturi, căsuțe sau de rulote;
h) lucrări de construcții cu caracter provizoriu: chioșcuri,
tonete, cabine, spații de expunere, corpuri și panouri de afișaj,
firme și reclame, copertine și pergole situate pe căile și spațiile
publice, anexe gospodărești, precum și anexele gospodărești
ale exploatațiilor agricole situate în extravilan;
i) cimitire — noi și extinderi.
(2) În vederea simplificării procedurii de autorizare a
executării lucrărilor de construcții provizorii prevăzute la alin. (1)
lit. d), g) și h), autorizația de construire se emite în baza
documentațiilor tehnice — D.T. cu conținut simplificat în raport
cu conținutul-cadru prevăzut în anexa nr. 1.”;
— Art. 26: ă(1) Constituie contravenții următoarele fapte,
dacă nu au fost săvârșite în astfel de condiții încât, potrivit legii,
să fie considerate infracțiuni:
a) executarea sau desființarea, totală ori parțială, fără
autorizație a lucrărilor prevăzute la art. 3, cu excepția celor
menționate la lit. b), de către investitor și executant;
b) executarea sau desființarea, cu nerespectarea
prevederilor autorizației și a proiectului tehnic, a lucrărilor
prevăzute la art. 3, cu excepția celor prevăzute la lit. b), precum
și continuarea executării lucrărilor autorizate fără solicitarea unei
noi autorizații de construire în situațiile prevăzute la art. 7
alin. (15), de către investitor și executant;
c) aprobarea furnizării de utilități urbane, ca urmare a
executării de lucrări de branșamente și racorduri la rețele pentru
construcții noi neautorizate;
d) menținerea după expirarea termenului prevăzut prin
autorizație sau după terminarea lucrărilor autorizate ori
adaptarea în alte scopuri față de cele prevăzute în autorizație a
construcțiilor, lucrărilor și amenajărilor cu caracter provizoriu;

15

e) neaducerea terenului la starea inițială de către investitor,
după terminarea lucrărilor prevăzute la art. 3 lit. c), precum și
nerealizarea lucrărilor de curățare, amenajare ori degajare, după
caz, a amplasamentului și/sau a terenurilor adiacente ocupate
temporar pe durata execuției, odată cu încheierea lucrărilor de
bază;
f) împiedicarea ori sustragerea de la efectuarea controlului,
prin interzicerea accesului organelor de control abilitate sau prin
neprezentarea documentelor și a actelor solicitate;
g) neanunțarea datei începerii lucrărilor de construcții
autorizate, în conformitate cu prevederile art. 7 alin. (8);
h) neemiterea certificatelor de urbanism în termenul prevăzut
la art. 6 alin. (2), precum și emiterea de certificate de urbanism
incomplete ori cu date eronate, care nu conțin lista cuprinzând
avizele și acordurile legale necesare în raport cu obiectivul de
investiții, sau eliberarea acestora condiționat de elaborarea
prealabilă a unei documentații de urbanism sau a oricăror
documentații tehnice de definire a scopului solicitării, cu
depășirea termenului legal, sau refuzul nejustificat ori
condiționarea furnizării informațiilor de interes public prevăzute
la art. 6 alin. (1);
h1) neemiterea autorizațiilor de construire în termenul
prevăzut la art. 7 alin. (1);
i) emiterea de autorizații de construire/desființare:
— în lipsa unui drept real asupra imobilului, care să confere
dreptul de a solicita autorizația de construire/desființare;
— în lipsa sau cu nerespectarea prevederilor documentațiilor
de urbanism, aprobate potrivit legii;
— în baza unor documentații incomplete sau elaborate în
neconcordanță cu prevederile certificatului de urbanism, ale
Codului civil, ale conținutului-cadru al proiectului pentru
autorizarea executării lucrărilor de construcții, care nu conțin
avizele și acordurile legale necesare sau care nu sunt verificate
potrivit legii;
— în lipsa expertizei tehnice privind punerea în siguranță a
întregii construcții, în cazul lucrărilor de consolidare;
— în baza altor documente decât cele cerute prin prezenta
lege;
j) neorganizarea și neexercitarea controlului privind disciplina
în autorizarea și executarea lucrărilor de construcții de către
compartimentele abilitate din cadrul aparatului propriu al
consiliilor județene și al primăriilor, în unitățile lor administrativteritoriale, potrivit prevederilor art. 27 alin. (3) și (4), precum și
neurmărirea modului de îndeplinire a celor dispuse de
Inspectoratul de Stat în Construcții, potrivit dispozițiilor art. 29
alin. (3);
k) neîndeplinirea, la termenul stabilit, a măsurilor dispuse de
Inspectoratul de Stat în Construcții la controlul anterior;
l) refuzul nejustificat sau obstrucționarea sub orice formă a
accesului persoanelor fizice sau al reprezentanților persoanelor
juridice la documentele prevăzute la art. 34 alin. (7).
(2) Contravențiile prevăzute la alin. (1), săvârșite de
persoanele fizice sau juridice, se sancționează cu amenda după
cum urmează:
— de la 1.000 lei la 100.000 lei, cele prevăzute la lit. a);
— de la 3.000 lei la 10.000 lei, cele prevăzute la lit. f);
— de 10.000 lei, cele prevăzute la lit. c);
— de la 3.000 lei la 10.000 lei, cele prevăzute la lit. b), d) și e);
— de la 5.000 lei la 30.000 lei, cele prevăzute la lit. h), h1) și i);
— de la 1.000 lei la 5.000 lei, cele prevăzute la lit. j) și k);
— de 2.000 lei, cele prevăzute la lit. l);
—de 1.000 lei, cele prevăzute la lit. g).
(3) Cuantumul amenzilor se actualizează anual prin hotărâre
a Guvernului.
(4) Sancțiunea amenzii poate fi aplicată și reprezentantului
persoanei juridice.

16

MONITORUL OFICIAL AL ROMÂNIEI, PARTEA I, Nr. 245/16.IV.2010

(5) Sancțiunea amenzii pentru faptele prevăzute la alin. (1)
lit. h) și i) se aplică funcționarilor publici responsabili de
verificarea documentațiilor care stau la baza emiterii
certificatelor de urbanism și a autorizațiilor de construire sau de
desființare, precum și semnatarilor, potrivit atribuțiilor stabilite
conform legii.
(6)În condițiile prezentei legi nu se aplică sancțiunea
avertisment.”
Autorii excepției invocă dispozițiile art. 44 alin. (1) și (2) din
Constituție, care consacră principiul garantării și ocrotirii
dreptului de proprietate privată și ale art. 53 — Restrângerea
exercițiului unor drepturi sau al unor libertăți.
Analizând excepția de neconstituționalitate, Curtea
Constituțională constată că dispozițiile art. 3 și art. 26 din Legea

nr. 50/1991 privind autorizarea executării lucrărilor de construcții
au mai fost supuse controlului de constituționalitate, prin
raportare la aceleași prevederi constituționale și cu o motivare
asemănătoare. În acest sens, Curtea a pronunțat, de pildă,
Decizia nr. 150 din 22 februarie 2007, publicată în Monitorul
Oficial al României, Partea I, nr. 186 din 19 martie 2007 prin
care, pentru motivele acolo reținute, a respins excepția de
neconstituționalitate.
Întrucât, față de cele examinate de Curtea Constituțională,
nu au intervenit elemente noi, de natură să determine
schimbarea jurisprudenței la care s-a făcut referire, soluția și
considerentele reținute prin decizia menționată își păstrează
valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 3 și art. 26 din Legea nr. 50/1991 privind autorizarea executării
lucrărilor de construcții, excepție ridicată de Gheorghe Vasile Bulgărean, Florian Pop, Adrian Rus și, respectiv, Marius Florin Coste
în dosarele nr. 1.800/337/2009, nr. 1.804/337/2009, nr. 1.799/337/2009 și, respectiv, nr. 1.798/337/2009 ale Judecătoriei Zalău.
Definitivă și general obligatorie.
Pronunțată în ședința publică din data de 18 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Claudia-Margareta Krupenschi

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 245/16.IV.2010 conține 16 pagini.

Prețul: 3,20 lei

&JUYDGY|442313]
ISSN 1453—4495

