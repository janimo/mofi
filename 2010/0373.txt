PARTEA I

Anul 178 (XXII) — Nr. 373

Luni, 7 iunie 2010

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
HOTĂRÂRI ALE GUVERNULUI ROMÂNIEI

465.

— Hotărâre privind transmiterea unor imobile din
domeniul public al statului și din administrarea
Ministerului Administrației și Internelor, prin
Inspectoratul Județean al Poliției de Frontieră
Suceava, în domeniul public al municipiului Rădăuți și
în administrarea Consiliului Local al Municipiului
Rădăuți, județul Suceava ..........................................

2

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
410.

— Ordin al președintelui Autorității Naționale pentru
Sport și Tineret privind constituirea Comisiei Naționale
de Disciplină Sportivă și a Consiliului director............

3–5

ACTE ALE CURȚII EUROPENE
A DREPTURILOR OMULUI
Hotărârea din 1 decembrie 2009, definitivă la 1 martie 2010,
în Cauza Velcea și Mazăre împotriva României ........

6–16

2

MONITORUL OFICIAL AL ROMÂNIEI, PARTEA I, Nr. 373/7.VI.2010

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind transmiterea unor imobile din domeniul public al statului
și din administrarea Ministerului Administrației și Internelor, prin Inspectoratul Județean
al Poliției de Frontieră Suceava, în domeniul public al municipiului Rădăuți
și în administrarea Consiliului Local al Municipiului Rădăuți, județul Suceava
În temeiul art. 108 din Constituția României, republicată, al art. 9 alin. (1) și al art. 12 alin. (1) și (2) din Legea nr. 213/1998
privind proprietatea publică și regimul juridic al acesteia, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă transmiterea unor imobile, având datele
de identificare prevăzute în anexa care face parte integrantă din
prezenta hotărâre, din domeniul public al statului și din
administrarea Ministerului Administrației și Internelor, prin
Inspectoratul Județean al Poliției de Frontieră Suceava, în
domeniul public al municipiului Rădăuți și în administrarea
Consiliului Local al Municipiului Rădăuți, județul Suceava, în

vederea construirii de locuințe prin Agenția Națională pentru
Locuințe.
Art. 2. — Predarea-preluarea terenului transmis potrivit art. 1
se va face pe bază de protocol încheiat între părțile interesate,
în termen de 30 de zile de la data intrării în vigoare a prezentei
hotărâri.

PRIM-MINISTRU

EMIL BOC
Contrasemnează:
Ministrul administrației și internelor,
Vasile Blaga
Ministrul dezvoltării regionale și turismului,
Elena Gabriela Udrea
Ministrul finanțelor publice,
Sebastian Teodor Gheorghe Vlădescu
București, 12 mai 2010.
Nr. 465.
ANEXĂ

D AT E L E D E I D E N T I F I C A R E

a imobilelor care se transmit din domeniul public al statului și din administrarea Ministerului Administrației
și Internelor, prin Inspectoratul Județean al Poliției de Frontieră Suceava, în domeniul public al municipiului Rădăuți
și în administrarea Consiliului Local al Municipiului Rădăuți, județul Suceava
Locul unde
este situat imobilul

Persoana juridică
de la care se transmite imobilul

Persoana juridică
la care se transmite imobilul

Caracteristicile tehnice ale imobilului

Numărul de inventar
atribuit de M.F.P.

Codul de
clasificare

34.739

8.29.10

Suprafața totală
a terenului = 1,5 ha
Numărul cadastral 31885
Seră
Suprafața totală = 353 m2
Numărul cadastral 31885 — C 18
Anexă
Suprafața totală = 557 m2
Numărul cadastral 31885 — C 24

Municipiul Rădăuți,
Calea Bucovinei nr. 23—25,
județul Suceava

Statul român,
din administrarea
Ministerului Administrației
și Internelor, prin
Inspectoratul Județean
al Poliției de Frontieră
Suceava

Municipiul Rădăuți,
în administrarea
Consiliul Local
al Municipiului Rădăuți,
județul Suceava

Grajd
Suprafața totală = 645 m2
Numărul cadastral 31885 — C 25
Depozit C.L.
Suprafața totală = 166 m2
Numărul cadastral 31885 — C 26
Anexă
Suprafața totală = 80 m2
Numărul cadastral 31885 — C 27
Anexă
Suprafața totală = 148 m2
Numărul cadastral 31885 — C 28
Magazie cereale
Suprafața totală = 79 m2
Numărul cadastral 31885 — C 29

3

MONITORUL OFICIAL AL ROMÂNIEI, PARTEA I, Nr. 373/7.VI.2010

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL EDUCAȚIEI, CERCETĂRII, TINERETULUI ȘI SPORTULUI
AUTORITATEA NAȚIONALĂ PENTRU SPORT ȘI TINERET

ORDIN
privind constituirea Comisiei Naționale de Disciplină Sportivă și a Consiliului director
Având în vedere dispozițiile art. 13 din Legea nr. 551/2004 privind organizarea și funcționarea Comisiei Naționale de
Disciplină Sportivă, ale Ordinului președintelui Agenției Naționale pentru Sport nr. 207/2005 pentru aprobarea Regulamentului
privind organizarea și funcționarea Comisiei Naționale de Disciplină Sportivă, precum și ale Ordinului președintelui Agenției
Naționale pentru Sport nr. 208/2005 privind aprobarea Regulamentului de procedură al Comisiei Naționale de Disciplină Sportivă,
în conformitate cu dispozițiile art. 6 alin. (5) din Hotărârea Guvernului nr. 141/2010 privind înființarea, organizarea și
funcționarea Autorității Naționale pentru Sport și Tineret,
președintele Autorității Naționale pentru Sport și Tineret emite prezentul ordin.
Art. 1. — (1) Se constituie Comisia Națională de Disciplină
Sportivă, formată din 61 de membri, prevăzuți în anexa nr. 1.
(2) Atribuțiile Comisiei Naționale de Disciplină Sportivă sunt
prevăzute la art. 2 din Legea nr. 551/2004 privind organizarea și
funcționarea Comisiei Naționale de Disciplină Sportivă.
Art. 2. — (1) Se constituie Consiliul director, format din
7 membri, prevăzuți în anexa nr. 2.
(2) Atribuțiile Consiliului director sunt prevăzute la art. 5 din
Legea nr. 551/2004.

Art. 3. — Constituirea completelor de soluționare și
soluționarea litigiilor sunt prevăzute în Ordinul președintelui
Agenției Naționale pentru Sport nr. 208/2005 privind aprobarea
Regulamentului de procedură al Comisiei Naționale de
Disciplină Sportivă.
Art. 4. — Anexele nr. 1 și 2 fac parte integrantă din prezentul
ordin.
Art. 5. — Prezentul ordin se publică în Monitorul Oficial al
României, Partea I.

Președintele Autorității Naționale pentru Sport și Tineret,
Doina Ofelia Melinte
București, 19 mai 2010.
Nr. 410.
ANEXA Nr. 1

L I S TA

membrilor Comisiei Naționale de Disciplină Sportivă
Membrii Comisiei Naționale de Disciplină Sportivă pot fi numiți în completele de soluționare constituite în conformitate cu
dispozițiile Legii nr. 551/2004 privind organizarea și funcționarea Comisiei Naționale de Disciplină Sportivă.
Nr.
crt.

Numele și prenumele

Profesia

Locul de muncă

1.

Cârstoiu Alin

Consilier juridic

A.N.S.T.

2.

Codiță Cătălin

Consilier juridic

A.N.S.T.

3.

Dinu Ștefana

Consilier juridic

A.N.S.T.

4.

Pocania Luminița

Consilier juridic

A.N.S.T.

5.

Stan Dacian

Consilier juridic

A.N.S.T.

6.

Cruțu Marin

Profesor

A.N.S.T.

7.

Prisăcaru Ciprian

Profesor educație fizică și sport

A.N.S.T.

8.

Nechita Sergiu

Profesor educație fizică și sport

A.N.S.T.

9.

Dinu Valentin

Profesor educație fizică și sport

A.N.S.T.

10.

Luca Cătălin

Jurist

A.N.S.T.

11.

Nica Costel

Referent

A.N.S.T.

12.

Trocan Eugen

Economist

A.N.S.T.

13.

Petrache Raluca

Inginer

A.N.S.T.

14.

Dinu Răzvan

Profesor educație fizică și sport

A.N.S.T.

4
Nr.
crt.

MONITORUL OFICIAL AL ROMÂNIEI, PARTEA I, Nr. 373/7.VI.2010
Numele și prenumele

Profesia

Locul de muncă

15.

Bocșa Gelu Cristian

Profesor educație fizică și sport

A.N.S.T.

16.

Nicu Daniel

Profesor educație fizică și sport

A.N.S.T.

17.

Simion Marius

Profesor educație fizică și sport

A.N.S.T.

18.

Ciuc Alexandru

Profesor educație fizică și sport

A.N.S.T.

19.

Jianu George Daniel

Profesor educație fizică și sport

A.N.S.T.

20.

Gârbă Puiu

Profesor educație fizică și sport

A.N.S.T.

21.

Ștefănescu Adrian

Profesor educație fizică și sport

A.N.S.T.

22.

Tomescu Viorel

Profesor educație fizică și sport

A.N.S.T.

23.

Șintie Ana Maria

Profesor educație fizică și sport

A.N.S.T.

24.

Vasiliu Lucian

Profesor educație fizică și sport

A.N.S.T.

25.

Coman Ioana

Jurist

A.N.S.T.

26.

Badea Cârlescu Laura

Profesor educație fizică și sport

C.O.S.R.

27.

Dobrescu Ioan

Profesor educație fizică și sport

C.O.S.R.

28.

Trocan Carmen

Jurist

C.O.S.R.

29.

Popescu Georgeta

Jurist

C.O.S.R.

30.

Szekely Violeta

Profesor educație fizică și sport

C.O.S.R.

31.

Vâjială Graziela

Chimist

C.O.S.R.

32.

Voicu Alexandru

Antrenor emerit, avocat

C.O.S.R.

33.

Petrache Alin

Profesor educație fizică și sport

Federația Română de Rugby,
reprezentant C.O.S.R.

34.

Patzaichin Ivan

Antrenor

C.O.S.R.

35.

Vișoiu Dan

Avocat

Trinity Fund Management —
reprezentant C.O.S.R.

36.

Apolzan Mircea Dumitru

Jurist

Federația Română
de Gimnastică

37.

Mărășescu Nicolae

Profesor educație fizică și sport

Federația Română
de Atletism

38.

Balas Soter Iolanda

Profesor educație fizică și sport

Federația Română
de Atletism

39.

Dobre Laurențiu

Jurist

Federația Română
de Atletism

40.

Csiki Andrei

Antrenor

Federația Română de Hochei
pe Gheață

41.

Novac Paul Mihai

Profesor educație fizică și sport

Federația Română de Scrimă

42.

Pușcașu Vasile

Profesor educație fizică și sport

Federația Română de Lupte

43.

Babii Sorin

Profesor educație fizică și sport

Federația Română
de Tir Sportiv

44.

Iosif Niculina

Profesor educație fizică și sport

Federația Română de Tir
Sportiv

45.

Bardaș Ioana

Avocat

Federația Română
de Automobilism Sportiv

46.

Ionel Constantin

Antrenor federal

Federația Română de KaiacCanoe

47.

Hurmuz Gabriel

Profesor educație fizică și sport

Federația Română de Bob
și Sanie

48.

Floareș Bogdan

Economist

Federația Română de Ciclism

5

MONITORUL OFICIAL AL ROMÂNIEI, PARTEA I, Nr. 373/7.VI.2010
Nr.
crt.

Numele și prenumele

Profesia

Locul de muncă

49.

Andoniu Valentin

Economist

Federația Română de Ciclism

50.

Rist Tiberiu

Jurnalist

Federația
Baschet

51.

Grindeanu Petru

Inginer

Federația Română de Arte
Marțiale

52.

Marinescu Florentin

Profesor educație fizică și sport

Federația Română de Arte
Marțiale

53.

Voicu Constantin

Economist

Federația
Română
Aeronautică

de

54.

Alexandrescu Constantin

Profesor educație fizică și sport

Federația
Orientare

de

55.

Dinulescu Ioan

Profesor educație fizică și sport

Federația Română de Dans
Sportiv

56.

Stamatescu Constantin Ioan

Instructor sportiv

Federația
Română
Popice—Bowling

de

57.

Da Luz Tavares Frederico

Antrenor emerit

Federația
Română
Fotbal—Tenis

de

58.

Minciună Bogdan

Jurist

Federația
Română
Motociclism

de

59.

Satmare Sorin

Profesor educație fizică și sport

L.P.F.

60.

Popa Claudiu

Jurist

L.P.F.

61.

Țifrea Corina

Antrenor emerit

A.N.E.F.S.

Română

Română

de

ANEXA Nr. 2

L I S TA

membrilor Consiliului director al Comisiei Naționale de Disciplină Sportivă
Nr.
crt.

Numele și prenumele

Profesia

Locul de muncă

1.

Gârbă Puiu

Consilier

A.N.S.T.

2.

Nicu Daniel

Consilier

A.N.S.T.

3.

Prisăcaru Ciprian

Profesor educație fizică și sport

A.N.S.T.

4.

Dobrescu Ioan

Profesor educație fizică și sport

C.O.S.R.

5.

Apolzan Mircea Dumitru

Consilier juridic

Federația
Gimnastică

6.

Marinescu Florentin

Profesor educație fizică și sport

Federația Română de Arte
Marțiale

7.

Satmare Sorin

Profesor educație fizică și sport

L.P.F.

Română

de

În conformitate cu dispozițiile art. 10 alin. (2) din Legea nr. 551/2004 privind organizarea și funcționarea Comisiei Naționale
de Disciplină Sportivă, membrii Consiliului director nu pot fi numiți în complete de soluționare, ci doar în complete de recuzare.

6

MONITORUL OFICIAL AL ROMÂNIEI, PARTEA I, Nr. 373/7.VI.2010

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 1 decembrie 2009,
definitivă la 1 martie 2010,

în Cauza Velcea și Mazăre împotriva României
(Cererea nr. 64.301/01)
În Cauza Velcea și Mazăre împotriva României,
Curtea Europeană a Drepturilor Omului (Secția a treia), statuând în cadrul unei camere formate din: Josep Casadevall,
președinte, Elisabet Fura, Corneliu Bîrsan, Boštjan M. Zupančič, Alvina Gyulumyan, Egbert Myjer, Ann Power, judecători, și din
Santiago Quesada, grefier de secție,
după ce a deliberat în camera de consiliu la data de 10 noiembrie 2009,
pronunță următoarea hotărâre, adoptată la această dată:
PROCEDURA

1. La originea cauzei se află o cerere (nr. 64.301/01)
îndreptată împotriva României, prin care 2 cetățeni ai acestui
stat, domnul Ștefan Velcea (reclamantul) și doamna Florica
Mazăre (reclamanta), au sesizat Curtea la datele de 11 aprilie
2000 și 12 aprilie 2002, în temeiul art. 34 din Convenția pentru
apărarea drepturilor omului și a libertăților fundamentale
(Convenția).
2. Reclamanții, cărora li s-a acordat asistență judiciară din
oficiu, sunt reprezentați de doamna N. Popescu, avocat în
București. Guvernul român (Guvernul) este reprezentat de
agentul său, domnul R.-H. Radu, din cadrul Ministerului
Afacerilor Externe.
3. În cererea lor, reclamanții susțineau în mod special că li
s-ar fi încălcat drepturile garantate de art. 2 și 8 din Convenție.
4. La data de 24 martie 2006, președintele Secției a treia a
decis să comunice Guvernului cererea. Astfel cum prevede
art. 29 § 3 din Convenție, acesta a decis să se analizeze în
același timp admisibilitatea și temeinicia cauzei.
ÎN FAPT

I. Circumstanțele cauzei
5. Reclamantul s-a născut în anul 1919, iar reclamanta în
1949; amândoi locuiesc în București.
A. Drama din 7 ianuarie 1993

6. La data evenimentelor, Tatiana A., fiica reclamantului și
sora reclamantei, introdusese acțiune de divorț. Dat fiind
comportamentul violent al soțului său, Aurel A., ea s-a mutat la
domiciliul reclamantului.
7. În seara zilei de 7 ianuarie 1993, în jurul orei 18,00, Aurel
A. și fratele său, George L., agent de poliție, s-au deplasat la
domiciliul reclamantului. Aurel A. avea de gând să o convingă pe
soția lui să renunțe la procesul de divorț și să se întoarcă la
domiciliul familial. Aceștia au lovit cu putere în ușă și au strigat
ăDeschideți! Poliția!”. În apartament se aflau reclamantul, soția
sa, Georgeta V., și fiica lor, Tatiana A.
8. Reclamantul le-a permis lui Aurel A. și lui George L. să
intre în apartament. După o scurtă conversație cu soțul său,
Tatiana A. le-a cerut să plece și i-a condus spre ieșirea din
apartament.
9. Nemulțumit că nu a putut să o convingă pe soția lui să se
întoarcă în căminul familial, Aurel A. s-a înfuriat și a scos un cuțit
cu care a atacat-o pe soția sa. Aceasta a ieșit din apartament și
s-a grăbit spre ușa apartamentului aflat la același etaj cu cel al
părinților ei.
10. Reclamantul și soția sa au ieșit din apartament pentru a
o ajuta pe fiica lor. Aurel A. l-a înjunghiat pe reclamant, care s-a
prăbușit pe pragul apartamentul aflat vizavi de apartamentul

său. Reclamantul l-a văzut pe Aurel A. sărind peste corpul soției
sale lungite pe podea și fugind pe scări. Conform relatărilor
reclamantului, George L. l-a urmat pe Aurel A.
11. Fiica și soția reclamantului au decedat pe loc.
Reclamantul a fost dus la spital.
12. George L. l-a dus pe fratele său la domiciliul acestuia.
Două ore mai târziu, Aurel A. s-a sinucis. Acesta a lăsat două
scrisori în care mărturisea că le ucisese pe soția și pe soacra sa.
13. Această versiune a faptelor este reluată în deciziile
autorităților de urmărire penală și nu este infirmată de Guvern.
Aceasta în ciuda versiunii diferite date de George L. în timpul
anchetei.
B. Ancheta penală îndreptată împotriva lui Aurel A. (Dosarul
penal nr. 48/P/1993)

14. După dramă, George L., în calitatea sa de agent de
poliție, a informat biroul de poliție nr. 2 din București despre cele
întâmplate. În aceeași seară, o echipă formată dintr-un procuror,
3 polițiști și un medic legist s-a deplasat la apartamentul
reclamantului. Aceste persoane au fost înlocuite ulterior de
procurorul Florin C., care a procedat la o verificare a locului
faptelor și a luat depozițiile membrilor familiei B., vecini de palier
cu reclamantul. Au fost efectuate și fotografii. Cu această ocazie
a fost întocmit un proces-verbal în prezența a 2 martori, care
însă nu l-au semnat. În acest proces-verbal nu figura nicio
mențiune referitoare la eventualele acte îndeplinite de prima
echipă de anchetă.
15. În aceeași seară, 2 agenți ai Poliției București s-au
deplasat la domiciliul lui Aurel A. și au aplicat sigiliu pe
apartament în prezența unui martor.
16. La data de 8 ianuarie 1993, procurorul Florin C. a
procedat la vizitarea apartamentului lui Aurel A. și al Tatianei A.
și a întocmit un proces-verbal în prezența mai multor martori,
printre care Constantin T., cumnatul lui Aurel A. În acesta se
consemna faptul că în apartament nu se aflau decât o masă și
două scaune. Pe masă erau mai multe cești de cafea, pahare și
3 sticle de vin. Procurorul a ridicat un cuțit găsit pe podea, a
cărui lamă avea 12 cm lungime și 1,5 cm lățime și al cărui mâner
măsura 11 cm. Cuțitul era pătat cu o substanță de culoare roșie
despre care bănuia că este sânge. Au fost efectuate și fotografii.
Procurorul a dispus și un examen dactiloscopic al cuțitului.
17. La data de 8 ianuarie 1993, corpurile lui Aurel A.,
Georgetei V. și al Tatianei A. au fost autopsiate de medicii
Institutului Național de Medicină Legală din București (INML). În
ceea ce o privește pe Georgeta V., examenul a relevat în special
prezența unei leziuni de circa 18—20 cm lungime și 1,8—2 cm
lățime, cauzată de o lovitură violentă aplicată cu un obiect tăios
și ascuțit. La data de 13 martie 1993, comisia de control a INML

MONITORUL OFICIAL AL ROMÂNIEI, PARTEA I, Nr. 373/7.VI.2010
a aprobat rapoartele de autopsie care au fost trimise parchetului
la 23 februarie, 16 martie și, respectiv, 4 august 1993.
18. La datele de 11 și 25 ianuarie 1993, cei 3 membri ai
familiei B. au fost audiați de procuror. Gheorghe B., tatăl, a
declarat că l-a văzut pe Aurel A. înjunghiind-o pe Tatiana A., pe
care părinții ei încercau să o apere. El a încercat să îl imobilizeze
pe Aurel A. înainte ca fiul său să îl ia de la locul crimei. Aurelia B.,
mama, a declarat că l-a văzut pe Aurel A. aplicându-le lovituri de
cuțit Tatianei A. și Georgetei V., după care s-a închis în
apartament. Ceva mai târziu, când a ieșit din apartament, a
văzut corpurile Tatianei A. și Georgetei V. și pe reclamant, rănit
în abdomen. Ștefan B., fiul, a declarat că a ieșit din apartament
atunci când Tatiana A. era deja lungită pe jos și reclamantul
înjunghiat. L-a luat pe tatăl său de acolo și l-a introdus în
apartament. Mai târziu, când a ieșit din nou din apartament, a
descoperit corpul Georgetei V. Nu l-a văzut pe Aurel A. fugind,
dar a aflat de la tinerii aflați la parterul clădirii că Aurel A.
coborâse însoțit de o altă persoană. Conform declarațiilor
tinerilor, numai Aurel A. avea cuțit.
19. La datele de 18 ianuarie, 3 și 12 februarie 1993, Maria T.,
sora lui Aurel A., Antoniu T., fiul Mariei T., o colegă de serviciu
de-a Tatianei A., vecinii reclamantului și Lucreția I., o persoană
aflată pe palierul etajului de deasupra celui unde a avut loc
drama, au fost audiați de procuror.
20. La data de 18 ianuarie 1993, poliția a rupt sigiliul
apartamentului ce aparținea Tatianei A. și lui Aurel A. Cu această
ocazie, Lucian L., fratele lui Aurel A., a luat cele două scrisori
lăsate de acesta, în care mărturisea că își ucisese soția și
soacra, însă nu le-a predat poliției decât abia la data de 24 iunie
1993. Una dintre scrisori conținea următoarele:
ăÎn atenția parchetului
Subsemnatul Aurel N., născut la data de 14 februarie 1952,
în București, dau următoarea declarație:
Am luat și am vândut toate bunurile aflate în casă și am plătit
datoriile cu banii obținuți din această vânzare. Nu este vina
nimănui. Ceea ce vedeți în fața ochilor (cele două cadavre) este
opera mea. Nici asta nu este vina nimănui. Membrii familiei mele
nu erau la curent cu decizia mea. Nimeni nu știa nimic.”
21. La data de 20 ianuarie 1993, reclamantul i-a solicitat
procurorului să îl audieze, ținând cont de starea sa de sănătate
precară.
22. La data de 25 ianuarie 1993, reclamantul a fost audiat
de procuror. El a menționat că George L. îl însoțise pe fratele
său, Aurel A., și că intraseră în apartament, după ce au bătut la
ușă. După ce a ieșit din apartament, reclamantul l-a văzut pe
Aurel A. înjunghiind-o pe fiica sa. În schimb, nu a văzut cine a
înjunghiat-o pe soția sa.
23. La data de 2 februarie 1993, laboratorul Poliției București
a efectuat examenul dactiloscopic al cuțitului și a relevat faptul
că acesta nu prezenta urme papilare.
24. La data de 10 februarie 1993, procurorul a solicitat INML
să efectueze un examen serologic al cuțitului.
25. Raportul INML din 16 martie 1993 a constatat prezența
de sânge uman de grupa A sau AB pe lamă și de grupa 0 sau A
pe mâner.
26. Prin Rezoluția din 20 august 1993, Parchetul de pe lângă
Tribunalul Municipiului București a dispus clasarea cauzei.
Pentru a ajunge la această concluzie, acesta a constatat că
autorul infracțiunilor, Aurel A., decedase și că nicio altă persoană
nu fusese implicată. Și-a întemeiat decizia pe mai multe
examene medico-legale (rapoartele de autopsie și examinarea
cuțitului), pe cercetarea la fața locului din 7 ianuarie 1993 și pe
depozițiile celor 3 membri ai familiei B. și a Lucreției I. Raportul
de autopsie referitor la Tatiana A. constata că aceasta prezenta
o leziune de 2,2 cm lățime și 11 cm lungime, cauzată de un cuțit.
Conform raportului de autopsie referitor la Georgeta V., aceasta
prezenta o leziune de 1,8—2 cm lățime și de 18—20 cm lungime

7

cauzată de un cuțit. Parchetul a constatat că leziunile fuseseră
provocate de cuțitul găsit în apartamentul lui Aurel A., cuțit care
măsura 2 cm lățime și 15 cm lungime. Parchetul a explicat
diferența de lungime dintre leziunea Georgetei V. și cea a
cuțitului prin deplasarea lui Aurel A. pe o traiectorie laterală. Nici
parchetul, nici poliția nu l-au audiat pe George L.
27. Reclamantul a fost informat despre clasarea cauzei
printr-o scrisoare ce i-a fost adresată la data de 23 august 1993.
28. La data de 28 octombrie 1997, reclamanta a solicitat copii
ale rapoartelor de autopsie referitoare la mama și sora sa. La
data de 29 octombrie 1997, parchetul i le-a trimis.
29. La data de 17 februarie 1998, la cererea sa, reclamanta
a primit o copie integrală a Dosarului penal nr. 48/P/1993.
30. În luna octombrie 1999, reclamanții au contestat
ordonanța din data de 20 august 1993. La o dată neprecizată,
procurorul-șef al Parchetului de pe lângă Tribunalul Municipiului
București a confirmat ordonanța menționată mai sus.
C. Ancheta penală îndreptată împotriva lui George L.

31. La data de 22 ianuarie 1993, reclamantul a depus o
plângere penală la Parchetul de pe lângă Tribunalul Municipiului
București, motivat de faptul că George L. ar fi ocupat în mod
abuziv apartamentul ce îi aparținuse fiicei sale. Acesta și-a
exprimat teama ca bunurile aflate în apartament să nu dispară.
De asemenea, el a menționat că George L. participase la drama
din data de 7 ianuarie 1993, în calitate de ăcoautor al crimei”.
32. La data de 26 ianuarie 1993, ca răspuns la plângerea
reclamantului, parchetul i-a sugerat să apeleze la calea civilă a
partajului succesoral al bunurilor ce au aparținut fiicei sale
pentru a rezolva orice neînțelegere în legătură cu apartamentul.
33. La data de 25 mai 1993, reclamantul a depus o plângere
penală împotriva lui George L. cu acuzația de violare de
domiciliu, omor, complicitate și tentativă de omor, la Parchetul
Militar București. În plus, el mai susținea că ginerele lui și frații
acestuia i-au sechestrat fiica mai multe ore în ziua de dinaintea
decesului ei și că au furat bunurile aflate în apartamentul fiicei
sale. De asemenea, el a mai afirmat că după decesul fiicei sale
a plătit la Primăria București ratele lunare ale apartamentului pe
care aceasta îl cumpărase cu credit, dar că ulterior Lucian L.,
fratele lui Aurel A., a falsificat, cu ajutorul unui funcționar de la
primărie, chitanțele emise de aceasta, astfel încât Lucian L.
apărea ca și cum ar fi plătit chiar el aceste rate.
34. La o dată neprecizată, Parchetul Militar București a
declanșat o anchetă.
35. La 28 și 30 iunie 1993, parchetul i-a interogat pe mai
mulți vecini ai reclamantului.
36. La 27 august 1993, INML a întocmit un raport medical ce
stabilea că leziunile cauzate reclamantului îi puseseră viața în
pericol.
37. La data de 4 mai 1994, după ce a constatat existența mai
multor neconcordanțe între declarația reclamantului și cele pe
care George L. le-a dat între timp, parchetul a procedat la
confruntarea acestora. Reclamantul a susținut în principal că
George L. sosise odată cu fratele său în apartament. Aurel A. ar
fi înjunghiat-o pe fiica sa și apoi ar fi fugit. George L. a declarat
că el sosise la domiciliul reclamantului după fratele său pentru
a-l ajuta pe acesta să transporte bunurile Tatianei A., care avea
de gând să se întoarcă la domiciliul său, și că nu a intrat în
apartamentul reclamantului. L-ar fi văzut pe fratele său
înjunghiindu-i pe reclamant, pe fiica și pe soția acestuia, însă,
fiind cuprins de o emoție puternică, el nu a reacționat. L-a urmat
pe fratele său când acesta a luat-o la fugă.
38. La data de 17 noiembrie 1994, parchetul a audiat 3 tineri
care se aflau la parterul clădirii în momentul evenimentelor.
Aceștia au declarat că au văzut două persoane intrând
împreună în clădire în jurul orei 18,30 și ieșind în fugă după
aproximativ o jumătate de oră.

8

MONITORUL OFICIAL AL ROMÂNIEI, PARTEA I, Nr. 373/7.VI.2010

39. Prin Ordonanța din 9 decembrie 1994, Parchetul Militar
București a dispus neînceperea urmăririi penale în ceea ce
privește infracțiunile de violare de domiciliu și de omor. Acesta
a reținut că George L. intrase în apartamentul reclamantului, dar
că a ieșit la cererea acestuia din urmă. Aurel A. i-a înjunghiat pe
Tatiana A., Georgeta V. și pe reclamant. Nu a existat nicio
înțelegere între George L. și Aurel A. cu privire la aceste crime,
primul sosind la domiciliul reclamantului numai în scopul de a-l
ajuta pe fratele său să transporte bunurile. În opinia parchetului,
această concluzie era confirmată și de scrisorile lăsate de
Aurel A. înainte de a se sinucide.
40. Printr-o adresă din aceeași zi, parchetul l-a informat pe
reclamant cu privire la soluția de neîncepere a urmăririi penale.
41. La data de 30 iulie 1997, în urma mai multor plângeri ale
reclamanților, dintre care doar cea din 17 martie 1997 a fost
depusă la dosar, Parchetul Militar General de pe lângă Curtea
Supremă de Justiție a apreciat că ancheta nu era completă,
deoarece existau neconcordanțe între depozițiile martorilor și a
reclamantului, pe de o parte, și cea a lui George L., pe de altă
parte, fiind neclar dacă acesta din urmă sosise la domiciliul
reclamantului odată cu fratele său și în ce loc se afla acesta în
timpul comiterii crimelor din 7 ianuarie 1993. Prin urmare,
parchetul a infirmat Ordonanța din 9 decembrie 1994 și a decis
continuarea urmăririi și o nouă audiere a reclamantului, a lui
George L. și a celorlalți 3 martori ale căror nume le-a precizat.
Această ordonanță i-a fost comunicată la data de 6 august 1998
numai reclamantei.
42. La 6 octombrie, 7 și 28 noiembrie și 4 decembrie 1997,
Parchetul Militar General i-a audiat pe reclamanți, pe George L.,
pe Ștefan B., pe Aurelia B. și pe Lucreția I. Reclamanta a
solicitat o confruntare între George L. și martori, precum și o
reconstituire a faptelor din 7 ianuarie 1993.
43. La o dată neprecizată, reclamanta a depus un memoriu
la Direcția Generală de Poliție București pentru a denunța
implicarea lui George L. și a lui Constantin T., cumnatul lui
Aurel A., și el agent de poliție, în desfășurarea anchetei.
44. La data de 20 ianuarie 1998, Direcția Generală de Poliție
București i-a răspuns reclamantei după cum urmează:
ăÎn urma memoriului dumneavoastră (...) referitor la
implicarea colonelului Constantin T. și a sergentului George L. în
buna soluționare a dosarului penal în care victimele au fost
părinții și sora dumneavoastră, vă informăm că: (...)
— procesul-verbal redactat la data de 8 ianuarie 1993 cu
ocazia sinuciderii lui Aurel A., în apartamentul său situat în
str. Șerban Vodă, a fost depus la dosarul nr. 48/P/93; colonelul
Constantin T. se afla [în apartament] în calitate de martor;
— agentul de poliție care a aflat că o persoană intrase în
reședința părinților dumneavoastră cu autorul infracțiunii a
furnizat precizări în acest sens procurorului care a condus
ancheta;
— sergentul George L. i-a raportat verbal, în seara de
7 ianuarie 1993, ofițerului de serviciu și locotenentului său din
secția de poliție nr. 2 (de care aparține) drama la care a asistat;
— colonelul Constantin T. a fost avertizat să nu se amestece
în urmărirea penală începută împotriva cumnatului său,
George L (...)”.
45. La data de 9 februarie 1998, s-a procedat la o
reconstituire parțială a faptelor din 7 ianuarie 1993. Reclamantul
și Aurelia B. au indicat pozițiile corpurilor Tatianei A. și
Georgetei V., precum și pe aceea a reclamantului după ce au
fost înjunghiați. George L. a refuzat să urce la etajul unde
avusese loc drama. Procurorul a întocmit un proces-verbal,
precum și o schiță; au fost făcute fotografii.
46. La data de 19 februarie 1998, George L. a confirmat
exactitatea pozițiilor corpurilor din schița din 9 februarie 1998,
cu excepția celei a corpului Georgetei V., care, după părerea sa,
căzuse în spațiul aflat între apartamentul reclamantului și cel
situat vizavi, nu în fața scărilor, așa cum arăta schița.

47. La data de 3 martie 1998, parchetul l-a confruntat pe
George L. cu Adrian A., unul dintre tinerii aflați la parterul clădirii
la momentul dramei. Acest tânăr a declarat că a văzut două
persoane intrând împreună în clădire în jurul orei 18,30, care au
ieșit după aproximativ o jumătate de oră. Nu l-a putut identifica
cu certitudine pe George L. ca fiind una dintre acele două
persoane, însă nu a exclus această posibilitate. George L. a
dezmințit faptul că ar fi ajuns la apartamentul reclamantului
odată cu fratele său, Aurel A.
48. La data de 18 mai 1998, pentru a da curs unei cereri a
parchetului din 25 februarie 1998, laboratorul de expertiză
criminalistică al Ministerului Justiției a efectuat o expertiză
grafoscopică, a cărei concluzie a fost că cele două scrisori
găsite în apartamentul lui Aurel A. fuseseră scrise de acesta.
49. La data de 24 iunie 1998, Parchetul Militar General de
pe lângă Curtea Supremă de Justiție a pronunțat neînceperea
urmăririi penale. Decizia i-a fost comunicată reclamantului la
data de 29 iunie 1998.
50. Reclamanții au formulat mai multe plângeri împotriva
soluției de neîncepere a urmăririi penale.
51. Prin Ordonanța din data de 23 decembrie 1999,
Parchetul Militar General de pe lângă Curtea Supremă de
Justiție a hotărât redeschiderea anchetei. Acesta a constatat în
primul rând că exista o incompatibilitate între lungimea cuțitului
folosit la săvârșirea crimelor — 12 cm — și dimensiunile leziunii
Georgetei V., care atingea 18—20 cm. În continuare, acesta a
menționat că nu s-a verificat dacă George L. îl ajutase pe fratele
său să comită crimele.
52. La o dată neprecizată, reclamantul și un alt martor au
fost audiați de procuror.
53. La 7 iulie și 19, 25 și 31 august 1999, procurorul
însărcinat cu ancheta a audiat mai mulți vecini de-ai lui Aurel A.
54. La data de 15 mai 2000, procurorul l-a audiat pe
Constantin T., cumnatul lui Aurel A., care se dusese la
apartamentul acestuia și l-a transportat la spital în ziua dramei.
55. La data de 25 ianuarie 2001 a fost audiată și reclamanta
de către procuror. Aceasta a menționat că, la data de 12 ianuarie
1993, când s-a prezentat la parchet pentru a intra în posesia
bijuteriilor surorii sale, rămase în custodia poliției, l-a informat
pe procurorul însărcinat cu ancheta despre participarea lui
George L. la drama din 7 ianuarie 1993.
56. Între 23 ianuarie și 6 februarie 2001, alți 15 martori, vecini
ai reclamantului, colegi de serviciu ai Tatianei A. și angajați ai
serviciului Primăriei București, răspunzători cu încasarea ratelor
lunare aferente contratului de credit, au fost ascultați de
procuror.
57. La data de 7 februarie 2001, procurorul a dispus o
expertiză medico-legală care trebuia să clarifice, în special, dacă
leziunea ce a condus la decesul Georgetei V. ar fi putut fi
produsă de un cuțit de 12 cm sau de un cuțit de mai puțin de
18—20 cm.
58. La data de 2 martie 2001, INML a trimis la parchet noul
raport de expertiză medico-legală, iar o parte din concluziile sale
erau următoarele:
ăEste posibil ca leziunea constatată la victima Georgeta V.
să se datoreze manipulării unui cuțit cu o lamă de 12 cm
lungime. Utilizarea unui cuțit cu o lamă mai lungă, între 18—20 cm,
ar fi produs leziuni cu un canal mai lung, corespunzător lungimii
active a lamei și, pe cale de consecință, o leziune de tip plagă
transfixiantă a arterei aorte toracice, deci cu un canal mai lung.”
59. La data de 24 mai 2001, reclamantul a obținut o copie a
acestui raport, cu plata unei taxe.
60. La data de 18 septembrie 2001, dat fiind faptul că noul
raport de expertiză ajunsese la concluzii diferite de cele ale
primei expertize, doctorița C.G.B., care participase la realizarea
expertizei din 8 ianuarie 1993, a fost audiată de procuror.

MONITORUL OFICIAL AL ROMÂNIEI, PARTEA I, Nr. 373/7.VI.2010
Aceasta s-a limitat la a declara că raportul de autopsie fusese
întocmit pe baza constatărilor obiective și a măsurătorilor
precise.
61. Într-un raport din 21 noiembrie 2001, procurorul militar a
constatat că concluziile expertizei medico-legale din 8 ianuarie
1993 le contraziceau pe cele ale expertizei din 2 martie 2001 în
ceea ce privește lungimea leziunii Georgetei V. și că lama
cuțitului identificat ca fiind corpul delict în speță prezenta numai
urme de sânge din grupa A sau AB, în timp ce victimele
(reclamantul, soția sa și fiica sa) aveau cu toții grupa 0. În
consecință, acesta i-a solicitat comisiei superioare de control din
cadrul INML opinia sa asupra ultimului raport de expertiză
medico-legală.
62. La data de 16 decembrie 2001, comisia superioară
menționată mai sus și-a exprimat opinia astfel:
ă1. Lungimea canalului plăgii cauzate victimei V. G. nu era
de 18—20 cm; traiectoria sa, ținând cont de formațiunile
anatomice lezate menționate în raportul de autopsie (pornind
din spațiul IV intercostal drept parasternal până la peretele
posterior al aortei de la baza inimii) nu poate depăși 12 cm. Prin
urmare, această leziune ar fi putut fi produsă de un cuțit cu o
lungime de minimum 12 cm, posibil chiar cuțitul corp delict.
2. Din buletinul de analiză serologică nr. 242/1993 reiese că
prezența [sângelui] de grupa 0 nu poate fi exclusă.
3. Explicația prezenței [sângelui] de grupa AB pe lamă și pe
vârful cuțitului și [de sânge] de grupa 0 pe mâner este că cuțitul
a folosit în final la sinuciderea agresorului [al cărui sânge] era de
grupa AB.”
63. La data de 10 ianuarie 2002, Institutul de Medicină
Legală a informat parchetul că avizul era realizat, dar că nu avea
să îi fie trimis decât după plata unei taxe. Avizul nu i-a fost
transmis parchetului decât pe 23 decembrie 2002.
64. La data de 22 aprilie 2002, reclamanții s-au constituit
părți civile în cauză.
65. La data de 7 aprilie 2003, în urma modificărilor legislative
privind statutul polițiștilor, cauza a fost declinată în favoarea
parchetului civil. Procurorul militar a constatat totuși că ancheta,
în prima sa etapă, demonstrase o grabă nejustificată de a
adopta o soluție, mai multe elemente nefiind încă elucidate la
momentul respectiv, astfel încât, în opinia sa, reclamanții puteau
pune la îndoială rezultatele anchetei. Totuși, acesta a constatat
că infirmarea rezoluției de neîncepere a urmăririi penale se baza
pe un raționament juridic greșit.
66. La data de 2 martie 2004, Parchetul de pe lângă
Tribunalul București a dispus neînceperea urmăririi penale.
Acesta a arătat că, din mesajele lăsate de Aurel A., rezulta că
niciun membru al familiei sale nu era la curent cu intenția sa
infracțională și nu participase la evenimente. În ceea ce privește
dimensiunea leziunii Georgetei V., opinia comisiei superioare de
control a INML referitoare la raportul realizat de acest institut la
data de 16 decembrie 2001 a infirmat concluziile raportului
medico-legal din 1993 și a ajuns la concluzia că, de fapt,
leziunea Georgetei V. nu ar fi putut să depășească 12 cm. Astfel,
leziunea fusese provocată de un cuțit cu o lamă de 12 cm,
precum cuțitul găsit în apartamentul lui Aurel A. În fine, din dosar
rezulta că George L. nu participase la pregătirea sau la
comiterea crimelor. Faptul că l-a condus pe Aurel A. la domiciliul
său după dramă nu poate fi considerat decât un act de tăinuire
a autorului crimei, act ce nu era pedepsit în dreptul român din
cauza legăturilor de rudenie dintre cei 2 bărbați.
D. Procedura de partaj succesoral

67. La data de 1 iunie 1993, reclamantul a introdus o acțiune
în fața Judecătoriei din București pentru partajarea bunurilor ce
îi aparținuseră fiicei sale. Acesta a cerut ca membrii familiei lui
Aurel A. să fie excluși de la succesiunea fiicei sale. În opinia sa,
aceștia erau nedemni să o moștenească, având în vedere că
ginerele său cauzase cu intenție moartea acesteia.

9

68. La data de 15 martie 1994, reclamanta a solicitat
permisiunea să intervină în procedură ca soră a Tatianei A. Ea
a declarat că plătise la data de 1 iulie 1993 restul ratelor lunare
aferente contractului de credit prin care sora sa și soțul acesteia
cumpăraseră un apartament. Instanța a admis cererea de
intervenție.
69. În aceeași zi, reclamantul și-a precizat acțiunea, arătând
că înțelege să o îndrepte împotriva lui Lucian L., singurul care
acceptase succesiunea lui Aurel A.
70. La data de 31 mai 1994, Lucian L. a depus o cerere
reconvențională prin care arăta că plătise ratele lunare restante
ale apartamentului în litigiu în două tranșe, pe 23 martie și pe
1 iunie 1993.
71. Prin Sentința din data de 3 februarie 1998, judecătoria a
dispus partajul bunurilor ce îi aparținuseră Tatianei A. și lui
Aurel A. Aceasta a apreciat că reclamantul avea dreptul la 3/16
din masa succesorală de pe urma Tatianei A., reclamanta la
9/16, iar Aurel A., ca soț supraviețuitor, la un sfert. Lucian L. avea
dreptul la întreaga masă succesorală ce îi revenea lui Aurel A.
și la un sfert din masa succesorală a Tatianei A., pe care Aurel A.
ar fi trebuit să o moștenească. Prin urmare, instanța i-a atribuit
apartamentul lui Lucian L., bijuteriile reclamantei, iar restul
bunurilor mobile reclamantului.
72. Reclamanții au introdus apel împotriva acestei sentințe,
solicitând să li se atribuie apartamentul. În esență, aceștia
susțineau că Lucian L. nu putea lua locul fratelui său în ordinea
succesorală, având în vedere incidența normelor ce
reglementează nedemnitatea succesorală în privința
defunctului. În plus, reclamanta a arătat că ea plătise ratele
lunare ale împrumutului, după decesul surorii sale, ceea ce îi
dădea dreptul la apartament.
73. Prin Decizia din data de 6 noiembrie 1998, Tribunalul
Municipiului București a confirmat sentința judecătoriei.
Bazându-se pe existența unei jurisprudențe constante și pe
doctrină, acesta a apreciat că art. 655 din Codul civil ce
reglementa cauzele de nedemnitate succesorală cerea o
hotărâre definitivă de condamnare a succesorului pentru omor
pentru a putea fi înlăturat ca moștenitor al persoanei decedate.
Or, în speță, Aurel A. nu fusese condamnat printr-o hotărâre
judecătorească definitivă, deoarece se sinucisese la puțin timp
după ce și-a ucis soția. Astfel, Lucian L., fratele lui Aurel A.,
putea deveni moștenitorul fiicei reclamantului.
74. În ceea ce privește plata ratelor lunare, pe baza
elementelor de probă depuse la dosar, instanța a constatat că
ele fuseseră plătite în primă fază de Lucian L. și că, prin urmare,
apartamentul îi fusese atribuit pe bună dreptate. Instanța i-a
indicat reclamantei calea unei acțiuni în restituire împotriva
primăriei.
75. Reclamanții au formulat recurs. Reclamantul a cerut din
nou ca Lucian L. să fie înlăturat de la succesiunea fiicei sale.
Reclamanta a solicitat ca apartamentul să îi fie atribuit, având în
vedere că ea plătise prima restul ratelor lunare.
76. Prin decizia rămasă definitivă din data de 14 octombrie
1999, Curtea de Apel București a confirmat deciziile anterioare.
II. Dreptul intern pertinent
77. Articolul 655 din Codul civil prevede următoarele:
ăSunt nedemni de a succede și prin urmare excluși de la
succesiune:
1. condamnatul pentru că a omorât sau a încercat să omoare
pe defunct;
2. acela care a făcut în contra defunctului o acuzație capitală,
declarată de judecată calomnioasă;
3. moștenitorul major care, având cunoștință de omorul
defunctului, nu a denunțat aceasta justiției.”
Prevederile relevante din noul Cod civil român din 17 iulie
2009, care nu a intrat încă în vigoare, sunt următoarele:

10

MONITORUL OFICIAL AL ROMÂNIEI, PARTEA I, Nr. 373/7.VI.2010
ARTICOLUL 958
Nedemnitatea de drept

ă(1) Este de drept nedemnă de a moșteni:
a) persoana condamnată penal pentru săvârșirea unei
infracțiuni cu intenția de a-l ucide pe cel care lasă moștenirea;
(...)
(2) În cazul în care condamnarea pentru faptele menționate
la alin. (1) este împiedicată prin decesul autorului faptei (...),
nedemnitatea operează dacă acele fapte au fost constatate
printr-o hotărâre judecătorească civilă definitivă.
(3) Nedemnitatea de drept poate fi constatată oricând, la
cererea oricărei persoane interesate sau din oficiu de către
instanța de judecată ori de către notarul public, pe baza hotărârii
judecătorești din care rezultă nedemnitatea.”
ÎN DREPT

I. Asupra pretinsei încălcări a art. 2 din Convenție
78. Reclamanții susțin că autoritățile naționale nu au efectuat
o anchetă rapidă și eficientă pentru a identifica și a pedepsi toate
persoanele răspunzătoare pentru drama din 7 ianuarie 1993. Ei
invocă art. 2 din Convenție, care prevede următoarele:
ARTICOLUL 2

ăDreptul la viață al oricărei persoane este protejat prin lege.
Moartea nu poate fi cauzată cuiva în mod intenționat, decât în
executarea unei sentințe capitale pronunțate de un tribunal în
cazul în care infracțiunea este sancționată cu această pedeapsă
prin lege.
2. Moartea nu este considerată ca fiind cauzată prin
încălcarea acestui articol în cazurile în care aceasta ar rezulta
dintr-o recurgere absolut necesară la forță:
a) pentru a asigura apărarea oricărei persoane împotriva
violenței ilegale;
b) pentru a efectua o arestare legală sau pentru a împiedica
evadarea unei persoane legal deținute;
c) pentru a reprima, conform legii, tulburări violente sau o
insurecție.”
A. Asupra admisibilității

79. Curtea constată că reclamanții se plâng, în speță, de
ineficiența anchetei realizate care, potrivit opiniei lor, nu a
asigurat protecția ăprin lege” prevăzută de prima frază a art. 2.
De asemenea, Curtea observă că părțile admit amândouă că
este competentă ratione temporis să analizeze capătul de
cerere al reclamanților întemeiat pe art. 2 din Convenție. Cu
toate acestea, ea este obligată să analizeze din oficiu
competența sa în acest sens.
80. Din jurisprudența Curții, în special din Hotărârea Blečić
împotriva Croației ([MC], nr. 59.532/00, CEDO 2006-III), rezultă
că competența trebuie să se determine în raport cu faptele ce
constituie ingerința pretinsă. Astfel, Curtea a stabilit că este
esențial să realizeze în fiecare cauză dată fixarea exactă în timp
a încălcării pretinse. Ea trebuie să țină cont în acest sens atât de
faptele de care se plânge reclamantul, cât și de sfera de aplicare
a dreptului garantat de Convenție, a cărui încălcare este
pretinsă, ceea ce poate presupune o anumită dificultate atunci
când cererile se bazează pe fapte ce reprezintă o prelungire a
unei situații sau o înlănțuire de evenimente dintre care unele se
situează înaintea datei ratificării sau, dacă este cazul, înaintea
datei de recunoaștere de către statul pârât a dreptului la
plângere individuală, când aceasta nu era încă facultativă (vezi
Blečić, menționată mai sus, §§ 77 și 82, Ilașcu și alții împotriva
Moldovei și Rusiei [MC], nr. 48.787/99, §§ 402, 403, 459, 462,
463, CEDO 2004-VII, Yağcı și Sargın împotriva Turciei,
Hotărârea din 8 iunie 1995, seria A nr. 319-A, p. 16, § 40, și
Broniowski împotriva Poloniei [MC], nr. 31.443/96, § 122,
CEDO 2004-V).

81. Curtea reamintește că obligația procedurală pe care o
cuprinde art. 2 de a efectua o anchetă eficientă a devenit o
obligație distinctă și independentă. Deși provine din acte privind
aspectele materiale ale art. 2, ea poate da naștere constatării
unei ăingerințe” distincte și independente, în sensul Hotărârii
Blečić (menționată mai sus, § 88). În această măsură, ea poate
fi considerată ca o obligație distinctă ce rezultă din art. 2 și care
poate să i se impună statului, chiar dacă decesul a avut loc
înainte de data critică.
82. Cu toate acestea, ținând cont de principiul securității
juridice, competența în timp a Curții de a verifica respectarea
obligației procedurale ce reiese din art. 2 referitoare la un deces
anterior datei critice, adică data recunoașterii de către statul
pârât a dreptului la plângere individuală, nu este nelimitată (Šilih
împotriva Sloveniei [MC], nr. 71.463/01, § 161, 9 aprilie 2009).
83. În primul rând, este clar că, în cazul unui deces intervenit
înainte de data critică, numai actele și/sau omisiunile de natură
procedurală ulterioare acestei date pot intra sub competența
temporală a Curții.
84. În al doilea rând, pentru ca obligațiile procedurale impuse
de art. 2 să devină aplicabile, trebuie să existe o adevărată
legătură între deces și intrarea în vigoare a Convenției pentru
statul pârât.
Astfel, trebuie stabilit faptul că o parte importantă a măsurilor
procedurale impuse de această prevedere — nu numai o
anchetă eficientă cu privire la decesul persoanei în cauză, ci și
declanșarea unei proceduri adecvate ce vizează stabilirea
cauzei decesului și obligarea celor vinovați să răspundă pentru
actele lor (Vo împotriva Franței [MC], nr. 53.924/00, § 89, CEDO
2004-VIII) — au fost sau ar fi trebuit să fie puse în aplicare după
data critică.
Totuși, Curtea nu exclude posibilitatea ca, în anumite
circumstanțe, această legătură să poată să se sprijine și pe
necesitatea de a verifica dacă garanțiile oferite de Convenție și
valorile care o susțin sunt protejate în mod real și efectiv.
85. Curtea reamintește încă de la început că, în ceea ce
privește cererile introduse împotriva României, competența sa
ratione temporis începe la 20 iunie 1994, dată la care a avut loc
recunoașterea de către acest stat a dreptului la plângere
individuală (Vasilescu împotriva României, Hotărârea din 22 mai
1998, Culegere de hotărâri și decizii 1998-III, p. 1075, § 49).
86. Curtea observă că, astfel cum a fost formulat de
reclamanți, prezentul capăt de cerere acoperă perioada care a
început în momentul în care autoritățile au fost anunțate despre
actele comise la data de 7 ianuarie 1993 și se încheie prin
finalizarea procedurii prin care acestea au avut posibilitatea să
repare încălcările pretinse împotriva statului (vezi și Selmouni
împotriva Franței [MC], nr. 25.803/94, § 74, CEDO 1999-V),
respectiv la data de 2 martie 2004, deci cu mult după data la
care a intrat în vigoare recunoașterea de către România a
dreptului la plângere individuală.
87. Curtea observă că capătul de cerere procedural al
reclamanților se referă, în principal, la procedura judiciară
pornită împotriva polițistului George L. care a fost efectuată, în
cea mai mare parte a ei, după intrarea în vigoare a Convenției
și al cărei obiect era tocmai să stabilească circumstanțele
dramei din 7 ianuarie 1993 și orice eventuală răspundere.
88. În lumina considerentelor de mai sus, Curtea statuează
că este competentă ratione temporis să analizeze pretinsa
încălcare a art. 2 sub aspectul său procedural. Curtea se va
limita la a cerceta dacă faptele petrecute după intrarea în
vigoare a Convenției pentru România dezvăluie o încălcare a
acestei prevederi (Šilih, menționată mai sus, § 167).

MONITORUL OFICIAL AL ROMÂNIEI, PARTEA I, Nr. 373/7.VI.2010
B. Asupra fondului
1. Argumentele părților
a) Guvernul

89. Guvernul consideră că ancheta condusă de autoritățile
naționale după tragedia din 7 ianuarie 1993 a respectat condițiile
de eficiență și obiectivitate impuse și că, prin urmare, autoritățile
române și-au îndeplinit obligația procedurală ce le revenea în
temeiul art. 2 din Convenție.
90. În prima procedură penală care l-a vizat pe Aurel A. și
care s-a finalizat cu clasarea cauzei la data de 20 august 1993,
au fost efectuate mai multe acte: cercetare la fața locului, în
prezența martorilor, în apartamentul reclamantului și în cel al lui
Aurel A., fotografii judiciare, expertize medico-legale, expertiză
dactiloscopică, audierea a 11 martori.
91. În urma plângerii reclamantului referitor la participarea
lui George L. la dramă, a fost deschisă o anchetă și s-au realizat
mai multe acte: audierea a numeroși martori, confruntarea
reclamantului cu George L. și a acestuia din urmă cu un vecin
al reclamantului, reconstituirea faptelor, expertiză grafoscopică
și o nouă expertiză medico-legală.
92. În plus, apropiații victimelor au fost implicați în procedură.
Astfel, parchetele le-au comunicat reclamanților deciziile luate,
iar reclamantei i s-au comunicat fotocopiile solicitate ale
documentelor din dosar. În plus, confruntarea dintre George L.
și vecinul reclamantului și reconstituirea faptelor au fost dispuse
la cererea reclamantei.
93. În speță, nu poate fi vorba de o lipsă de obiectivitate. În
primul rând, George L. nu s-a folosit de calitatea sa de polițist în
timpul dramei din 7 ianuarie 1993. În al doilea rând, principiul
lipsei oricărei legături ierarhice sau instituționale între
persoanele însărcinate cu ancheta și cele implicate în
evenimente a fost respectat pe deplin. Singurul fapt că procurorii
erau cadre militare ca și învinuitul nu poate constitui o probă de
lipsă de independență. Spre deosebire de ceea ce s-a întâmplat
în Cauza Bursuc împotriva României (nr. 42.066/98, Hotărârea
din 12 octombrie 2004), niciun polițist nu a participat la anchetă.
94. În final, ordonanțele de neîncepere a urmăririi penale
s-au întemeiat pe mijloacele de probă administrate în timpul
anchetei. În orice caz, ultima ordonanță din data de 2 martie
2004 corespunde tuturor criteriilor ce au condus la anularea
ordonanței anterioare de neîncepere a urmăririi penale.
b) Reclamanții

95. Reclamanții semnalează mai multe disfuncționalități în
cadrul celor două anchete penale desfășurate.
96. În ceea ce privește ancheta îndreptată împotriva lui
Aurel A., procesul-verbal întocmit chiar în seara în care a avut
loc drama nu conține nicio mențiune cu privire la actele
îndeplinite de prima echipă de anchetă și, pe de altă parte,
Guvernul pârât nu a oferit nicio explicație pentru schimbarea
procurorilor însărcinați cu ancheta. În plus, procesul-verbal nu a
fost semnat de martorii menționați în text. Mai mult, percheziția
la domiciliul lui Aurel A. nu a avut loc decât a doua zi după
dramă, ceea ce a dus la distrugerea și pierderea unor mijloace
de probă foarte importante pentru anchetă.
97. Autoritățile nu au deschis din oficiu o anchetă împotriva
polițistului George L., deși reclamanții le informaseră despre
implicarea acestuia în incident. De asemenea, au existat mai
multe lacune în efectuarea anchetei: procurorul nu a dispus
efectuarea testului de alcoolemie a lui George L., iar scrisorile
lăsate de Aurel A. în apartamentul său nu au fost ridicate.
98. Ancheta nu fost realizată nici cu celeritatea necesară:
reconstituirea faptelor nu a avut loc decât abia la 9 februarie
1998, adică după mai mult de 5 ani de la momentul dramei,
raportul de expertiză din 16 decembrie 2001, care trebuia să
explice diferența dintre dimensiunea leziunii Georgetei V. și
lungimea cuțitului descoperit în apartamentul lui Aurel A. nu a
fost depus la dosar decât la data de 23 decembrie 2002, adică

11

după mai mult de un an de la întocmirea sa, iar expertiza
grafoscopică a scrisorilor lăsate de Aurel A. nu a fost dispusă
decât la data de 25 februarie 1998, adică după circa 5 ani de la
data la care au fost prezentate parchetului, la data de 24 iunie
1993.
99. Reclamanții nu au avut acces în mod adecvat la
derularea procedurii. Astfel, ei nu au obținut copia opiniei
comisiei superioare de control din cadrul INML din 16 decembrie
2001 decât după plata unei taxe. În plus, rezoluțiile de
neîncepere a urmăririi penale din 9 decembrie 1994 și 2 martie
2004 nu le-au fost comunicate; ei au aflat de ultima rezoluție
menționată mai sus numai în momentul comunicării observațiilor
Guvernului formulate în cadrul cererii de față.
100. Invocând Cauza Bursuc împotriva României (citată
anterior), reclamanții denunță lipsa de imparțialitate obiectivă a
procurorilor militari care au efectuat timp de 10 ani ancheta
împotriva lui George L., față de polițiști, deoarece ei sunt, ca și
aceștia din urmă, cadre militare active subordonate ierarhic.
Parchetul care a preluat cauza ulterior a dat rezoluția de
neîncepere a urmăririi penale din 2 martie 2004 pe baza
probelor strânse numai de parchetul militar.
101. În final, imparțialitatea experților care au întocmit avizul
medico-legal din 16 decembrie 2001 este discutabilă, avându-se
în vedere legătura instituțională de subordonare ce exista între
experții medici legiști și executiv. De altfel, INML este o instituție
coordonată de un organ compus din reprezentanții Ministerului
Justiției, ai Ministerului de Interne, ai Ministerului Sănătății și ai
parchetului — consiliul superior de medicină legală — și
controlată de Ministerul Sănătății. În plus, directorii INML și ai
institutelor regionale de medicină legală sunt numiți de ministrul
sănătății. Mai mult, finanțarea INML este asigurată în principal
prin subvenții înscrise în bugetul aceluiași minister.
2. Aprecierea Curții
a) Principiile care se desprind din jurisprudența Curții

102. Curtea reamintește că obligația de a proteja dreptul la
viață pe care o impune art. 2, coroborată cu obligația generală
care îi revine statului în baza art. 1 din Convenție de a
ărecunoaște oricărei persoane aflate sub jurisdicția sa drepturile
și libertățile definite în (...) Convenție”, presupune și impune
desfășurarea unei forme de anchetă oficială efectivă atunci când
recurgerea la forță a determinat moartea unui om (vezi, mutatis
mutandis, McCann și alții împotriva Regatului Unit, Hotărârea
din 27 septembrie 1995, seria A nr. 324, p. 49, § 161, și Kaya
împotriva Turciei, Hotărârea din 19 februarie 1998, Culegere
1998-I, p. 329, § 105). O astfel de anchetă trebuie să aibă loc în
fiecare situație în care a avut loc moartea unei persoane în urma
recurgerii la forță, indiferent dacă autorii bănuiți sunt agenți ai
statului sau niște terți (Tahsin Acar împotriva Turciei [MC],
nr. 26.307/95, § 220, CEDO 2004-III). Investigațiile trebuie să
fie în primul rând amănunțite, imparțiale și derulate cu atenție
(McCann și alții împotriva Regatului Unit, citată anterior, p. 49,
§§ 161—163, și Çakıcı împotriva Turciei [MC], nr. 23.657/94,
§ 86, CEDO 1999-IV).
103. Cu toate acestea, indiferent care ar fi modalitățile de
anchetă, autoritățile trebuie să acționeze din oficiu, de îndată ce
cauza le este adusă la cunoștință. Ele nu le pot lăsa apropiaților
defunctului inițiativa de a depune o plângere formală sau de a-și
asuma responsabilitatea unei proceduri de anchetă (vezi, de
exemplu, mutatis mutandis, İlhan împotriva Turciei [MC],
nr. 22.277/93, § 63, CEDO 2000-VII, și Finucane împotriva
Regatului Unit, nr. 29.178/95, § 67, CEDO 2003-VIII).
104. Ancheta desfășurată trebuie să fie și eficientă. Aceasta
înseamnă că ea trebuie să fie adecvată, adică să permită
identificarea și, eventual, pedepsirea persoanelor vinovate
(Ramsahai și alții împotriva Olandei [MC], nr. 52.391/99, § 324,
CEDO 2007-...). Aici nu este vorba de o obligație de rezultat, ci
de o obligație de mijloace. Autoritățile trebuie să ia măsurile care

12

MONITORUL OFICIAL AL ROMÂNIEI, PARTEA I, Nr. 373/7.VI.2010

le sunt accesibile în limite rezonabile pentru a strânge probele
referitoare la incident (Tanrıkulu [MC], nr. 23.763/94, §§ 101—110,
CEDO 1999-IV, § 109, și Salman împotriva Turciei [MC],
nr. 21.986/93, § 106, CEDO 2000-VII).
105. Tipul și gradul examenului care corespunde criteriului
minim de eficiență a anchetei depind de circumstanțele speței.
Ele se apreciază pe baza tuturor faptelor relevante și ținându-se
cont de realitățile practice ale muncii de anchetă. Nu este posibil
să se reducă varietatea situațiilor care s-ar putea produce la o
simplă listă de acte de anchetă sau la alte criterii simplificate
(Tanrıkulu, menționată mai sus, Kaya, menționată mai sus,
pp. 325—326, §§ 89—91, Güleç împotriva Turciei, Hotărârea
din 27 iulie 1998, Culegere 1998-IV, pp. 1732—1733, §§ 79—81,
Velikova împotriva Bulgariei, nr. 41.488/98, § 80, CEDO 2000-VI,
și Buldan împotriva Turciei, nr. 28.298/95, § 83, 20 aprilie 2004).
106. O cerință de celeritate și de diligență rezonabilă este
implicită în acest context. Trebuie admis faptul că pot exista
obstacole sau dificultăți care împiedică ancheta să progreseze
într-o situație anume. Totuși, un răspuns rapid al autorităților
atunci când este cazul să se ancheteze recurgerea la forță
cauzatoare de moarte poate fi considerat, în general, ca esențial
pentru a păstra încrederea publicului în respectarea principiului
de legalitate și pentru a evita orice urmă de complicitate sau de
toleranță în legătură cu acte ilegale (McKerr împotriva Regatului
Unit, nr. 28.883/95, § 114, CEDO 2001-III).
107. Din aceleași motive, publicul trebuie să aibă un drept
de consultare suficient asupra anchetei sau asupra concluziilor
ei, astfel încât să poată fi contestată răspunderea atât teoretic,
cât și practic. Gradul necesar de control al publicului poate varia
de la o situație la alta. Cu toate acestea, în toate cazurile,
apropiații victimei trebuie să fie implicați în procedură în măsura
în care este necesar pentru protejarea intereselor lor legitime
(Güleç, menționată mai sus, § 82, și McKerr, menționată mai
sus, § 148).
b) Aplicarea acestor principii generale în speță

108. Curtea observă că în cauza de față a avut loc totuși o
anchetă la inițiativa autorităților: Parchetul de pe lângă Tribunalul
București a efectuat o anchetă imediat după dramă și au fost
luate mai multe măsuri pentru a conserva mijloacele de probă la
locul crimei. Cu toate acestea, deși au fost informate despre
implicarea lui George L. în faptele respective, autoritățile nu au
efectuat, în primă fază, investigații cu privire la acesta. Abia după
mai multe luni, în urma unei plângeri penale formale a
reclamantului din data de 25 mai 1993, autoritățile au procedat
la investigații.
109. În ceea ce privește caracterul adecvat al anchetei,
Curtea constată anumite insuficiențe și lacune. Astfel, procesulverbal întocmit chiar în seara dramei nu conține nicio mențiune
referitoare la actele îndeplinite de prima echipă de anchetă și
nu a fost dată nicio explicație referitoare la înlocuirea acestei
echipe; percheziția la domiciliul lui Aurel A. nu a avut loc decât
în ziua următoare dramei; scrisorile lăsate de Aurel A. în
apartamentul său nu au fost ridicate de procuror, ci au fost luate
de fratele lui Aurel A., care le-a transmis parchetului câteva luni
mai târziu. La toate acestea mai trebuie adăugat faptul că
George L. nu a fost audiat în cadrul primei anchete, parchetul
mulțumindu-se să claseze cauza motivat de decesul lui Aurel A.
Deși toate faptele menționate mai sus au avut loc înaintea datei
de intrare în vigoare a Convenției pentru România, respectiv la
data de 20 iunie 1994, Curtea apreciază că, în speță, este vorba
de elemente care au avut cu siguranță o influență asupra
modului de soluționare a procedurii penale și de care va trebui,
prin urmare, să țină cont.
110. Curtea reamintește că, pentru ca o anchetă desfășurată
pentru fapte de omucidere sau de rele tratamente comise de
agenți ai statului să poată fi considerată eficientă, persoanele
răspunzătoare de anchetă și cele care efectuează investigațiile

trebuie să fie independente de cele implicate în evenimente
(vezi, de exemplu, hotărârile Güleç, menționată mai sus,
§§ 81—82, și Öğur împotriva Turciei [MC] nr. 21.954/93,
CEDO 1999-III, §§ 91—92). Aceasta presupune nu numai lipsa
oricărei legături ierarhice sau instituționale, ci și o independență
practică (vezi, de exemplu, Hotărârea Ergı împotriva Turciei din
28 iulie 1998, Culegere 1998-IV, §§ 83—84, și Kelly și alții
împotriva Regatului Unit, nr. 30.054/96, § 114, 4 mai 2001).
111. Curtea este dispusă să admită că George L. nu a
acționat în timpul dramei din 7 ianuarie 1993 în calitatea sa de
agent de poliție. Cu toate acestea, Curtea apreciază că
independența procurorilor militari care au condus ancheta este
îndoielnică, având în vedere reglementarea națională în vigoare
la data evenimentelor. Într-adevăr, în cauze anterioare, Curtea
a statuat deja că a avut loc încălcarea laturii procedurale a art. 3
din cauza lipsei de independență a procurorilor militari chemați
să conducă ancheta în urma unei plângeri penale privind
acuzația de rele tratamente, îndreptată împotriva unor agenți de
poliție (Barbu Anghelescu împotriva României, nr. 46.430/99,
§ 67, 5 octombrie 2004, precum și Bursuc împotriva României,
menționată mai sus, § 107). Curtea a constatat că aceștia erau,
la momentul respectiv, cadre militare active, întocmai ca și
procurorii militari, având așadar grade militare, bucurându-se de
toate privilegiile în materie, fiind răspunzători de încălcarea
regulilor de disciplină militară și făcând parte din structura
militară, bazată pe principiul subordonării ierarhice (Barbu
Anghelescu, menționată mai sus, §§ 40—43). Curtea își
reiterează constatarea anterioară și nu vede niciun motiv de a se
îndepărta de la ea în cauza de față (vezi și Melinte împotriva
României, nr. 43.247/02, § 27, 9 noiembrie 2006).
112. Pe de altă parte, Curtea observă că, deși cauza i-a fost
transmisă la data de 7 aprilie 2003 Parchetului de pe lângă
Tribunalul Municipiului București, acesta din urmă nu a îndeplinit
niciun act de anchetă și s-a limitat să dispună neînceperea
urmăririi penale 11 luni mai târziu, la data de 2 martie 2004.
Intervenția acestui parchet nu este suficientă, în opinia Curții,
pentru a compensa lipsa de independență a procurorilor militari
care au strâns majoritatea mijloacelor de probă pentru anchetă.
113. În ceea ce privește participarea reclamanților la
procedură, Curtea reamintește că divulgarea sau publicarea
unor rapoarte ale poliției și a unor elemente referitoare la
anchete poate ridica probleme sensibile și poate prezenta riscul
producerii unor consecințe prejudiciabile pentru particulari sau
pentru alte anchete. Așadar, nu se poate considera ca o cerință
ce reiese automat din art. 2 din Convenție ca apropiații unei
victime să poată avea acces la anchetă pe tot parcursul
desfășurării sale. Accesul necesar al publicului sau al
apropiaților victimei poate fi acordat în alte stadii ale procedurilor
disponibile (vezi, printre altele, McKerr, menționată mai sus,
§ 129). În plus, Curtea apreciază că art. 2 nu le impune
autorităților de anchetă obligația de a da curs oricărei cereri de
măsuri de investigare ce ar putea fi formulată de un apropiat al
victimei în timpul anchetei (Ramsahai, menționată mai sus,
§ 348).
114. În speță, Curtea observă că parchetul a admis cererea
reclamantei de a primi o copie a probelor aflate în dosarul primei
anchete; astfel, partea interesată a primit o copie a rapoartelor
de autopsie la data de 28 octombrie 1997 (paragraful 26 de mai
sus) și o copie integrală a dosarului la data de 17 februarie 1998
(paragraful 27 de mai sus). În plus, în cadrul celei de-a doua
anchete, parchetul a dat curs cererilor sale de a se realiza o
confruntare între George L. și ceilalți martori și de se a face
reconstituirea faptelor. Cu toate acestea, în ceea ce privește
susținerea reclamanților referitoare la necomunicarea rezoluțiilor
de neîncepere a urmăririi penale din 9 decembrie 1994 și din
2 martie 2004, adoptate în cadrul celei de-a doua anchete,
Curtea constată că Guvernul nu a oferit niciun element care să

MONITORUL OFICIAL AL ROMÂNIEI, PARTEA I, Nr. 373/7.VI.2010
dovedească contrariul. Ea observă că, dacă parchetul l-a
informat pe reclamant, printr-o adresă foarte sumară, că prima
rezoluție fusese adoptată, acesta nu a procedat în acest mod
decât pentru respectiva rezoluție și s-a limitat la aceasta (vezi
paragraful 40 de mai sus). Or, nemotivarea unei rezoluții de
neîncepere a urmăririi penale în cadrul unei cauze controversate
poate, în sine, să dăuneze încrederii publicului și riscă să îi
lipsească pe apropiații victimelor de un acces la informații
referitoare la o chestiune crucială pentru ele și să împiedice
orice contestare eficientă a soluției. Controlul publicului și
accesul familiei la anchetă, care sunt obligatorii, au lipsit așadar
în cursul anchetei.
115. În plus, Curtea constată o încetineală vădită în
desfășurarea anchetei referitoare la implicarea lui George L. în
evenimente. În primul rând, aceasta observă că ancheta a durat
mai mult de 11 ani, ceea ce reprezintă, în opinia sa, un termen
nerezonabil în sine. În plus, ea observă o lipsă de diligență din
partea procurorilor însărcinați cu dosarul: reconstituirea faptelor
nu a avut loc decât la 9 februarie 1998, și aceasta ca urmare a
cererii reclamantei, iar o expertiză menită să identifice autorul
celor două scrisori găsite în apartamentul lui Aurel A. nu a fost
dispusă decât la data de 25 februarie 1998, adică după mai mult
de 5 ani de la petrecerea dramei. Mai mult, abia după 8 ani și
jumătate de la data faptelor ce fac obiectul litigiului parchetul a
încercat să elucideze problema diferenței dintre dimensiunea
leziunii Georgetei V., constatată prin raportul medico-legal din
13 martie 1993, și cea a cuțitului descoperit în apartamentul lui
Aurel A. Astfel, la data de 21 noiembrie 2001, procurorul militar
a dispus o nouă expertiză. Cu toate acestea, deși raportul era
pregătit încă din 16 decembrie 2001, acesta nu a fost depus la
dosarul anchetei decât la data de 23 decembrie 2002, adică
după mai mult de un an, din cauză că parchetul nu a achitat
taxele solicitate. În final, Parchetului de pe lângă Tribunalul
București i-a trebuit aproape un an din momentul în care i-a fost
atribuită cauza, în luna aprilie 2003, pentru a dispune
neînceperea urmăririi penale, deși niciun act de anchetă nu
fusese realizat între timp (paragraful 64 de mai sus).
c) Concluzie

116. Curtea apreciază că elementele de mai sus îi sunt
suficiente pentru a concluziona că procedurile legate de rolul
agentului George L. în drama din 7 ianuarie 1993, care s-a
soldat cu decesul a două rude ale reclamanților și cu vătămarea
gravă a reclamantului, ce i-a pus în pericol viața, nu au constituit
o anchetă rapidă și eficientă. În consecință, autoritățile române
nu au respectat obligația procedurală ce reiese din art. 2 din
Convenție; prin urmare, în această privință a avut loc încălcarea
acestei prevederi.
II. Asupra pretinsei încălcări a art. 8 din Convenție
117. Reclamanții se plâng de faptul că instanțele interne au
refuzat să îl declare pe Aurel A. nedemn să o moștenească pe
Tatiana A., permițând astfel familiei lui Aurel A. să îi succeadă
acesteia prin reprezentare. Dreptul lor la respectarea vieții de
familie ar fi fost așadar încălcat. Caracterul neadecvat al
anchetei penale ar determina, de asemenea, încălcarea art. 8
din Convenție, care prevede următoarele:
ARTICOLUL 8

ă1. Orice persoană are dreptul la respectarea vieții sale
private și de familie, a domiciliului său și a corespondenței sale.
2. Nu este admis amestecul unei autorități publice în
exercitarea acestui drept decât în măsura în care acest amestec
este prevăzut de lege și dacă constituie o măsură care, într-o
societate democratică, este necesară pentru securitatea
națională, siguranța publică, bunăstarea economică a țării,
apărarea ordinii și prevenirea faptelor penale, protejarea
sănătății sau a moralei ori protejarea drepturilor și libertăților
altora.”

13

A. Asupra capătului de cerere întemeiat pe partajul succesiunii
Tatianei A.
1. Asupra admisibilității

118. Curtea constată că, în ceea ce o privește pe reclamanta
Florica Mazăre, această parte a capătului de cerere a fost
formulată pentru prima oară în observațiile transmise Curții la
data de 4 octombrie 2006. Curtea reamintește că, în
conformitate cu art. 35 § 1 din Convenție, ea nu poate fi sesizată
decât în cel mult 6 luni de la data rămânerii definitive a hotărârii
interne. Or, în speță, hotărârea internă definitivă referitoare la
capătul de cerere al reclamantei este cea a Curții de Apel
București din 14 octombrie 1999. Prin urmare, această parte a
capătului de cerere este tardivă, în măsura în care este
introdusă de reclamantă, și trebuie respinsă, făcând aplicarea
art. 35 §§ 1 și 4 din Convenție.
119. În schimb, Curtea observă că aceeași parte a capătului
de cerere, în măsura în care a fost introdusă de reclamant, nu
este vădit neîntemeiată în sensul art. 35 § 3 din Convenție. Pe
de altă parte, Curtea constată că nu este incident niciun alt motiv
de inadmisibilitate. Prin urmare, trebuie declarată admisibilă.
2. Asupra fondului
a) Argumentele părților

120. Guvernul susține că refuzul instanțelor de a-l declara
pe Aurel A. nedemn și, astfel, de a-l împiedica pe Lucian L. să
o moștenească pe fiica reclamantului nu constituie o ingerință în
viața de familie a acestuia, deoarece Convenția nu garantează
dreptul la o anumită parte dintr-o succesiune.
121. În subsidiar, pentru cazul în care Curtea ar hotărî că a
avut loc într-adevăr o ingerință în speță, Guvernul susține că
ingerința corespundea condițiilor prevăzute de al doilea paragraf
al art. 8 din Convenție. În primul rând, ea ar fi fost prevăzută
printr-o normă legală accesibilă și previzibilă, și anume art. 655
§ 1 din Codul civil. În al doilea rând, aceasta ar fi urmărit un scop
legitim, și anume drepturile moștenitorilor autorului omorului,
care nu fusese condamnat. În al treilea rând, ea ar fi fost
necesară într-o societate democratică, deoarece declararea
nedemnității, ca sancțiune civilă, nu s-ar fi putut face decât pe
baza unei sentințe de condamnare. În lipsa unei astfel de
hotărâri, autorul prezumat ar beneficia de prezumția de
nevinovăție.
122. Ca un argument final, legislația română, care ar enunța
imposibilitatea de a declara nedemnă o persoană atunci când,
din cauza decesului său, actele sale nu au ocazionat o
condamnare, ceea ce ar împiedica sau ar stinge acțiunea
publică, ar ține de marja de apreciere a statelor contractante,
care ar avea posibilitatea să aleagă mijloacele care să permită
fiecăruia să aibă o viață de familie normală.
123. Admițând că, potrivit art. 655 din Codul civil, este
nedemn să îi succeadă defunctului cel care a fost condamnat
pentru că i-a cauzat moartea, reclamantul consideră că trebuie
procedat la o interpretare extensivă a acestei prevederi. În
realitate, partea interesată contestă jurisprudența întemeiată pe
această prevedere din Codul civil. După părerea sa, trebuie
considerat nedemn să succeadă defunctului și cel care i-a
cauzat moartea sau a încercat să îi cauzeze moartea și
împotriva căruia, din cauza decesului său, acțiunea publică nu
a putut fi exercitată. Astfel, în speță, instanțele ar fi putut să țină
cont de rezoluția de clasare emisă de parchet la data de
20 august 1993, care constata vinovăția lui Aurel A., și să îl
declare pe acesta nedemn să o moștenească pe fiica
reclamantului.
124. În speță nu este vorba de dreptul la o anumită parte din
succesiune, cum susține Guvernul, ci este vorba de a defini
persoanele chemate să moștenească o persoană decedată.
b) Aprecierea Curții

125. Curtea reamintește încă de la început că viața de familie
nu cuprinde numai relații cu caracter social, moral sau cultural,
de exemplu în sfera educației copiilor; ea înglobează și interese

14

MONITORUL OFICIAL AL ROMÂNIEI, PARTEA I, Nr. 373/7.VI.2010

materiale, astfel cum o arată în special pensiile alimentare și
locul atribuit rezervei ereditare în ordinea juridică internă a
majorității statelor contractante. Pe de altă parte, Curtea a
afirmat deja că domeniul succesiunilor și al liberalităților între
rude apropiate apare ca strâns legat de viața de familie (Marckx
împotriva Belgiei, Hotărârea din 13 iunie 1979, seria A nr. 31,
pp. 23 și 24, § 52, și Pla și Puncernau împotriva Andorrei,
nr. 69.498/01, § 26, CEDO 2004-VIII). Drepturile succesorale
constituie, așadar, un element al vieții de familie ce nu poate fi
neglijat. Curtea reamintește că art. 8 din Convenție nu impune
totuși recunoașterea unui drept general la liberalități sau la o
anumită parte din succesiunea autorilor persoanei ori chiar a
altor membri din familia sa; și în materie patrimonială, acest
articol lasă, în principiu, statelor contractante dreptul de a alege
mijloacele menite să permită fiecăruia să aibă o viață de familie
normală, iar acest drept nu este indispensabil în căutarea
acesteia.
126. Curtea observă că, în speță, reclamantul denunță în
principal faptul că fratele ginerelui său, Lucian L., a moștenit-o
pe fiica sa decedată. De asemenea, Curtea observă că, pe baza
unei jurisprudențe constante referitoare la interpretarea art. 655
§ 1 din Codul civil, instanțele interne au refuzat să îl califice ca
nedemn pe ginerele reclamantului, Aurel A., pe motiv că acesta
nu fusese condamnat pentru omor printr-o hotărâre
judecătorească definitivă. Fratele său a putut astfel să îi ia locul
la succesiune și să o moștenească pe fiica reclamantului.
Pentru Curte, limitările aduse de Codul civil român asupra
capacității reclamantului de a primi o anumită parte din
succesiunea fiicei sale din cauza existenței unor prevederi
succesorale în favoarea unui soț nu intră, în sine, în contradicție
cu Convenția (vezi, mutatis mutandis, Marckx, menționată mai
sus, § 53, Merger și Cros împotriva Franței, nr. 68.864/01, § 47,
22 decembrie 2004). Cu toate acestea, Curtea constată că, în
speță, nu este vorba de dreptul la o numită parte din succesiune,
astfel cum susține Guvernul, ci mai degrabă de o contestare a
calității de succesori. În concluzie, art. 8 din Convenție intră în
discuție.
127. Curtea observă în continuare că această cauză se
referă la un litigiu succesoral între două persoane private. Cauza
ar putea fi analizată din perspectiva unei ingerințe a instanțelor
naționale în respectarea vieții de familie a reclamantului, dacă
interpretarea dată de acestea prevederilor legale aplicabile ar
trebui considerată ca și cum ar încălca art. 8 din Convenție, sau
din perspectiva omisiunii instanțelor, în raporturi dintre persoane
private, de a-și respecta obligațiile pozitive ce decurg din art. 8
și care vizează adoptarea de măsuri eficiente, rezonabile și
adecvate pentru protejarea dreptului la viața de familie a
reclamantului în aplicarea prevederilor legale respective
[Schaefer împotriva Germaniei (dec.), nr. 14.379/03,
4 septembrie 2007].
Curtea poate totuși să lase deschisă această chestiune.
Indiferent dacă abordăm cauza din perspectiva unei obligații
pozitive, în sarcina statului, de a adopta măsuri rezonabile și
adecvate pentru a proteja drepturile de care reclamantul
beneficiază conform paragrafului 1 al art. 8, sau din perspectiva
unei ingerințe a unei autorități publice ce trebuie justificată
conform paragrafului 2, principiile aplicabile sunt destul de
asemănătoare. În cele două cazuri, trebuie ținut cont de justul
echilibru ce trebuie păstrat între interesele concurente ale
individului și ale societății în ansamblul ei; de asemenea, în cele
două cazuri, statul se bucură de o anumită marjă de apreciere
pentru a stabili prevederile ce trebuie adoptate pentru a asigura
respectarea Convenției. În plus, chiar și în cazul obligațiilor
pozitive ce rezultă din paragraful 1, obiectivele enumerate la
paragraful 2 pot juca un anumit rol în căutarea echilibrului dorit
(Powell și Rayner împotriva Regatului Unit, 21 februarie 1990,
§ 41, seria A nr. 172, López Ostra împotriva Spaniei,

9 decembrie 1994, § 51, seria A nr. 303-C, și Hatton și alții
împotriva Regatului Unit [MC], nr. 36.022/97, § 98,
CEDO 2003-VIII).
128. Curtea constată că erau în conflict două interese: pe de
o parte, interesul reclamantului, care dorea ca Aurel A. să fie
declarat nedemn să o moștenească pe fiica sa, și, pe de altă
parte, cel al lui Lucian L., de a-l moșteni pe fratele său, inclusiv
acea parte a bunurilor ce îi aparținuse Tatianei A., în lipsa unei
hotărâri definitive de condamnare a fratelui său. Necesitatea
unei hotărâri judiciare definitive de condamnare pentru omor în
vederea calificării unei persoane ca nedemnă își poate găsi
justificarea în protecția drepturilor și libertăților altuia, unul dintre
scopurile legitime prevăzute de art. 8 § 2 din Convenție. O astfel
de hotărâre de condamnare aduce, în principiu, o garanție de
securitate juridică față de orice altă constatare a vinovăției
persoanei presupuse a fi nedemnă, ceea ce servește intereselor
societății.
129. Curtea reamintește că Convenția nu îi impune unui stat
membru să adopte prevederi legislative în materie de
nedemnitate succesorală. Cu toate acestea, odată ce aceste
prevederi au fost adoptate, ele trebuie aplicate în conformitate
cu scopul lor. Astfel, în speță, pentru a stabili dacă instanțele
naționale au păstrat un just echilibru între interesele concurente,
Curtea este nevoită să acorde o atenție specială aplicabilității
regulii prevăzute de Codul civil în materie de nedemnitate și,
mai ales, aplicării sale în speță (Osman împotriva Regatului Unit,
Hotărârea din 28 octombrie 1998, Culegere 1998-VIII, § 150).
Ca excepții de la exercitarea dreptului la respectarea vieții de
familie, argumentele instanțelor impun o analiză atentă și
detaliată de către Curte ( Emonet și alții împotriva Elveției,
nr. 39.051/03, § 77, CEDO 2007-...). Curtea nu neagă faptul că
obligația de a interpreta și de a aplica dreptul intern le revine în
primul rând autorităților naționale, mai ales instanțelor
jurisdicționale, și nu își va substitui propria interpretare a
dreptului în locul interpretării lor, afară de situațiile arbitrare
(Bulut împotriva Austriei, 22 februarie 1996, Culegere 1996-II,
§ 29, și Tejedor García împotriva Spaniei, 16 decembrie 1997,
Culegere 1997-VIII, § 31). Cu toate acestea, în măsura în care
Curtea este competentă să controleze procedura urmată în fața
instanțelor interne, ea consideră că o aplicare prea rigidă a
prevederilor legale se poate dovedi contrară art. 8 din
Convenție.
130. În acest sens, Curtea observă că rezoluția de clasare a
cauzei din 20 august 1993 a declarat că Aurel A. era autorul
morții Tatianei A. (vezi paragraful 24 de mai sus). Parchetul și-a
întemeiat soluția în special pe o scrisoare găsită în apartamentul
lui Aurel A., în care acesta recunoștea că și-a ucis soția. Mai
mult chiar, membrii familiei lui Aurel A., printre care Lucian L.,
nu au negat niciodată că Aurel A. era autorul morții Tatianei A.
131. Fără a ignora importanța principiului securității
raporturilor juridice în orice ordine juridică națională, principiu a
cărui importanță a afirmat-o în mai multe rânduri, Curtea
apreciază, având în vedere circumstanțele speciale ale cauzei
de față, că interpretarea prevederii din Codul civil ce
reglementează cauzele de nedemnitate a fost prea restrictivă, în
detrimentul vieții de familie a reclamantului. În opinia sa, nu
exista nicio îndoială cu privire la vinovăția lui Aurel A. Neținând
cont de constatarea parchetului, de mărturisirea autorului
omorului și de recunoașterea de către familie a vinovăției
acestuia, instanțele au mers dincolo de ceea ce era necesar
pentru a asigura respectarea principiului securității juridice.
132. Curtea nu poate admite ca, în urma decesului unei
persoane, caracterul ilicit al acțiunilor sale să rămână fără efect.
Desigur, principiile care guvernează răspunderea penală a unei
persoane suspectate că ar fi comis fapte interzise de legea
penală și aplicarea lor de către autoritățile naționale împiedicau,
pe bună dreptate, odată ce s-a hotărât clasarea dosarului,

MONITORUL OFICIAL AL ROMÂNIEI, PARTEA I, Nr. 373/7.VI.2010
continuarea anchetei privind răspunderea lui Aurel A. după
decesul său. Curtea nu poate readuce în discuție acest principiu
fundamental al dreptului penal național ce constă în caracterul
personal și netransmisibil al răspunderii penale. Nu e mai puțin
adevărat faptul că recunoașterea formală, de către autorități, a
caracterului ilicit al unor astfel de acțiuni înainte de a ajunge la
decizia de a clasa cauza, determinată de decesul persoanei în
cauză, ar trebui să constituie, pe de o parte, un mesaj clar trimis
opiniei publice că autoritățile nu sunt dispuse să tolereze astfel
de acțiuni și, pe de altă parte, ar trebui să servească părților
interesate, în pretențiile cu caracter civil pe care le pot avea
(vezi, mutatis mutandis, Niță împotriva României, nr. 10.778/02,
§ 36, 4 noiembrie 2008).
133. Respectarea vieții de familie a reclamantului ar fi impus
luarea în considerare a circumstanțelor speciale și, ca să le
numim așa, excepționale, ale cauzei pentru a evita o aplicare
mecanică a principiilor de interpretare a prevederilor art. 655 § 1
din Codul civil. Curtea concluzionează de aici că, având în
vedere situația foarte specială din cauza de față (paragraful 128
de mai sus) și ținând cont de marja de apreciere limitată de care
beneficia statul pârât pentru o chestiune ce privește viața de
familie, nu a fost păstrat un just echilibru între interesele
succesorului Aurel A., pe de o parte, și interesele reclamantului,
pe de altă parte.
134. Prin urmare, a avut loc încălcarea art. 8 din acest punct
de vedere. Curtea ia totuși act cu interes de modificarea
legislativă recentă referitoare la clauza privind nedemnitatea
succesorală în noul Cod civil român (vezi paragraful 77 din
dreptul intern relevant), modificare ce merge în același sens cu
cel al raționamentului său expus mai sus.
B. Asupra capătului de cerere întemeiat pe ineficiența anchetei
penale

135. Curtea constată că această parte a cererii nu este vădit
neîntemeiată în sensul art. 35 § 3 din Convenție și că nu este
incident niciun alt motiv de inadmisibilitate. Prin urmare, trebuie
declarată admisibilă.
136. Cu toate acestea, ținând cont de concluziile sale bazate
pe prevederile art. 2 (paragrafele 106—114 de mai sus), Curtea
nu consideră necesar să analizeze separat acest capăt de
cerere pe fond.
III. Asupra pretinsei încălcări a art. 5 din Convenție
137. Invocând art. 5 din Convenție, reclamantul denunță și
impunitatea de care a beneficiat George L. pentru pretinsa
sechestrare a fiicei sale în preziua decesului ei.
138. Având în vedere încălcarea art. 2 din Convenție pe care
a constatat-o în cazul de față (vezi paragrafele 106—114 de mai
sus), Curtea consideră că a analizat chestiunile juridice
principale ridicate de cerere, în măsura în care ea se referă la
evenimentele care au dus la decesul fiicei reclamantului. Ținând
cont de totalitatea faptelor cauzei, Curtea consideră, așadar, că
nu se impune să statueze separat asupra capătului de cerere
întemeiat de reclamant pe art. 5, în ceea ce o privește pe
defunctă (vezi Kamil Uzun împotriva Turciei, nr. 37.410/97, § 64,
10 mai 2007; Demirel și alții împotriva Turciei, nr. 75.512/01,
§ 29, 24 iulie 2007; Mehmet și Suna Yiğit împotriva Turciei,
nr. 52.658/99, § 43, 17 iulie 2007; Kapan și alții împotriva Turciei,
nr. 71.803/01, § 45, 26 iunie 2007).
IV. Asupra celorlalte pretinse încălcări ale Convenției
139. În temeiul art. 6 din Convenție, reclamantul susține că
procedura civilă referitoare la partajul succesoral nu a fost
echitabilă. În opinia sa, instanțele ar fi trebuit să suspende
soluționarea cauzei pentru ca autoritățile penale să se pronunțe
asupra plângerilor sale de fals, uz de fals și furt îndreptate
împotriva ginerelui său și a familiei acestuia. Curtea observă că
acest capăt de cerere a fost formulat pentru prima dată în
scrisoarea reclamantului din 23 noiembrie 2000. Or, în speță,

15

procedura de partaj succesoral a luat sfârșit prin decizia Curții
de Apel București din 14 octombrie 1999. Rezultă că acest capăt
de cerere este tardiv și trebuie respins, făcând aplicarea art. 35
§§ 1 și 4 din Convenție.
140. Reclamanta consideră că a avut loc o discriminare în
modul în care a fost condusă ancheta penală deschisă după
drama din 7 ianuarie 1993 și referitoare la infracțiunile de furt,
sechestrare, violare de domiciliu și omor. Această discriminare
ar ține de calitatea de polițist a lui George L. Prin urmare, ar fi
avut loc încălcarea art. 14 din Convenție coroborat cu art. 2. În
ceea ce privește acest capăt de cerere, Curtea observă că
reclamanta se limitează la a denunța caracterul discriminatoriu
al anchetei penale, fără a-și dovedi cu precizie plângerea. Mai
mult, Curtea nu distinge nicio dovadă de discriminare în
conducerea anchetei. Rezultă că această parte a cererii trebuie
respinsă ca vădit neîntemeiată, în aplicarea art. 35 §§ 3 și 4 din
Convenție.
141. În observațiile lor din 4 octombrie 2006, reclamanții se
consideră victimele unui tratament discriminatoriu față de
moștenitorii ce dispun de o hotărâre penală definitivă de
condamnare a autorului unui omor, diferență de tratament ce nu
poate fi justificată de niciun motiv obiectiv, cu atât mai mult cu
cât, în cazul de față, chiar și o autoritate a statului a constatat că
Aurel A. era vinovat pentru decesul Tatianei A. În această
privință, Curtea observă că acest capăt de cerere a fost formulat
pentru prima dată la data de 4 octombrie 2006. Or, în speță,
procedura de partaj succesoral s-a încheiat cu decizia Curții de
Apel București din 14 octombrie 1999. Rezultă că acest capăt
de cerere este tardiv și trebuie respins în conformitate cu art. 35
§§ 1 și 4 din Convenție.
142. În final, în temeiul art. 1 din Protocolul nr. 1, reclamanții
consideră că refuzul instanțelor de a le atribui locuința ce
aparținuse Tatianei A. și soțului ei reprezintă o încălcare a
dreptului părților interesate de a se bucura de bunurile lor, în
special din cauză că, după decesul surorii sale, reclamanta a
plătit o parte din ratele lunare restante pentru apartament. În
acest sens, Curtea observă că acest capăt de cerere a fost
formulat pentru prima oară de reclamant în scrisoarea sa din
23 noiembrie 2000 și de reclamantă în scrisoarea sa din
6 februarie 2003. Or, în speță, procedura de partaj succesoral
s-a finalizat cu Decizia Curții de Apel București din 14 octombrie
1999. Rezultă că și acest capăt de cerere este tardiv și trebuie
respins pentru a face aplicarea art. 35 §§ 1 și 4 din Convenție.
V. Asupra aplicării art. 41 din Convenție
143. Conform art. 41 din Convenție,
ăDacă Curtea declară că a avut loc o încălcare a Convenției
sau a protocoalelor sale și dacă dreptul intern al înaltei părți
contractante nu permite decât o înlăturare incompletă a
consecințelor acestei încălcări, Curtea acordă părții lezate, dacă
este cazul, o reparație echitabilă.”
A. Prejudiciu

144. Reclamanții solicită suma de 50.000 euro (EUR) fiecare
pentru prejudiciul moral pretins cauzat de suferințele datorate
lipsei de recunoaștere și de reparație, la nivel național, a
încălcărilor drepturilor omului comise. Aceștia invită Curtea să
țină cont de natura încălcărilor denunțate și de atitudinea
autorităților române responsabile cu ancheta penală în cauză.
145. Guvernul consideră, în primul rând, că nu a fost stabilită
nicio legătură de cauzalitate între pretinsul prejudiciu moral și
pretinsele încălcări ale Convenției. În plus, în opinia sa, o
eventuală hotărâre de condamnare din partea Curții ar constitui,
în sine, o reparație suficientă pentru reclamanți. Ca un argument
final, sumele solicitate de părțile interesate ar fi excesive.

16

MONITORUL OFICIAL AL ROMÂNIEI, PARTEA I, Nr. 373/7.VI.2010

146. Statuând în echitate și ținând cont de sumele acordate
în cauze de același tip și de încălcările pe care le-a constatat,
Curtea îi acordă reclamantului 15.000 EUR, iar reclamantei
8.000 EUR, cu titlu de daune morale, la care se adaugă orice
sumă ce ar putea fi datorată ca impozit pentru aceste sume.
B. Cheltuieli de judecată

147. Reclamanții mai solicită 7.550 EUR pentru cheltuielile
de judecată angajate în fața Curții, sumă pe care o detaliază
astfel:
a) 7.500 EUR pentru onorariul avocatei lor în fața Curții,
conform unei convenții încheiate la data de 19 aprilie 2006 și în
care s-a stipulat și faptul ca suma acordată de Curte pentru
cheltuielile de judecată să îi fie plătită direct avocatei; suma
menționată mai sus reprezintă 71 de ore de muncă efectuate
de aceasta;
b) 50 EUR ca sumă fixă, pentru cheltuieli administrative.
148. Guvernul constată că reclamanții nu au depus niciun
document justificativ pentru a-și dovedi cererile, pe care, de
altfel, le consideră excesive. Dacă ne uităm la data încheierii

convenției, avocata reclamanților pare să fi redactat numai
observațiile referitoare la cererea de satisfacție echitabilă; tariful
orar al onorariului ar fi excesiv și nejustificat, mai ales în
comparație cu sumele solicitate în alte cauze, adică 40 EUR pe
oră (Natchova și alții împotriva Bulgariei, nr. 43.577/98 și
43.579/98, § 185, 26 februarie 2004, Anguelova împotriva
Bulgariei, nr. 38.361/97, § 174, CEDO 2002-IV, și Velikova
împotriva Bulgariei, nr. 41.488/98, § 103, CEDO 2000-VI).
149. Conform jurisprudenței Curții, un reclamant nu poate
obține rambursarea cheltuielilor sale de judecată decât în
măsura în care li s-au stabilit realitatea, necesitatea și caracterul
rezonabil. În speță, având în vedere criteriile menționate și faptul
că reclamanții au beneficiat de asistență judiciară, Curtea le
acordă pentru cheltuieli de judecată suma de 6.000 EUR, ce îi
va fi plătită direct doamnei avocat Popescu.
C. Dobânzi de întârziere

150. Curtea consideră potrivit ca rata dobânzii de întârziere
să se bazeze pe rata dobânzii facilității de împrumut marginal a
Băncii Centrale Europene, majorată cu 3 puncte procentuale.

P E N T R U A C E S T E M O T I V E,

În unanimitate,
CURTEA

1. declară cererea admisibilă în ceea ce privește capetele de cerere ale reclamanților întemeiate pe art. 2 și 5 din Convenție
și capătul de cerere întemeiat de reclamant pe art. 8 din Convenție referitor la refuzul instanțelor de a constata nedemnitatea
succesorală a lui Aurel A. și inadmisibilă în rest;
2. hotărăște că a avut loc încălcarea laturii procedurale a art. 2 din Convenție;
3. hotărăște că a avut loc încălcarea art. 8 din Convenție, în ceea ce privește refuzul instanțelor de a constata nedemnitatea
succesorală a lui Aurel A., în măsura în care capătul de cerere se referă la reclamant;
4. hotărăște că nu este necesar să se pronunțe separat asupra capătului de cerere întemeiat pe art. 5 din Convenție;
5. hotărăște:
a) ca statul pârât să plătească, în cel mult 3 luni de la data rămânerii definitive a prezentei hotărâri, conform art. 44 § 2
din Convenție, următoarele sume, care să fie convertite în moneda statului pârât la cursul de schimb valabil la data plății:
(i) reclamantului, 15.000 EUR (cincisprezece mii euro), plus orice sumă care ar putea fi datorată drept impozit, cu titlu
de daune morale;
(ii) reclamantei, 8.000 EUR (opt mii euro), plus orice sumă care ar putea fi datorată drept impozit, cu titlu de daune
morale;
(iii) direct reprezentantei reclamanților, doamna avocat Popescu, 6.000 EUR (șase mii euro), plus orice sumă care ar
putea fi datorată ca impozit de către reclamanți, pentru cheltuieli de judecată;
b) ca, începând de la expirarea termenului menționat mai sus și până la efectuarea plății, aceste sume să se majoreze cu
o dobândă simplă având o rată egală cu cea a facilității de împrumut marginal a Băncii Centrale Europene valabilă în această
perioadă, majorată cu 3 puncte procentuale;
6. respinge cererea de satisfacție echitabilă în rest.
Întocmită în limba franceză, ulterior fiind comunicată în scris la data de 1 decembrie 2009, pentru a face aplicarea art. 77
§§ 2 și 3 din Regulament.
Josep Casadevall,
președinte

Santiago Quesada,
grefier

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 373/7.VI.2010 conține 16 pagini.

Prețul: 3,20 lei

&JUYDGY|443594]
ISSN 1453—4495

