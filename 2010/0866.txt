Anul 178 (XXII) — Nr. 866

PARTEA I

LEGI, DECRETE, HOTĂRÂRI ȘI ALTE ACTE

Joi, 23 decembrie 2010

SUMAR

Nr.

Pagina

Nr.

HOTĂRÂRI ALE SENATULUI
43.

— Hotărâre privind validarea magistraților aleși ca
membri ai Consiliului Superior al Magistraturii ..........

HOTĂRÂRI ALE GUVERNULUI ROMÂNIEI
2

1.267. — Hotărâre privind eliberarea certificatelor de
clasificare, a licențelor și brevetelor de turism............

278.

— Decizie pentru numirea doamnei Alice Raluca Arșinel
în funcția de agent guvernamental însărcinat cu
reprezentarea României în fața Curții de Justiție și a
Tribunalului Uniunii Europene în cauza C-522/2009....

11

279.

— Decizie pentru constatarea încetării efectelor Deciziei
primului-ministru nr. 241/2010 privind constatarea
suspendării, la cerere, a raportului de serviciu al
doamnei Enache Mihaela, secretar general al Autorității
Naționale pentru Protecția Consumatorilor....................

11

2

DECIZII ALE CURȚII CONSTITUȚIONALE
Decizia nr. 1.611 din 15 decembrie 2010 privind
constituționalitatea art. 12 alin. (4) și (5), art. 20
alin. (3), art. 23 alin. (1) și (2), art. 37 partea
introductivă, art. 38 alin. (1), art. 41 alin. (1), art. 43
alin. (1) și art. 44 din Regulamentul Camerei
Deputaților, astfel cum a fost modificat prin hotărârile
nr. 26 și nr. 27 din 5 octombrie 2010 ale Camerei
Deputaților ..................................................................

7–10

DECIZII ALE PRIMULUI-MINISTRU

DECRETE
1.257. — Decret pentru numirea unui consilier prezidențial ....

Pagina

ACTE ALE ÎNALTEI CURȚI DE CASAȚIE
ȘI JUSTIȚIE
Decizia nr. 3 din 15 iunie 2010 ..............................................
3–6

12–14

Decizia nr. 4 din 20 septembrie 2010 ....................................

14–16

2

MONITORUL OFICIAL AL ROMÂNIEI, PARTEA I, Nr. 866/23.XII.2010

HOTĂRÂRI ALE SENATULUI
PARLAMENTUL ROMÂNIEI
S E N AT U L

HOTĂRÂRE
privind validarea magistraților aleși ca membri ai Consiliului
Superior al Magistraturii
În temeiul prevederilor art. 133 alin. (2) lit. a) și alin. (4) din Constituția
României, republicată, precum și ale art. 18 alin. (4) din Legea nr. 317/2004 privind
Consiliul Superior al Magistraturii, republicată, cu modificările și completările
ulterioare,
Senatul adoptă prezenta hotărâre.
Articol unic. — Se validează, pentru un mandat de 6 ani, magistrații aleși ca
membri ai Consiliului Superior al Magistraturii, prevăzuți în anexa care face parte
integrantă din prezenta hotărâre.
Această hotărâre a fost adoptată de Senat în ședința din 22 decembrie 2010,
cu respectarea prevederilor art. 76 alin. (2) din Constituția României, republicată.
PREȘEDINTELE SENATULUI

MIRCEA-DAN GEOANĂ
București, 22 decembrie 2010.
Nr. 43.
ANEXĂ

L I S TA

magistraților aleși ca membri ai Consiliului Superior al Magistraturii
1. Lidia Bărbulescu — judecător, Înalta Curte de Casație și Justiție
2. Mircea Aron — judecător, Înalta Curte de Casație și Justiție
3. Dan Lupașcu — președinte, Curtea de Apel București
4. Alexandru Șerban — vicepreședinte, Curtea de Apel Brașov
5. Nicolae Horațius Dumbravă — președinte, Curtea de Apel Târgu Mureș
6. Adrian Toni Neacșu — președinte, Tribunalul Vrancea
7. Marius Tudose Badea — președinte, Judecătoria Sectorului 3 București
8. Cristi Vasilică Danileț — vicepreședinte, Judecătoria Oradea
9. George Bălan — procuror, Parchetul de pe lângă Curtea de Apel București
10. Oana Andrea Schmidt-Hăineală — procuror, Parchetul de pe lângă
Tribunalul Brașov
11. Dan Nicolae Chiujdea — prim-procuror, Parchetul de pe lângă Judecătoria
Sectorului 1 București

DECRETE
PREȘEDINTELE ROMÂNIEI

DECRET
pentru numirea unui consilier prezidențial
În temeiul art. 94 lit. c) și al art. 100 alin. (1) din Constituția României,
republicată, precum și al art. 3 alin. (1) și al art. 4 alin. (1) din Legea nr. 47/1994
privind serviciile din subordinea Președintelui României, republicată, cu
modificările și completările ulterioare,
Președintele României d e c r e t e a z ă:
Articol unic. — Începând cu data de 1 ianuarie 2011, domnul Valeriu Turcan
se numește în funcția de consilier prezidențial.
PREȘEDINTELE ROMÂNIEI

TRAIAN BĂSESCU
București, 22 decembrie 2010.
Nr. 1.257.

MONITORUL OFICIAL AL ROMÂNIEI, PARTEA I, Nr. 866/23.XII.2010

3

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.611
din 15 decembrie 2010

privind constituționalitatea art. 12 alin. (4) și (5), art. 20 alin. (3), art. 23 alin. (1) și (2),
art. 37 partea introductivă, art. 38 alin. (1), art. 41 alin. (1), art. 43 alin. (1) și art. 44
din Regulamentul Camerei Deputaților, astfel cum a fost modificat prin hotărârile nr. 26 și nr. 27
din 5 octombrie 2010 ale Camerei Deputaților
I. Cu Adresa nr. 51/5.556 din 23 noiembrie 2010, secretarul
general al Camerei Deputaților a trimis Curții Constituționale, în
temeiul dispozițiilor art. 146 lit. c) din Constituție, precum și al
art. 27 din Legea nr. 47/1992 privind organizarea și funcționarea
Curții Constituționale, sesizarea formulată de 56 de deputați
aparținând Grupului parlamentar al Alianței Politice PSD+PC
referitoare la neconstituționalitatea art. 12 din Regulamentul
Camerei Deputaților și a Hotărârii Camerei Deputaților
nr. 27/2010 privind modificarea Regulamentului Camerei
Deputaților.
Autorii sesizării sunt următorii: Lucreția Roșca, Angel Tilvăr,
Marian Neacșu, Marian Ghiveciu, Cristian Rizea, MădălinȘtefan Voicu, Gheorghe Ana, Claudiu Iulian Manda, Ion Dumitru,
Florin Iordache, Sonia-Maria Drăghici, Gheoghe Ciocan,
Georgian Pop, Neculai Rățoi, Petre Petrescu, Dumitru Boabeș,
Dumitru Chiriță, Valeriu Ștefan Zgonea, Dumitrescu CristianSorin, Florentin Băloșin Gust, Antonella Marinescu, Petru
Gabriel Vlase, Mihai Tudose, Doru-Claudian Frunzulică, Eugen
Bejinariu, Nicolae-Ciprian Nica, Rodica Nassar, Ioan Damian,
Vasile-Ghiorghe Gliga, Raul-Victor Surdu-Soreanu, Viorel
Ștefan, Andrei Dolineaschi, Cornel Cristian Resmeriță, CiprianFlorin Luca, Ioan Sorin Roman, Vasile Popeangă, Horia
Teodorescu, Victor Cristea, Carmen Ileana Moldovan, Costică
Macaleți, Bogdan Nicolae Niculescu Duvăz, Ion Călin, Doina
Burcău, Ion Mocioalcă, Ileana Cristina Dumitrache, Matei Radu
Brătianu, Florian Popa, Ioan Cindrea, Horia Grama, Ion Burnei,
Marian Florian Săniuță, Filip Georgescu, Victor Socaciu, Dan
Nica, Silvestru Mircea Lup, Mircea Dușa.
Sesizarea a fost înregistrată la Curtea Constituțională sub
nr. 16.667 din 23 noiembrie 2010, formând obiectul Dosarului
nr. 4.613 C/2010.
II. Obiectul sesizării, astfel cum a fost formulat de autorii
acesteia, îl constituie prevederile art. 12 alin. (4) și (5), art. 20
alin. (3), art. 23 alin. (1) și (2), art. 37 (cu referire însă numai la
partea introductivă a acestui articol), art. 38 alin. (1), art. 41
alin. (1), art. 43 alin. (1) și art. 44 din Regulamentul Camerei
Deputaților, aprobat prin Hotărârea Camerei Deputaților
nr. 8/1994, republicată, astfel cum a fost modificată și
completată prin hotărârile nr. 26 și nr. 27 din 5 octombrie 2010
ale Camerei Deputaților, publicate în Monitorul Oficial al
României, Partea I, nr. 679 din 7 octombrie 2010.
Textele criticate au următorul cuprins:
— art. 12 alin. (4) și (5): ă(4) Deputații partidelor politice,
formațiunilor politice, alianțelor politice sau ai alianțelor
electorale care nu întrunesc numărul necesar pentru a forma un
grup parlamentar, precum și deputații independenți sau care au
devenit independenți în timpul unei legislaturi se pot reuni în
grupuri parlamentare mixte ori se pot afilia altor grupuri

parlamentare constituite potrivit alin. (1) sau într-un grup al
deputaților independenți, după caz.
(5) Deputații care au devenit independenți în timpul unei
legislaturi pot constitui un singur grup parlamentar cu
respectarea alin. (6).”;
— art. 20 alin. (3): ăBiroul permanent al Camerei Deputaților
este format în urma negocierilor dintre liderii grupurilor
parlamentare, respectându-se configurația politică a Camerei
Deputaților. În cazul constituirii unui grup de deputați
independenți având un număr de minimum 10 deputați,
componența Biroului permanent se renegociază conform noii
configurații politice a Camerei Deputaților, începând cu
următoarea sesiune. Grupului parlamentar constituit din
deputații independenți îi poate reveni un singur reprezentant în
Biroul permanent.”;
— art. 23 alin. (1) și (2): ă(1) Alegerea vicepreședinților, a
secretarilor și a chestorilor care compun Biroul permanent se
face la propunerea grupurilor parlamentare, în conformitate cu
ponderea acestora potrivit configurației politice inițiale a Camerei
Deputaților și negocierii liderilor grupurilor parlamentare, cu
aplicarea corespunzătoare a prevederilor art. 20 alin. (3).
(2) În vederea depunerii propunerilor, Camera Deputaților
aprobă numărul de locuri din Biroul permanent, negociat de
liderii grupurilor parlamentare, așa cum revin, pe funcții,
grupurilor parlamentare constituite potrivit configurației politice
inițiale a Camerei Deputaților, cu aplicarea corespunzătoare a
prevederilor art. 20 alin. (3).”;
— art. 37 partea introductivă: ăComitetul liderilor grupurilor
parlamentare este alcătuit din liderii grupurilor parlamentare
constituite conform configurației politice a Camerei și are
următoarele atribuții:”;
— art. 38 alin. (1): ăComitetul liderilor grupurilor parlamentare
hotărăște cu majoritatea rezultată din ponderea votului fiecărui
membru prezent. Ponderea este dată de proporția grupului
parlamentar reprezentat de lider în numărul total al deputaților,
conform configurației politice a Camerei.”;
— art. 41 alin. (1): ăAlcătuirea comisiilor Camerei Deputaților
se face cu respectarea configurației politice a acesteia.”;
— art. 43 alin. (1): ăNumărul membrilor fiecărei comisii a
Camerei Deputaților este stabilit, prin acordul liderilor grupurilor
parlamentare, cu respectarea configurației politice a Camerei
Deputaților.”;
— art. 44: ăDacă grupurile parlamentare nu ajung la un acord
asupra componenței uneia sau a mai multor comisii, Biroul
permanent supune spre aprobare și Camera Deputaților
hotărăște, cu votul majorității membrilor prezenți, asupra
candidaturilor susținute de fiecare dintre grupurile parlamentare,
respectându-se configurația politică a Camerei.”

4

MONITORUL OFICIAL AL ROMÂNIEI, PARTEA I, Nr. 866/23.XII.2010

III. În motivarea sesizării se susțin, în esență, următoarele:
Dispozițiile art. 20 alin. (3), art. 23 alin. (1) și (2), art. 37
partea introductivă, art. 38 alin. (1), art. 41 alin. (1), art. 43
alin. (1) și art. 44 din Regulamentul Camerei Deputaților, aprobat
prin Hotărârea Camerei Deputaților nr. 8/1994, republicată,
astfel cum a fost modificată prin Hotărârea nr. 27 din 5 octombrie
2010 a Camerei Deputaților, ăîncalcă principiul configurației
politice inițiale, prevăzut de art. 64 alin. (5) din Constituție, și
introduc regula unei configurații politice noi în Camera
Deputaților, alta decât cea inițială rezultată din alegeri,
configurație determinată de constituirea grupului parlamentar al
deputaților independenți”. Se invocă în acest sens deciziile
Curții Constituționale nr. 601 și nr. 602 din 14 noiembrie 2005,
prin care s-a statuat că prin configurație politică a fiecărei
Camere se înțelege compunerea acesteia rezultată din alegeri,
pe baza proporției pe care grupurile parlamentare o dețin în
totalul membrilor respectivi.
Dispozițiile art. 12 alin. (5) din Regulamentul Camerei
Deputaților încalcă, în opinia autorilor sesizării, prevederile
art. 61 alin. (1), art. 62, art. 64 alin. (3) și art. 69 alin. (1) din
Constituție, prin interzicerea constituirii mai multor grupuri
parlamentare de către deputații deveniți independenți în timpul
unei legislaturi. Se invocă în acest sens deciziile Curții
Constituționale nr. 45/1994, nr. 46/1994 și nr. 196/2004, prin
care s-a statuat că parlamentarul are facultatea constituțională
de a adera la un grup parlamentar sau altul, de a constitui un
grup parlamentar al independenților sau de a se declara
independent față de toate grupurile parlamentare. Se apreciază
că textul regulamentar criticat determină o îngrădire a
mandatului reprezentativ al deputaților și creează o situație de
privilegiu și discriminare între deputați. Astfel, ădeputații care au
devenit independenți și au constituit primii un grup parlamentar
sunt privilegiați față de parlamentarii care ulterior au devenit
independenți și care nu mai au dreptul de a se organiza în alt
grup parlamentar al independenților, fiind practic obligați să se
afilieze la grupul independenților anterior constituit, fără a-și
exercita propria opțiune”. Același text încalcă dreptul de asociere
liberă, prevăzut de art. 40 alin. (1) din Constituție.
Se mai susține că prevederile art. 12 alin. (4), art. 20 alin. (3),
art. 23 alin. (1) și (2), art. 37 partea introductivă, art. 38 alin. (1),
art. 41 alin. (1), art. 43 alin. (1) și art. 44 din Regulamentul
Camerei Deputaților, neputând fi disociate de prevederile art. 12
alin. (5) din același regulament, sunt neconstituționale pentru
aceleași motive expuse cu referire la art. 12 alin. (5) din
Regulamentul Camerei Deputaților.
IV. În conformitate cu dispozițiile art. 27 alin. (2) din Legea
nr. 47/1992 privind organizarea și funcționarea Curții
Constituționale, sesizarea a fost transmisă președintelui
Camerei Deputaților, pentru a comunica punctul de vedere al
Biroului permanent.
Președintele Camerei Deputaților a transmis, cu Adresa
înregistrată la Curtea Constituțională cu nr. 16.989 din
30 noiembrie 2010, punctul de vedere al Biroului permanent, în
sensul că prevederile regulamentare ce fac obiectul sesizării nu
încalcă dispozițiile Constituției. Astfel, în ceea ce privește criticile
formulate în raport de dispozițiile art. 61 alin. (1), art. 62, art. 64
alin. (3) și (5) și art. 69 alin. (1) din Legea fundamentală, se arată
că nu sunt motivate, respectiv se fundamentează pe conținutul
unor decizii ale Curții Constituționale care se referă la cu totul
alte domenii constituționale decât cele la care autorii sesizării ar
dori să facă trimitere.
În ceea ce privește invocarea încălcării, prin dispozițiile
art. 12 alin. (5) din Regulamentul Camerei Deputaților, a

prevederilor art. 4 și 16 din Constituție, se apreciază că este
neîntemeiată. Se arată în acest sens că ănu se poate înțelege
susținerea autorilor sesizării în sensul că ar trebui ca
Regulamentul să poată prevedea constituirea mai multor grupuri
ale independenților, în condițiile în care categoria deputaților
independenți este una singură, iar aceștia se pot asocia într-un
grup parlamentar al lor sau nu”.
Cu privire la dispozițiile constituționale care reglementează
dreptul de asociere, se susține că nu sunt incidente în cauză.
C U R T E A,

examinând sesizarea de neconstituționalitate, punctul de vedere
al Biroului permanent al Camerei Deputaților, raportul întocmit
de judecătorul-raportor, dispozițiile criticate din Regulamentul
Camerei Deputaților, prin raportare la prevederile Constituției
României, și dispozițiile Legii nr. 47/1992 privind organizarea și
funcționarea Curții Constituționale, reține următoarele:
I. Curtea a fost legal sesizată și este competentă, potrivit
dispozițiilor art. 146 lit. c) din Constituție, precum și ale art. 1,
10, 27 și 28 din Legea nr. 47/1992, să se pronunțe asupra
constituționalității prevederilor criticate din Regulamentul
Camerei Deputaților.
Obiectul sesizării îl constituie prevederile art. 12 alin. (4) și
(5), art. 20 alin. (3), art. 23 alin. (1) și (2), art. 37 partea
introductivă, art. 38 alin. (1), art. 41 alin. (1), art. 43 alin. (1) și
art. 44 din Regulamentul Camerei Deputaților, aprobat prin
Hotărârea Camerei Deputaților nr. 8/1994, republicată, astfel
cum a fost modificată și completată prin hotărârile nr. 26 și
nr. 27 din 5 octombrie 2010 ale Camerei Deputaților, publicate
în Monitorul Oficial al României, Partea I, nr. 679 din 7 octombrie
2010.
Textele constituționale invocate în motivarea sesizării sunt
cele ale art. 4 alin. (2) care reglementează criteriile egalității în
drepturi, art. 16 alin. (1) privind egalitatea cetățenilor în fața legii
și a autorităților publice, fără privilegii și fără discriminări, art. 40
alin. (1) privind dreptul de asociere, art. 61 alin. (1) privind rolul
Parlamentului, art. 62 privind alegerea Camerelor, art. 64
alin. (3) și (5) referitoare la organizarea grupurilor parlamentare,
respectiv alcătuirea birourilor permanente și a comisiilor
parlamentare, și ale art. 69 alin. (1) privind mandatul
reprezentativ.
II. Examinând sesizarea formulată, se constată că
aceasta
este
neîntemeiată,
pentru
următoarele
considerente:
1. Art. 12 alin. (4) și (5) din Regulamentul Camerei
Deputaților, astfel cum a fost modificat prin Hotărârea Camerei
Deputaților nr. 26/2010, reglementează în mod expres
posibilitatea constituirii grupurilor parlamentare din deputați
independenți sau care au devenit independenți, precum și
regula potrivit căreia deputații care au devenit independenți în
timpul unei legislaturi își pot constitui un singur grup
parlamentar, cu respectarea condiției privind numărul minim de
10 deputați pentru constituire. Instituirea acestei reguli este
determinată de faptul că grupurile parlamentare reprezintă
structuri organizatorice ale Camerelor Parlamentului, constituite
pe bază de afinitate politică. După cum nu pot exista mai multe
grupuri parlamentare ale aceleiași formațiuni politice, pentru că,
în sine, apartenența la o anumită formațiune politică este
expresia acestei afinități, la fel nu pot exista nici mai multe
grupuri parlamentare ale parlamentarilor independenți.
Acceptarea constituirii mai multor grupuri de parlamentari
independenți ar însemna, practic, eliminarea criteriului care îi

MONITORUL OFICIAL AL ROMÂNIEI, PARTEA I, Nr. 866/23.XII.2010
definește ca opțiune politică și implicit ca grup (independența),
criteriu care nu este susceptibil de distincții suplimentare.
Contrar susținerilor autorilor sesizării, dispozițiile criticate nu
creează privilegii sau discriminări. Dimpotrivă, acordarea
dreptului de constituire a mai multor grupuri parlamentare
formate din parlamentari independenți ar avea semnificația
instituirii unui privilegiu în favoarea acestora, câtă vreme, potrivit
art. 12 alin. (2) din Regulamentul Camerei Deputaților,
ăDeputații unui partid politic sau ai unei formațiuni politice nu pot
constitui decât un singur grup parlamentar.”
În ceea ce privește dispozițiile art. 40 alin. (1) din Constituție,
care consacră dreptul de asociere a cetățenilor în partide
politice, în sindicate, în patronate și în alte forme de asociere, se
constată că nu au incidență în cauză. Astfel, nici Parlamentul,
nici Camerele sale și nici structurile interne ale Camerelor nu
sunt rezultat al dreptului de asociere. Grupurile parlamentare
reunesc deputați sau senatori având aceeași concepție politică
ori concepții înrudite și reprezintă, în esență, fragmente ale unei
autorități publice, iar nu asociații, în sensul juridic al termenului.
Tot astfel, nu au incidență în cauză dispozițiile art. 61 alin. (1)
și art. 62 din Constituție, texte care reglementează cadrul
general referitor la rolul Parlamentului și alegerea Camerelor.
Cât privește dispozițiile art. 69 din Constituție, care consacră
regula mandatului reprezentativ, acestea oferă celor aleși
libertatea de a adera la un grup parlamentar sau altul, de a se
transfera de la un grup parlamentar la altul sau de a se declara
independenți față de toate grupurile parlamentare, iar nu și pe
aceea de a constitui oricâte grupuri parlamentare doresc și în
orice condiții, sub acest aspect fiind incidente dispozițiile art. 64
alin. (3) din Constituție, potrivit cărora ăDeputații și senatorii se
pot organiza în grupuri parlamentare, potrivit regulamentului
fiecărei Camere”.
2. Cu referire la celelalte texte regulamentare criticate, se
susține că sunt neconstituționale, deoarece introduc regula unei
configurații politice noi în Camera Deputaților, alta decât cea
inițială rezultată din alegeri, ceea ce, în opinia autorilor sesizării,
este în contradicție cu sensul dat de Curtea Constituțională
sintagmei ăconfigurație politică”, prevăzută de art. 64 alin. (5) din
Constituție.
Din examinarea dispozițiilor regulamentare modificate prin
Hotărârea Camerei Deputaților nr. 27/2010, se constată
următoarele:
— potrivit art. 20 alin. (3) din Regulament, în noua redactare,
Biroul permanent al Camerei Deputaților se formează
respectându-se ăconfigurația politică a Camerei Deputaților”;
textul mai stabilește renegocierea componenței Biroului
permanent în cazul constituirii unui grup de deputați
independenți, începând cu următoarea sesiune, precum și
posibilitatea pentru grupul parlamentar constituit din deputați
independenți de a-i reveni un loc în Biroul permanent;
— art. 23 alin. (1) și (2) din Regulament, în noua redactare,
referindu-se la procedura alegerii vicepreședinților, secretarilor
și a chestorilor care compun Biroul permanent, respectiv la
aprobarea numărului de locuri din Biroul permanent, păstrează
raportarea la ăconfigurația politică inițială a Camerei Deputaților”,
precizând, totodată, că aceste operațiuni se realizează ăcu
aplicarea corespunzătoare a prevederilor art. 20 alin. (3)”;
— art. 37 partea introductivă, art. 38 alin. (1), art. 41 alin. (1)
art. 43 alin. (1) și art. 44 din Regulament au fost modificate în
sensul că sintagma ăconfigurația politică inițială a Camerei
Deputaților” a fost înlocuită cu sintagma de ăconfigurație
politică”.

5

Cu privire la aceste modificări, se observă, mai întâi, că
introducerea în textele Regulamentului Camerei Deputaților a
sintagmei ăconfigurație politică”, care este cuprinsă în chiar
norma constituțională de referință, respectiv art. 64 alin. (5) din
Legea fundamentală, nu poate fi calificată ca determinând, în
sine, neconstituționalitatea acestora și nici de natură să
consacre un alt sens al sintagmei constituționale decât cel
reținut de Curtea Constituțională în jurisprudența sa, invocată
de autorii sesizării. Astfel, prin deciziile nr. 601/2005 și nr. 602/2005,
publicate în Monitorul Oficial al României, Partea I, nr. 1.022 din
17 noiembrie 2005 și, respectiv, nr. 1.027 din 18 noiembrie 2005,
pronunțându-se, printre altele, și cu privire la dispozițiile din
regulamentele celor două Camere care instituiau posibilitatea
revocării președinților acestora, prin retragerea sprijinului politic,
la cererea altui sau altor grupuri parlamentare decât grupul
parlamentar care a propus alegerea lor, Curtea a statuat că ăprin
configurația politică a fiecărei Camere se înțelege compunerea
acesteia rezultată din alegeri, pe baza proporției pe care
grupurile parlamentare o dețin în totalul membrilor Camerei
respective”. Curtea a mai reținut, cu acele prilejuri, că ăîn virtutea
configurației politice izvorâte din voința corpului electoral se
desemnează și președintele Camerei Deputaților și al
Senatului”, precum și faptul că ăinstituirea posibilității alegerii
unui nou președinte dintr-un alt grup parlamentar ar avea drept
consecință ca sancțiunea aplicată președintelui Camerei
Deputaților [Senatului], revocat din funcție, să se extindă asupra
grupului parlamentar care a propus alegerea lui”.
Spre deosebire însă de jurisprudența menționată, în
prezenta cauză regula impusă de art. 64 alin. (5) din Constituție
trebuie analizată prin raportare la dispozițiile art. 64 alin. (3),
respectiv art. 64 alin. (2) teza a doua din Constituție, referitoare
la organizarea grupurilor parlamentare și la alegerea celorlalți
membri ai birourilor permanente, texte constituționale care
stabilesc reguli distincte de cea impusă de art. 64 alin. (2) teza
întâi din Constituție pentru alegerea președinților celor două
Camere ale Parlamentului.
Astfel, potrivit art. 64 alin. (3) din Constituție, ăDeputații și
senatorii se pot organiza în grupuri parlamentare, potrivit
regulamentului fiecărei Camere”. Așadar, grupurile parlamentare
nu sunt structuri obligatorii ale Parlamentului. Rezultând din
uniunea voluntară a parlamentarilor, crearea grupurilor
parlamentare constituie un drept, iar nu o obligație. Textul
constituțional menționat, referindu-se la acest drept al
parlamentarilor, nu stabilește nicio restricție cât privește
momentul exercitării acestuia. Prin urmare, nu este contrară
Legii fundamentale constituirea, pe parcursul legislaturii, potrivit
regulamentelor Camerelor și cu respectarea Constituției, a
unui grup parlamentar care nu a existat la începutul legislaturii,
cu condiția, desprinsă de asemenea din interpretarea normelor
constituționale, ca pe această cale să nu fie reprezentate în
Parlament partide care nu au obținut mandate la alegeri.
În plus, față de modul de alegere a parlamentarilor pentru
legislaturile anterioare (pe liste de partid), în raport cu care
Curtea a admis ca fiind constituțională migrația politică (a se
vedea deciziile Curții Constituționale nr. 45/1994, nr. 46/1994 și
nr. 196/2004), actuala alcătuire a Parlamentului (rezultată, cel
puțin în parte, din exprimarea electoratului prin votul uninominal)
permite acceptarea constituirii unui grup parlamentar format din
deputați deveniți independenți (ca urmare a părăsirii formațiunii
politice din care au făcut parte inițial). Ca urmare, pe perioada
mandatului parlamentar, schimbarea configurației politice este
posibilă, ea explicându-se — în prezent — și prin aceea că
actuala componență a celor două Camere reflectă voința

6

MONITORUL OFICIAL AL ROMÂNIEI, PARTEA I, Nr. 866/23.XII.2010

electoratului de a trimite în Parlament persoane învestite prin
vot uninominal și nu liste de membri ai unui partid; or, cei
aleși în urma votului uninominal (chiar dacă au fost susținuți de
către o formațiune politică anume) au un mai mare grad de
independență, ei având ca principală obligație susținerea în
Parlament a intereselor celor care i-au trimis acolo. Așadar,
eventuala lor migrare (de la un partid la altul sau părăsirea unei
formațiuni politice cu consecința dobândirii statutului de
independent) nu este de natură a afecta grav interesele
alegătorilor pe care îi reprezintă, ci — dimpotrivă — ea poate
ilustra mai clar efectul mandatului reprezentativ pe care l-au
primit și pe care trebuie să îl îndeplinească. Configurația politică
ce trebuie avută în vedere, în aceste condiții, este cea de la
începutul fiecărei sesiuni parlamentare și, în urma negocierilor
între grupurile parlamentare, se poate acorda un loc în biroul
permanent și grupului independenților, în condițiile
Regulamentului.
Mutațiile intervenite în structura grupurilor parlamentare
existente, ca urmare a sciziunii ce se poate produce în cadrul
partidelor reprezentate de fiecare grup sau a migrației
parlamentarilor de la un grup la altul ori a părăsirii unui grup fără
afilierea la altul, mutații posibile în condițiile în care Constituția
stabilește expres că orice mandat imperativ este nul, nu pot
rămâne fără consecințe asupra reprezentării grupurilor
parlamentare în cadrul birourilor permanente. De aceea, spre
deosebire de președinții Camerelor, aleși pe durata mandatului
Camerelor, ceilalți membri ai birourilor permanente sunt aleși,
potrivit art. 64 alin. (2) teza a doua din Constituție, la începutul
fiecărei sesiuni, în mod corespunzător componenței grupurilor
parlamentare la momentul respectiv. Textul constituțional
menționat, într-o firească legătură cu cel al art. 69 alin. (2),
asigură reflectarea, în componența structurilor de conducere ale
Camerelor Parlamentului, a restructurărilor politice din
Parlament, care, asemenea evoluțiilor politice din societate, nu
pot fi oprite.
Tot astfel, constituirea unui grup parlamentar al deputaților
independenți, pe parcursul legislaturii, în temeiul dispozițiilor
stabilite de Camera Deputaților prin regulamentul propriu,
dispoziții care, pentru rațiunile anterior înfățișate, nu contravin

normelor constituționale, nu poate rămâne fără consecințe în
planul raporturilor de ordin politic și organizatoric din cadrul
Camerei, iar unul dintre aspectele esențiale ale rolului grupurilor
parlamentare în aceste raporturi îl constituie implicarea în
formarea celorlalte structuri ale Camerelor Parlamentului, prin
formularea de propuneri pentru alegerea componenței birourilor
permanente și a comisiilor parlamentare.
În aceste condiții, reglementarea, prin normele criticate, a
renegocierii componenței Biroului permanent al Camerei
Deputaților, în cazul constituirii unui grup de deputați
independenți, începând cu următoarea sesiune, este menită să
concilieze efectele acestei restructurări organizatorice
intervenite în cadrul Parlamentului, și care, ca o consecință a
regulii mandatului reprezentativ, precum și a caracterului
facultativ al constituirii grupurilor parlamentare, nu poate fi
sancționată, cu rigorile decurgând din imperativul respectării
configurației politice la alcătuirea Biroului permanent și a
comisiilor parlamentare. De altfel, se constată că art. 23 din
Regulament păstrează obligația menținerii numărului de locuri
din Biroul permanent, în scopul stabilirii unor reguli care să
circumstanțieze fenomenul migrației parlamentare, configurația
politică rămânând, în continuare, în concordanță cu dispozițiile
constituționale, cadrul negocierii, respectiv al renegocierii. Se
constată în acest sens că același text din Regulamentul
Camerei Deputaților, referindu-se la numărul de locuri din Biroul
permanent care se aprobă de către Camera Deputaților, se
referă în mod expres la ăconfigurația politică inițială a Camerei
Deputaților”.
Competența, atât în cazul negocierii, cât și renegocierii,
revine liderilor grupurilor parlamentare, iar eventuala modificare
a componenței Biroului permanent, ca urmare a renegocierii, se
realizează ăîncepând cu următoarea sesiune”. Această din urmă
dispoziție, cuprinsă în art. 20 alin. (3) teza a doua din
Regulamentul Camerei Deputaților, vizează menținerea
stabilității politice a Parlamentului, ca și aceea cuprinsă în art. 20
alin. (3) teza finală din același regulament, potrivit căreia
ăGrupului parlamentar constituit din deputații independenți îi
poate reveni un singur reprezentant în Biroul permanent”.

Având în vedere considerentele expuse, în temeiul dispozițiilor art. 146 lit. c) și al art. 147 alin. (4) din Constituție, precum
și al prevederilor art. 11 alin. (1) lit. A.c), al art. 27 și 28 din Legea nr. 47/1992 privind organizarea și funcționarea Curții
Constituționale, cu majoritate de voturi,
CURTEA CONSTITUȚIONALĂ

În numele legii
D E C I D E:

Constată că prevederile art. 12 alin. (4) și (5), art. 20 alin. (3), art. 23 alin. (1) și (2), art. 37 partea introductivă, art. 38
alin. (1), art. 41 alin. (1), art. 43 alin. (1) și art. 44 din Regulamentul Camerei Deputaților, astfel cum au fost modificate prin hotărârile
nr. 26 și nr. 27 din 5 octombrie 2010 ale Camerei Deputaților, nu contravin dispozițiilor constituționale.
Definitivă și general obligatorie.
Decizia se comunică președintelui Camerei Deputaților și se publică în Monitorul Oficial al României, Partea I.
Dezbaterea a avut loc la data de 15 decembrie 2010 și la aceasta au participat: Augustin Zegrean, președinte, Aspazia
Cojocaru, Acsinte Gaspar, Mircea Ștefan Minea, Iulia Antoanella Motoc, Ion Predescu, Puskás Valentin Zoltán și Tudorel Toader,
judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Prim-magistrat-asistent,
Marieta Safta

MONITORUL OFICIAL AL ROMÂNIEI, PARTEA I, Nr. 866/23.XII.2010

7

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind eliberarea certificatelor de clasificare, a licențelor și brevetelor de turism
În temeiul art. 108 din Constituția României, republicată, al art. 27 alin. (3) și al art. 31 alin. (1) din Ordonanța Guvernului
nr. 58/1998 privind organizarea și funcționarea activității de turism în România, aprobată cu modificări și completări prin Legea
nr. 755/2001, cu modificările ulterioare,
Guvernul României adoptă prezenta hotărâre.
SECȚIUNEA 1
Eliberarea, retragerea și radierea certificatelor de clasificare
pentru structurile de primire turistice

Art. 1. — Structurile de primire turistice, indiferent de forma
de proprietate și administrare, se clasifică în funcție de
caracteristicile constructive, de dotări și serviciile prestate.
Art. 2. — Autoritatea administrației publice centrale
responsabilă în domeniul turismului eliberează certificatele de
clasificare pentru structurile de primire turistice, pe baza
declarației standardizate date pe propria răspundere de
solicitant, însoțită de documentația aferentă completă, prin care
se atestă îndeplinirea condițiilor și criteriilor de autorizare.
Art. 3. — În sensul prezentei hotărâri, prin solicitant se
înțelege operatorul economic proprietar și/sau administrator al
unei structuri de primire turistice.
Art. 4. — (1) Pentru obținerea certificatului de clasificare a
structurilor de primire turistice, solicitantul depune pe propria
răspundere, la sediul autorității publice centrale responsabile în
domeniul turismului, declarația standardizată însoțită de
documentația completă prevăzută în normele metodologice care
reglementează condițiile și criteriile de autorizare a structurilor
de primire turistice, înainte de darea lor în folosință.
(2) Cererea solicitantului este procesată în cel mai scurt
termen, dar nu mai mult de 30 de zile calendaristice de la data
depunerii declarației standardizate însoțite de documentația
completă. Termenul poate fi prelungit o singură dată, pentru o
perioadă de maximum 15 zile calendaristice. Valabilitatea
documentelor depuse inițial nu este afectată de prelungirea
dispusă de autoritatea competentă.
(3) Prelungirea termenului de eliberare a certificatului de
clasificare, precum și durata acestei prelungiri trebuie motivate
în mod corespunzător și notificate solicitantului înainte de
expirarea termenului inițial.
(4) Certificatul de clasificare pentru structurile de primire
turistice se consideră eliberat în situația în care autoritatea
emitentă nu a răspuns în termenul prevăzut la alin. (2), cu
excepția cazului în care acest lucru este justificat de motive
imperative de interes general, inclusiv de un interes legitim al
unei terțe părți.
(5) În cazul unei documentații incomplete, solicitantul este
informat în cel mai scurt timp, dar nu în mai mult de 5 zile
lucrătoare de la primirea ei, cu privire la necesitatea transmiterii
de documente suplimentare, precum și cu privire la consecințele
asupra termenului de procesare a documentației prevăzut la
alin. (2).
(6) În situația în care solicitantul nu îndeplinește condițiile
pentru eliberarea certificatului de clasificare, autoritatea

emitentă comunică în scris în termenul prevăzut la alin. (2)
motivul neacordării acestuia.
Art. 5. — (1) Certificatele de clasificare sunt valabile până la
modificarea condițiilor și criteriilor pentru care au fost eliberate
sau până la data menționată în acestea.
(2) În situația în care au apărut modificări cu privire la
îndeplinirea condițiilor și criteriilor care au stat la baza eliberării
certificatului de clasificare, operatorul economic proprietar și/sau
administrator al unei structuri de primire turistice este obligat să
solicite o nouă clasificare a structurii de primire turistice în
cauză, în termen de 30 de zile de la apariția modificărilor.
(3) Operatorul economic proprietar și/sau administrator al
unei structuri de primire turistice este obligat să solicite
eliberarea unui nou certificat de clasificare înainte de expirarea
valabilității menționate în certificatul de clasificare.
(4) În cazul încetării activității structurii de primire turistice
operatorul economic proprietar și/sau administrator al structurii
de primire turistice în cauză are obligația să solicite autorității
administrației publice centrale responsabile în domeniul
turismului radierea certificatului de clasificare și să restituie
certificatul de clasificare și fișa/fișele anexe în original, prin
poștă cu confirmare de primire sau prin depunerea acestora la
registratura autorității administrației publice centrale responsabile
în domeniul turismului.
Art. 6. — (1) Denumirea, tipul și însemnele privind categoria
de clasificare a structurii de primire turistice se expun la loc
vizibil, în exteriorul clădirii, iar certificatul de clasificare, numărul
de telefon al autorității administrației publice centrale
responsabile în domeniul turismului se afișează vizibil și în mod
lizibil la recepție, în holul structurilor de primire turistice care nu
dispun de recepție și în spațiul de la intrare în saloanele de
servire a mesei, pentru a fi cunoscute de turiști.
(2) Operatorul economic proprietar și/sau administrator de
structuri de primire turistice este obligat să furnizeze informații
reale cu privire la denumirea, tipul, categoria de clasificare și
serviciile prestate în toate materialele de promovare, conform
certificatului de clasificare obținut.
(3) Certificatul de clasificare și anexa/anexele la certificatul
de clasificare se păstrează în permanență în original în structura
de primire turistică în cauză.
Art. 7. — Este interzisă funcționarea structurilor de primire
turistice fără certificate de clasificare, cu certificate de clasificare
expirate sau cu o altă structură a spațiilor decât cea stabilită prin
anexa certificatului de clasificare.

8

MONITORUL OFICIAL AL ROMÂNIEI, PARTEA I, Nr. 866/23.XII.2010

Art. 8. — (1) În scopul protecției turiștilor, operatorul
economic proprietar și/sau administrator al unei structuri de
primire turistice are următoarele obligații:
a) să asigure funcționarea la categoria și/sau tipul de
structură de primire turistică menționate în certificatul de
clasificare;
b) să respecte reglementările legale în vigoare în ceea ce
privește desfășurarea activității în structurile de primire turistice;
c) să respecte nivelul maxim de zgomot stabilit prin
reglementările specifice privind organizarea programelor
artistice, a audițiilor muzicale, video, TV, organizate în aer liber,
în construcții deschise, cum sunt cele care nu au toate laturile și
acoperișul izolate fonic, precum și în construcții provizorii, cum
sunt corturile, terasele acoperite și altele asemenea.
(2) Operatorii economici proprietari și/sau administratori ai
structurilor de primire turistice clasificate de pe litoralul
românesc au obligația să asigure funcționarea acestora pe
toată perioada sezonului turistic estival, respectiv perioada
1 mai—30 septembrie a fiecărui an.
Art. 9. — (1) Certificatul de clasificare se retrage de către
personalul cu atribuții de control din cadrul autorității
administrației publice centrale responsabile în domeniul
turismului, în situația în care nu sunt respectate obligațiile
stabilite la art. 8 alin. (1).
(2) În situația în care au fost remediate deficiențele pentru
care certificatul de clasificare a fost retras, operatorul economic
proprietar și/sau administrator al unei structuri de primire
turistice solicită reluarea activității turistice printr-o cerere scrisă
adresată administrației publice centrale responsabile în
domeniul turismului. Restituirea certificatului de clasificare retras
se va face după ce personalul cu atribuții de control din cadrul
administrației publice centrale responsabile în domeniul
turismului constată remedierea deficiențelor, în termen de
15 zile de la data înregistrării cererii scrise a solicitantului.
(3) În situația în care nu au fost remediate deficiențele pentru
care s-a retras certificatul de clasificare în conformitate cu
prevederile art. 8 alin. (1) lit. a), solicitantul va relua procedura
de clasificare pentru tipul și categoria de clasificare efectiv
îndeplinite. Procedura de clasificare se reia conform prevederilor
art. 4.
(4) În situația în care nu au fost remediate deficiențele pentru
care s-a retras certificatul de clasificare în conformitate cu
prevederile art. 8 alin. (1) lit. b), operatorul economic nu are
dreptul de a solicita eliberarea unui nou certificat de clasificare
pentru orice tip de structură de primire turistică și categorie de
clasificare pentru structura în cauză, până la remedierea
deficiențelor menționate în actul de control prin care a fost retras
certificatul de clasificare.
(5) Autoritatea administrației publice centrale responsabilă în
domeniul turismului va publica periodic pe site-ul propriu lista
cuprinzând structurile de primire turistice cărora le-au fost
retrase certificatele de clasificare și, respectiv, lista celor cărora
le-au fost restituite certificatele de clasificare.
(6) În perioada în care certificatul de clasificare este retras,
operatorul economic proprietar și/sau administrator al unei
structuri de primire turistice nu are dreptul să desfășoare
activități turistice și să încaseze venituri din exploatarea structurii
de primire turistice respective.

SECȚIUNEA a 2-a
Eliberarea, retragerea și radierea licențelor de turism,
respectiv eliberarea brevetelor de turism

Art. 10. — (1) Operatorul economic poate desfășura activități
de ofertare și comercializare a serviciilor și/sau a pachetelor de
servicii turistice pe teritoriul României numai în baza licenței de
turism și, după caz, a anexelor la aceasta, eliberate de
autoritatea administrației publice centrale responsabilă în
domeniul turismului.
(2) Activitățile prevăzute la alin. (1) se pot realiza și sub formă
electronică, prin intermediul site-urilor sau on-line, numai în baza
licenței de turism eliberate de autoritatea administrației publice
centrale responsabilă în domeniul turismului.
(3) Filialele, sediile secundare/reprezentanțele agențiilor de
turism cu sediul într-un stat membru al Uniunii Europene sau al
Spațiului Economic European, care își desfășoară activitatea de
ofertare și comercializare a serviciilor și pachetelor de servicii
turistice pe teritoriul României, trebuie să notifice în prealabil
autoritatea publică centrală responsabilă în domeniul turismului
în ceea ce privește începerea activității pe teritoriul României.
(4) Notificarea va cuprinde în mod obligatoriu informații
referitoare la garanția financiară și la asigurarea de
responsabilitate civilă profesională a operatorului economic. În
cazul în care intervin modificări ale elementelor din notificare,
agenția de turism prevăzută la alin. (3) are obligația să
reînnoiască notificarea în fiecare an, dacă își propune să
exercite activitate în cursul anului respectiv.
(5) Este interzisă desfășurarea de activități turistice specifice
agențiilor de turism de către operatorii economici fără a deține
licență de turism, cu licența de turism retrasă sau expirată.
Art. 11. — (1) Licența și brevetul de turism se eliberează de
autoritatea administrației publice centrale responsabilă în
domeniul turismului, la cererea operatorului economic și,
respectiv, a persoanelor fizice care solicită obținerea brevetului
de turism.
(2) Procedura de eliberare a licențelor și brevetelor în turism
este cea reglementată de prevederile art. 4.
Art. 12. — (1) Licența de turism și/sau anexa/anexele la
aceasta sunt valabile pe perioadă nedeterminată, până la
modificarea condițiilor și criteriilor de licențiere pentru care au
fost eliberate.
(2) În situația în care au apărut modificări cu privire la
îndeplinirea condițiilor și criteriilor care au stat la baza eliberării
licenței de turism și a sediilor secundare/reprezentanțelor
acesteia, operatorul economic va solicita autorității administrației
publice centrale responsabile în domeniul turismului eliberarea
unei noi licențe de turism, în termen de maximum 30 de zile de
la data apariției modificărilor.
(3) Operatorul economic este obligat să solicite o nouă
licență de turism înainte de expirarea valabilității menționate în
aceasta.
(4) Operatorul economic este obligat să respecte condițiile
și criteriile în baza cărora s-a eliberat licența de turism și
anexa/anexele la aceasta.
(5) În cazul încetării activității agenției de turism și/sau a
sediilor secundare/reprezentanțelor acesteia, operatorul
economic în cauză are obligația să solicite autorității
administrației publice centrale responsabile în domeniul
turismului radierea licenței de turism și/sau a anexelor la aceasta
și să restituie licența de turism și anexa/anexele în original, prin
poștă cu confirmare de primire, sau prin depunerea acestora la

MONITORUL OFICIAL AL ROMÂNIEI, PARTEA I, Nr. 866/23.XII.2010
registratura autorității administrației publice centrale
responsabile în domeniul turismului.
Art. 13. — (1) Licența și brevetul de turism sunt
netransmisibile.
(2) În scopul protecției turiștilor, operatorii economici care
desfășoară activități specifice agențiilor de turism au
următoarele obligații:
a) să afișeze licența de turism și/sau anexa/anexele la
aceasta la loc vizibil și lizibil în incinta agenției de turism și a
sucursalelor/reprezentanțelor/sediilor secundare ale acesteia;
b) să înscrie obligatoriu numărul licenței de turism pe
documentele emise;
c) să păstreze în permanență în sediul agenției de turism și
în sediile secundare/reprezentanțele acesteia originalul licenței
de turism și/sau anexa/anexele la aceasta.
Art. 14. — (1) Licența de turism și anexa/anexele la aceasta
se retrag de către autoritatea administrației publice centrale
responsabilă în domeniul turismului, în următoarele situații:
a) ofertarea, comercializarea serviciilor/pachetelor de servicii
turistice fără respectarea reglementărilor legale în vigoare;
b) atunci când operatorul economic comunică autorității
administrației publice centrale responsabile în domeniul
turismului, din proprie inițiativă, renunțarea la desfășurarea
activității de turism;
c) atunci când titularul unei licențe de turism transmite licența
și/sau anexa/anexele la aceasta în scopul utilizării de către alt
operator economic.
(2) Titularul unei licențe de turism retrase în condițiile
prevăzute la alin. (1) lit. c) nu mai poate desfășura activitate de
turism prin agenția de turism și/sau prin sediile
secundare/reprezentanțele acesteia timp de 2 ani de la data
retragerii.
(3) În perioada în care licența de turism este retrasă,
operatorul economic nu are dreptul să desfășoare activități
turistice și să încaseze venituri din exploatarea agenției de
turism.
(4) În situația în care au fost remediate deficiențele pentru
care licența de turism și/sau anexa/anexele la aceasta au/a fost
retrase/retrasă, operatorul economic solicită reluarea activității
printr-o cerere scrisă adresată administrației publice centrale
responsabile în domeniul turismului. Restituirea licenței de
turism și/sau a anexei/anexelor la aceasta se va face după ce
personalul cu atribuții de control din cadrul administrației publice
centrale responsabile în domeniul turismului constată
remedierea deficiențelor, în termen de 15 zile de la data
înregistrării cererii scrise a solicitantului.
(5) În situația în care nu au fost remediate deficiențele pentru
care s-au/s-a retras licența de turism și/sau anexa/anexele la
aceasta în conformitate cu prevederile alin. (1) lit. a), operatorul
economic nu are dreptul de a solicita eliberarea unei noi licențe
de turism și/sau unei/unor anexe pentru agenția de turism în
cauză, până la remedierea deficiențelor menționate în actul de
control prin care au/a fost retrase/retrasă licența de turism și/sau
anexa/anexele la aceasta.
(6) Autoritatea administrației publice centrale responsabilă în
domeniul turismului va publica periodic pe site-ul propriu lista
cuprinzând agențiile de turism cărora le-au fost retrase licențele
de turism și, respectiv, lista celor cărora le-au fost restituite
licențele de turism.

9

SECȚIUNEA a 3-a
Sancțiuni

Art. 15. — Constituie contravenții următoarele fapte:
a) desfășurarea activității în structuri de primire turistice
neclasificate, cu certificate de clasificare expirate sau cu o altă
structură a spațiilor decât cea stabilită prin certificatul de
clasificare;
b) nerespectarea prevederilor art. 5 alin. (2) și (3);
c) nerespectarea condițiilor și/sau criteriilor care au stat la
baza clasificării;
d) nerespectarea prevederilor art. 6;
e) continuarea desfășurării activității în structura de primire
turistică după retragerea certificatului de clasificare;
f) încasarea de venituri din exploatarea structurii de primire
turistice după retragerea certificatului de clasificare și/sau a
licenței de turism;
g) nerespectarea prevederilor art. 8 alin. (1) lit. (c);
h) împiedicarea sub orice formă a persoanelor împuternicite
de a-și exercita atribuțiile de serviciu legate de aplicarea
prezentei hotărâri;
i) nerespectarea prevederilor art. 8 alin. (2);
j) desfășurarea de activități turistice specifice agențiilor de
turism de către operatorii economici fără a deține licență de
turism sau prin sediile secundare/reprezentanțele care nu au
obținut anexa la licența de turism, cu licența sau anexa/anexele
la licența de turism expirate sau retrase;
k) desfășurarea de activități turistice specifice agențiilor de
turism de către operatorii economici după retragerea licenței de
turism sau a anexei/anexelor la licența de turism;
l) nerespectarea obiectului de activitate înscris în licența de
turism, corespunzător tipului de licență de turism obținut;
m) desfășurarea de activități turistice în alte sedii decât cele
înscrise în licența de turism și anexele la aceasta;
n) nerespectarea condițiilor și criteriilor în baza cărora s-au/s-a
eliberat licența de turism și/sau anexa/anexele la aceasta;
o) nerespectarea prevederilor art. 5 alin. (4), art. 12 alin. (5)
și art. 13 alin. (2) lit. b) și c);
p) neasigurarea de ghizi atestați pentru derularea în bune
condiții a programelor turistice, conform reglementărilor în
vigoare;
q) utilizarea de autocare neclasificate;
r) ofertarea, comercializarea sau prestarea serviciilor de
cazare și alimentație în structuri de primire turistice neclasificate,
cu certificate de clasificare retrase sau expirate;
s) funcționarea operatorului economic fără deținerea poliței
de asigurare de garantare a plății cheltuielilor de repatriere a
turiștilor și/sau rambursarea sumelor achitate de turiști pentru
achiziționarea serviciilor/pachetelor turistice, în cazul
neexecutării integrale sau parțiale a serviciilor/pachetelor
turistice achiziționate sau funcționarea cu polița/polițele de
asigurare expirată/expirate;
t) prezentarea de informații nereale în materialele de
promovare, în oferte sau pe paginile de internet;
u) nerespectarea prevederilor art. 9 alin. (4) și art. 14 alin. (5).
Art. 16. — (1) Contravențiile prevăzute la art. 15 se
sancționează după cum urmează:
a) faptele prevăzute la lit. a), j) și m), cu amendă de la 10.000
lei la 20.000 lei;
b) faptele prevăzute la lit. b), p), q) și r), cu amendă de la
5.000 lei la 10.000 lei;
c) faptele prevăzute la lit. d) și t), cu amendă de la 6.000 lei
la 12.000 lei;

10

MONITORUL OFICIAL AL ROMÂNIEI, PARTEA I, Nr. 866/23.XII.2010

d) fapta prevăzută la lit. o), cu amendă de la 8.000 lei la
10.000 lei;
e) faptele prevăzute la lit. e), f), g), h), k), u) și s), cu amendă
de la 30.000 lei la 50.000 lei;
f) faptele prevăzute la lit. i), după cum urmează: amendă de
la 8.000 lei la 10.000 lei pentru structurile de primire turistice
care nu funcționează începând cu data de 15 mai a fiecărui an,
de la 20.000 lei la 30.000 lei pentru structurile de primire turistice
care nu funcționează începând cu data de 1 iunie a fiecărui an,
de la 30.000 lei la 40.000 lei pentru structurile de primire turistice
care nu funcționează la data de 15 iunie a fiecărui an și de la
40.000 lei la 50.000 lei și retragerea certificatului de clasificare
pentru structurile de primire turistice care nu funcționează după
data de 1 iulie a fiecărui an și până la sfârșitul sezonului estival;
g) faptele prevăzute la lit. l), cu amendă de la 5.000 lei la
10.000 lei;
h) faptele prevăzute la lit. c) și n), cu amendă de la 40.000 lei
la 50.000 lei.
(2) Contravenientul poate achita în termen de cel mult 48 de
ore de la data încheierii procesului-verbal ori, după caz, de la
data comunicării acestuia jumătate din minimul amenzii
prevăzute la alin. (1).
Art. 17. — Constatarea contravențiilor și aplicarea
sancțiunilor se fac de către:
a) personalul cu atribuții de control din cadrul autorității
administrației publice centrale responsabile în domeniul
turismului pentru contravențiile prevăzute la art. 15 lit. a)—e),
h)—u);
b) ofițerii și agenții de poliție pentru contravențiile prevăzute
la art. 15 lit. g) și h);
c) personalul desemnat din cadrul autorității administrației
publice centrale responsabile în domeniul finanțelor pentru
contravențiile prevăzute la art.15 lit. f).
Art. 18. — Prevederile art. 15—17 se completează cu
dispozițiile Ordonanței Guvernului nr. 2/2001 privind regimul
juridic al contravențiilor, aprobată cu modificări și completări prin
Legea nr. 180/2002, cu modificările și completările ulterioare.
SECȚIUNEA a 4-a
Dispoziții finale

Art. 19. — Prevederile prezentei hotărâri intră în vigoare la
30 de zile de la data publicării în Monitorul Oficial al României,
Partea I.
Art. 20. — (1) Condițiile și criteriile de autorizare a structurilor
de primire turistice pentru eliberarea certificatelor de clasificare,
a licențelor de turism și a brevetelor, precum și modelul
declarației standardizate a solicitantului se stabilesc de
autoritatea administrației publice centrale responsabilă în
domeniul turismului prin norme metodologice aprobate prin ordin
al conducătorului acesteia, care se publică în Monitorul Oficial al
României, Partea I.
(2) În termen de 30 de zile de la intrarea în vigoare a
prezentei hotărâri, autoritatea administrației publice centrale

responsabilă în domeniul turismului va emite normele
metodologice de aplicare.
Art. 21. — (1) Certificatele de clasificare și licențele de turism
eliberate înainte de data intrării în vigoare a prezentei hotărâri
sunt valabile pe perioada înscrisă în cuprinsul acestora. La
expirarea acestei perioade operatorii economici proprietari
și/sau administratori de structuri de primire turistice au obligația
de a solicita eliberarea noilor certificate de clasificare/licențe de
turism.
(2) Certificatele de clasificare și licențele de turism eliberate
începând cu data intrării în vigoare a prezentei hotărâri sunt
valabile pe perioadă nedeterminată, până la modificarea
condițiilor și criteriilor pentru care au fost eliberate.
Art. 22. — La data intrării în vigoare a prezentei hotărâri se
abrogă Hotărârea Guvernului nr. 709/2009 privind clasificarea
structurilor de primire turistice, publicată în Monitorul Oficial al
României, Partea I, nr. 440 din 26 iunie 2009, și Hotărârea
Guvernului nr. 238/2001 privind condițiile de acordare a licenței
și brevetului de turism, publicată în Monitorul Oficial al României,
Partea I, nr. 88 din 21 februarie 2001, cu modificările și
completările ulterioare, precum și orice alte dispoziții contrare.
Art. 23. — Prevederile prezentei hotărâri se completează cu
dispozițiile-cadru ale Ordonanței de urgență a Guvernului
nr. 49/2009 privind libertatea de stabilire a prestatorilor de
servicii și libertatea de a furniza servicii în România, aprobată cu
modificări și completări prin Legea nr. 68/2010.
Art. 24. — Procedurile de clasificare, licențiere și brevetare
prevăzute de prezenta hotărâre privind eliberarea certificatelor
de clasificare, a licențelor și brevetelor de turism pot fi îndeplinite
prin intermediul punctului de contact unic electronic, în
conformitate cu prevederile Ordonanței de urgență a Guvernului
nr. 49/2009, aprobată cu modificări și completări prin Legea
nr. 68/2010. Prevederile privind utilizarea punctului de contact
unic electronic se aplică după împlinirea a 60 de zile de la
operaționalizarea acestuia.
Art. 25. — În cazul în care este necesară verificarea legalității
documentelor depuse în vederea clasificării, licențierii și
brevetării,
autoritatea administrației publice centrale
responsabilă în domeniul turismului va contacta autoritățile
competente din statul membru al Uniunii Europene sau al
Spațiului Economic European în cauză, prin intermediul IMI —
Sistemul de informare al pieței interne, potrivit prevederilor
Ordonanței de urgență a Guvernului nr. 49/2009, aprobată cu
modificări și completări prin Legea nr. 68/2010.
*
Prezenta hotărâre transpune prevederile cap. II art. 8 alin. (1),
cap. III art. 9 alin. (1), art. 10 alin. (1) și (2), art. 11 alin. (1), art. 13
alin. (4) și (6) ale Directivei 2006/123/CE a Parlamentului
European și a Consiliului din 12 decembrie 2006 privind
serviciile în cadrul pieței interne, publicată în Jurnalul Oficial al
Uniunii Europene seria L nr. 376 din 27 decembrie 2006, în ceea
ce privește furnizarea de servicii turistice.

PRIM-MINISTRU

EMIL BOC
Contrasemnează:
Ministrul dezvoltării regionale și turismului,
Elena Gabriela Udrea
Șeful Departamentului pentru Afaceri Europene,
Bogdan Mănoiu
Ministrul finanțelor publice,
Gheorghe Ialomițianu
București, 8 decembrie 2010.
Nr. 1.267.

MONITORUL OFICIAL AL ROMÂNIEI, PARTEA I, Nr. 866/23.XII.2010

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
pentru numirea doamnei Alice Raluca Arșinel în funcția
de agent guvernamental însărcinat cu reprezentarea României
în fața Curții de Justiție și a Tribunalului Uniunii Europene
în cauza C-522/2009
În temeiul art. 19 din Legea nr. 90/2001 privind organizarea și funcționarea
Guvernului României și a ministerelor, cu modificările și completările ulterioare,
precum și al art. 61 din Ordonanța de urgență a Guvernului nr. 133/2006 privind
înființarea, organizarea și funcționarea Departamentului pentru Afaceri Europene
în subordinea primului-ministru, aprobată cu modificări și completări prin Legea
nr. 102/2007, cu modificările ulterioare,
primul-ministru emite prezenta decizie.
Articol unic. — La data intrării în vigoare a prezentei decizii, doamna Alice
Raluca Arșinel se numește în funcția de agent guvernamental însărcinat cu
reprezentarea României în fața Curții de Justiție și a Tribunalului Uniunii Europene
în cauza C-522/2009.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu
București, 22 decembrie 2010.
Nr. 278.
GUVERNUL ROMÂNIEI
PRIMUL-MINISTRU

DECIZIE
pentru constatarea încetării efectelor
Deciziei primului-ministru nr. 241/2010 privind constatarea
suspendării, la cerere, a raportului de serviciu
al doamnei Enache Mihaela, secretar general
al Autorității Naționale pentru Protecția Consumatorilor
Având în vedere cererea doamnei Enache Mihaela, secretar general al
Autorității Naționale pentru Protecția Consumatorilor, înregistrată sub nr. 5/9.797
din 15 decembrie 2010,
în temeiul art. 19 din Legea nr. 90/2001 privind organizarea și funcționarea
Guvernului României și a ministerelor, cu modificările și completările ulterioare, al
art. 19 alin. (1) lit. b) și al art. 94 alin. (2) și (3) din Legea nr. 188/1999 privind
Statutul funcționarilor publici, republicată, cu modificările și completările ulterioare,
primul-ministru emite prezenta decizie.
Articol unic. — Se constată încetarea, începând cu data de 1 ianuarie 2011,
a efectelor Deciziei primului-ministru nr. 241/2010 privind constatarea suspendării,
la cerere, a raportului de serviciu al doamnei Enache Mihaela, secretar general al
Autorității Naționale pentru Protecția Consumatorilor, publicată în Monitorul Oficial
al României, Partea I, nr. 717 din 27 octombrie 2010.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu
București, 22 decembrie 2010.
Nr. 279.

11

12

MONITORUL OFICIAL AL ROMÂNIEI, PARTEA I, Nr. 866/23.XII.2010

A C T E A L E Î N A LT E I C U R Ț I D E C A S A Ț I E Ș I J U S T I Ț I E
ÎNALTA CURTE DE CASAȚIE ȘI JUSTIȚIE
— SECȚIILE UNITE —

D E C I Z I A Nr. 3
din 15 iunie 2010
Dosar nr. 3/2010
Sub președinția doamnei judecător Lidia Bărbulescu, președintele Înaltei Curți de Casație și Justiție,
Înalta Curte de Casație și Justiție, constituită în Secții Unite, în conformitate cu dispozițiile art. 25 lit. a) din Legea
nr. 304/2004 privind organizarea judiciară, republicată, cu modificările și completările ulterioare, s-a întrunit pentru a examina
recursul în interesul legii cu privire la stabilirea calității procesuale a Fondului de protecție a victimelor străzii (art. 251 din Legea
nr. 32/2000 privind activitatea de asigurare și supravegherea asigurărilor, cu modificările și completările ulterioare) și a posibilității
obligării acestuia, în cadrul procesului penal, la despăgubiri civile către persoanele păgubite prin accidente de vehicule neasigurate
pentru răspundere civilă.
Secțiile Unite au fost constituite cu respectarea dispozițiilor art. 34 din Legea nr. 304/2004, republicată, cu modificările și
completările ulterioare, fiind prezenți 73 de judecători din 113 aflați în funcție.
Procurorul general al Parchetului de pe lângă Înalta Curte de Casație și Justiție a fost reprezentat de procuror Scutea
Gabriela — adjunct al procurorului general.
Reprezentanta procurorului general al Parchetului de pe lângă Înalta Curte de Casație și Justiție a susținut recursul în
interesul legii, punând concluzii pentru admiterea acestuia în sensul de a se stabili că, în procesul penal, Fondul de protecție a
victimelor străzii are calitatea de parte responsabilă civilmente, conform art. 24 alineatul ultim din Codul de procedură penală.
Acesta va răspunde civil pentru inculpat, suportând plata despăgubirilor pe care le avansează și pe care, în final, le va recupera
pe calea regresului.
Constatându-se că pentru pronunțarea asupra chestiunilor de drept la care se referă recursul în interesul legii se impune
ca Secția civilă și de proprietate intelectuală să formuleze un punct de vedere cu privire la practica neunitară pronunțată în această
materie, în vederea deliberării, pronunțarea a fost amânată la 7 iunie 2010 și apoi la 15 iunie 2010.
SECȚIILE UNITE,

deliberând asupra recursului în interesul legii, constată
următoarele:
I. În practica instanțelor judecătorești nu există un punct de
vedere unitar cu privire la calitatea procesuală a Fondului de
protecție a victimelor străzii și la posibilitatea obligării acestuia,
în cadrul procesului penal, la despăgubiri civile către persoanele
păgubite prin accidente de vehicule neasigurate pentru
răspundere civilă, examenul jurisprudenței evidențiind
5 orientări.
Potrivit primei orientări a practicii, instanțele au considerat
Fondul un garant și l-au obligat, cu sau fără menționarea
expresă a acestei calități, în solidar cu inculpatul, la plata
despăgubirilor. Temeiul în drept al acestei obligări l-au constituit
fie dispozițiile art. 998 și următoarele din Codul civil, fie
dispozițiile art. 998 și următoarele din Codul civil alături de
dispozițiile privind Fondul de protecție a victimelor străzii, fie
chiar dispozițiile art. 1003 din Codul civil.
Într-o a doua orientare, instanțele au considerat Fondul de
asemenea un garant și au motivat lipsa calității acestuia de parte
responsabilă civilmente, obligându-l, cu invocarea dispozițiilor
privind Fondul de protecție a victimelor străzii, la plata
despăgubirilor în solidar cu inculpatul sau singur ori au obligat
numai inculpatul, Fondului constatându-i calitatea de garant al
obligației de despăgubire în cauză.
Potrivit celei de-a treia orientări a practicii, s-a considerat că
Fondul are calitatea de asigurător de răspundere civilă, fiind
obligat în solidar cu inculpatul la plata despăgubirilor.
În a patra orientare a practicii, instanțele au considerat
Fondul garant al obligației de despăgubire, menționând expres
acest aspect, obligând numai inculpatul la plata despăgubirilor.
O parte a acestei jurisprudențe a motivat introducerea în cauză
a Fondului numai pentru opozabilitatea hotărârii.
Într-o ultimă orientare, instanțele au considerat că Fondul nu
poate avea o simplă obligație de garantare a despăgubirii,
nefiind un simplu garant, ci ăun obligat principal” la despăgubirea
persoanei păgubite. În această orientare s-a reținut că, în
procesul penal, nu există decât părțile definite în dispozițiile

art. 23—24 din Codul de procedură penală, aceea de garant
nefiind una dintre ele; printr-un ordin al Comisiei de
Supraveghere a Asigurărilor nu se pot crea părți, participanți în
procesul penal, și, pentru acest motiv, nu se poate vorbi de un
garant, ca participant în procesul penal.
II. Analizând problema de drept care formează obiectul
recursului în interesul legii formulat de procurorul general al
Parchetului de pe lângă Înalta Curte de Casație și Justiție,
Secțiile Unite constată următoarele:
Legislația comunitară reglementează asigurarea de
răspundere civilă auto și controlul obligației de asigurare a
acestei răspunderi în Directiva 2009/103/CE a Parlamentului
European și a Consiliului din 16 septembrie 2009, prin care au
fost codificate: Directiva 72/166/CEE a Consiliului din
24 aprilie 1972 privind apropierea legislațiilor statelor membre
cu privire la asigurarea de răspundere civilă auto și introducerea
obligației de asigurare a acestei răspunderi, a doua Directivă
84/5/CEE a Consiliului din 30 decembrie 1983 privind
apropierea legislațiilor statelor membre privind asigurarea de
răspundere civilă pentru pagubele produse de autovehicule, a
treia Directivă a Consiliului 90/232/CEE din 14 mai 1990 privind
armonizarea legislației statelor membre referitoare la asigurarea
de răspundere civilă pentru pagubele produse de autovehicule,
Directiva 2000/26/CE a Parlamentului European și a Consiliului
din 16 mai 2000 privind apropierea legislațiilor statelor membre
referitoare la asigurarea de răspundere civilă auto și de
modificare a directivelor 73/239/CEE și 88/357/CEE ale
Consiliului (a patra directivă privind asigurarea auto) și Directiva
2005/14/CE a Parlamentului European și a Consiliului din 11 mai
2005 de modificare a directivelor 72/166/CEE, 84/5/CEE,
88/357/CEE și 90/232/CEE și a Directivei 2000/26/CE.
Cap. 4 din Directiva 2009/103/CE a Parlamentului European
și a Consiliului din 16 septembrie 2009 privind asigurarea de
răspundere civilă auto și controlul obligației de asigurare a
acestei răspunderi (versiunea codificată) stabilește regulile
referitoare la despăgubirea pentru prejudiciile cauzate de un
vehicul neidentificat sau de un vehicul pentru care nu a fost
îndeplinită obligația de asigurare.

MONITORUL OFICIAL AL ROMÂNIEI, PARTEA I, Nr. 866/23.XII.2010
Art. 10 din cap. 4 al Directivei 2009/103/CE, consacrat
ăorganismului responsabil cu despăgubirea”, stabilește în
alin. (1) paragraful 1 că ăfiecare stat membru instituie sau
autorizează un organism responsabil cu despăgubirea, cel puțin
în limitele obligației de asigurare, a pagubelor materiale sau a
vătămărilor corporale cauzate de un vehicul neidentificat sau de
un vehicul pentru care nu a fost îndeplinită obligația de
asigurare”, iar în alin. (1) paragraful 2 teza finală că ăstatele
membre nu pot autoriza organismul să condiționeze plata
despăgubirii de dovedirea de către victimă, într-un fel sau altul,
a incapacității sau refuzului persoanei responsabile de a plăti”.
În îndeplinirea obligației de transpunere în dreptul intern a
prevederilor cuprinse în directivele privind asigurarea de
răspundere civilă auto și controlul obligației de asigurare a
acestei răspunderi, prin dispozițiile art. 251 din Legea
nr. 32/2000 privind activitatea de asigurare și supravegherea
asigurărilor, cu modificările și completările ulterioare, a fost
reglementat Fondul de protecție a victimelor străzii — ăorganism
responsabil cu despăgubirea”, în sensul art.10 din Directiva
2009/103/CE.
Scopul constituirii Fondului de protecție a victimelor străzii
este, potrivit dispozițiilor art. 251 alin. (10) lit. b) din Legea
nr. 32/2000, cu modificările și completările ulterioare, între altele,
acela de a despăgubi persoanele păgubite prin accidente de
vehicule, ădacă autovehiculul, respectiv tramvaiul, care a
provocat accidentul a rămas neidentificat sau nu era asigurat
pentru răspundere civilă pentru pagube produse prin accidente
de autovehicule, cu toate că, în conformitate cu prevederile
legale în vigoare, proprietarul acestuia avea obligația să încheie
o astfel de asigurare”.
Normele privind Fondul de protecție a victimelor străzii,
adoptate în temeiul Legii nr. 32/2000, cu modificările și
completările ulterioare, și puse în aplicare prin Ordinul
președintelui Comisiei de Supraveghere a Asigurărilor
nr. 1/2008, cu modificările ulterioare, prevăd: în art. 3 alin. (1), că
Fondul acordă despăgubiri persoanelor păgubite prin accidente
de vehicule, dacă vehiculul care a provocat accidentul a rămas
neidentificat ori nu era asigurat pentru răspundere civilă pentru
prejudicii produse prin accidente de vehicule, cu toate că legea
prevedea obligativitatea asigurării; în art. 3 alin. (3), că în cazul
în care pentru vehiculul care a provocat accidentul nu a fost
îndeplinită obligația de a încheia asigurarea R.C.A., ăFondul
acordă persoanelor prejudiciate despăgubiri atât pentru daune
materiale, cât și pentru vătămări corporale sau decese”; iar în
art. 3 alin. (4) teza I, că ăFondul intervine ca garant pentru
respectarea obligației de despăgubire fără însă a putea opune
persoanelor păgubite beneficiul de discuțiune în raport cu
persoanele vinovate de producerea accidentului”.
Aceleași norme reglementează, în acord cu art. 10 din
Directiva 2009/103/CE, procedura prin care Fondul acordă
despăgubiri persoanelor păgubite prin accidente de vehicule, pe
baza unei cereri de despăgubire — procedură ce constituie
regula în materia despăgubirii persoanelor păgubite prin
accidente de vehicule, provocate fie de un vehicul neidentificat,
fie de un vehicul pentru care nu a fost îndeplinită obligația de
asigurare.
Nici legislația comunitară, nici dreptul intern nu exclud însă
posibilitatea valorificării drepturilor persoanelor păgubite prin
accidente de vehicule în raport cu Fondul de protecție a
victimelor străzii pe calea acțiunii în justiție. În acest caz,
Normele privind Fondul de protecție a victimelor străzii prevăd:
în art. 11 alin. (1), că drepturile persoanelor păgubite prin
accidente de vehicule supuse înmatriculării, în care autorul a
rămas neidentificat sau vehiculul nu este asigurat de răspundere
civilă pentru prejudicii produse prin accidente de vehicule, se
exercită împotriva Fondului; în art. 11 alin. (2), că ăpersoanele
prejudiciate care au înaintat acțiune în justiție împotriva

13

persoanei sau persoanelor responsabile pentru repararea
prejudiciului vor fi despăgubite de Fond în baza hotărârii
judecătorești”, Fondul având ălegitimare procesuală pasivă, în
calitate de garant al obligației de despăgubire, în limitele și în
condițiile prevăzute de reglementările legale în vigoare”; iar în
art. 13 teza I, că ădupă plata despăgubirilor, Fondul se subrogă
în drepturile persoanelor prejudiciate”.
Atât dispozițiile legislației comunitare, cât și dispozițiile
dreptului intern stabilesc așadar reguli speciale conform cărora
Fondul de protecție a victimelor străzii acordă despăgubiri
persoanelor păgubite prin accidente de vehicule. În cadrul
acestor reguli se disting cele referitoare la valorificarea
drepturilor persoanelor păgubite pe calea acțiunii în justiție,
potrivit cărora: drepturile persoanelor păgubite prin accidente de
vehicule, în care autorul a rămas neidentificat sau vehiculul nu
este asigurat de răspundere civilă pentru prejudicii produse prin
accidente de vehicule, se exercită împotriva Fondului;
persoanele prejudiciate care au înaintat acțiune în justiție
împotriva persoanei sau persoanelor responsabile pentru
repararea prejudiciului vor fi despăgubite de Fond în baza
hotărârii judecătorești; Fondul are legitimare procesuală pasivă,
în calitate de garant al obligației de despăgubire, fără însă a
putea opune persoanelor păgubite beneficiul de discuțiune în
raport cu persoanele vinovate de producerea accidentului; iar
după plata despăgubirilor, Fondul se subrogă în drepturile
persoanelor prejudiciate.
În ipoteza în care accidentul a fost provocat de un vehicul ce
nu este asigurat de răspundere civilă pentru prejudicii produse
prin accidente de vehicule, drepturile persoanei păgubite pot fi
valorificate prin exercitarea acțiunii civile alăturate acțiunii
penale în cadrul procesului penal.
În conformitate cu dispozițiile art. 14 alin. 1 și 2 din Codul de
procedură penală, acțiunea civilă, care poate fi alăturată acțiunii
penale în cadrul procesului penal prin constituirea persoanei
vătămate ca parte civilă, are ca obiect tragerea la răspundere
civilă a inculpatului și a părții responsabile civilmente, iar potrivit
art. 24 alin. 3 din același cod, persoana chemată în procesul
penal să răspundă, potrivit legii civile, pentru pagubele
provocate prin fapta învinuitului sau inculpatului se numește
parte responsabilă civilmente.
Or, în raport cu dispozițiile Legii nr. 32/2000, cu modificările
și completările ulterioare, și ale normelor adoptate în temeiul
acestei legi, Fondul de protecție a victimelor străzii este
persoana chemată să răspundă, potrivit legii civile, pentru
pagubele provocate prin fapta inculpatului, autor al accidentului,
în ipoteza în care vehiculul nu este asigurat de răspundere civilă
pentru prejudicii produse prin accidente de vehicule și, în
consecință, în această ipoteză, Fondul are calitatea de parte
responsabilă civilmente.
Răspunderea civilă a Fondului de protecție a victimelor
străzii, ca parte responsabilă civilmente, este însă guvernată de
regulile speciale cuprinse în dispozițiile Legii nr. 32/2000, cu
modificările și completările ulterioare, și ale normelor adoptate
în temeiul acesteia, dispoziții care transpun legislația
comunitară, urmăresc obiectivul înscris în preambulul Directivei
2009/103/CE ca victima să nu rămână nedespăgubită în cazul
în care vehiculul care a provocat accidentul nu este asigurat
(pct. 14) și pornesc de la ideea, reflectată în preambulul
aceleiași directive, că, în cazul unui accident cauzat de un
vehicul neasigurat, organismul care despăgubește victimele
accidentelor cauzate de vehicule neasigurate are o poziție mai
bună decât victima la intentarea unei acțiuni împotriva părții
responsabile (pct. 18). În acest sens, Normele privind Fondul de
protecție a victimelor străzii stabilesc, în art. 11 alin. (1) și (2), că
drepturile persoanelor prejudiciate se exercită împotriva
Fondului și că aceste persoane vor fi despăgubite de Fond în
baza hotărârii judecătorești, iar în art. 13 că, după plata

14

MONITORUL OFICIAL AL ROMÂNIEI, PARTEA I, Nr. 866/23.XII.2010

despăgubirilor, Fondul se subrogă în drepturile persoanelor
prejudiciate, persoana sau persoanele responsabile pentru
repararea prejudiciului având obligația să ramburseze Fondului
despăgubirile plătite. Normele invocate conduc la concluzia că
Fondul va putea fi obligat, singur, la plata despăgubirilor, iar
după plata acestora se va subroga în drepturile persoanelor
prejudiciate, îndreptându-se împotriva inculpatului, autor al
accidentului, pentru recuperarea despăgubirilor achitate.
Prin urmare, soluționând acțiunea civilă alăturată acțiunii
penale în cadrul procesului penal, instanța de judecată, prin
hotărâre judecătorească, va putea obliga Fondul, singur, iar nu
în solidar cu inculpatul, autor al accidentului, la plata
despăgubirilor pentru prejudiciile produse prin accident, în
ipoteza în care vehiculul nu este asigurat de răspundere civilă
pentru prejudicii produse prin accidente de vehicule.

În consecință, în temeiul dispozițiilor art. 25 lit. a) din Legea
nr. 304/2004 privind organizarea judiciară, republicată, cu
modificările și completările ulterioare, și ale art. 4142 din Codul
de procedură penală, urmează a se admite recursul în interesul
legii și a se stabili — în interpretarea și aplicarea unitară a
dispozițiilor art. 251 din Legea nr. 32/2000 privind activitatea de
asigurare și supravegherea asigurărilor, cu modificările și
completările ulterioare, coroborate cu cele ale art. 24 din Codul
de procedură penală — că, în procesul penal, Fondul de
protecție a victimelor străzii are calitatea de parte responsabilă
civilmente și poate fi obligat singur, iar nu în solidar cu inculpatul,
la plata despăgubirilor civile către persoanele păgubite prin
accidente de vehicule neasigurate.

PENTRU ACESTE MOTIVE

În numele legii
D E C I D:

Admit recursul în interesul legii declarat de procurorul general al Parchetului de pe lângă Înalta Curte de Casație și Justiție.
În interpretarea și aplicarea unitară a dispozițiilor art. 251 din Legea nr. 32/2000 privind activitatea de asigurare și
supravegherea asigurărilor, cu modificările și completările ulterioare, coroborate cu cele ale art. 24 din Codul de procedură penală,
se stabilește că:
În procesul penal, Fondul de protecție a victimelor străzii are calitatea de parte responsabilă civilmente și poate fi obligat
singur, iar nu în solidar cu inculpatul, la plata despăgubirilor civile către persoanele păgubite prin accidente de vehicule neasigurate.
Obligatorie, potrivit art. 4142 alin. 3 din Codul de procedură penală.
Pronunțată, în ședință publică, astăzi, 15 iunie 2010.
PREȘEDINTELE ÎNALTEI CURȚI DE CASAȚIE ȘI JUSTIȚIE,

LIDIA BĂRBULESCU
Prim-magistrat-asistent,
Adriana Daniela White

ÎNALTA CURTE DE CASAȚIE ȘI JUSTIȚIE
— SECȚIILE UNITE —

D E C I Z I A Nr. 4
din 20 septembrie 2010
Dosar nr. 7/2010
Sub președinția doamnei judecător Rodica Aida Popa, vicepreședintele Înaltei Curți de Casație și Justiție,
Înalta Curte de Casație și Justiție, constituită în Secții Unite, în conformitate cu dispozițiile art. 25 lit. a) din Legea
nr. 304/2004 privind organizarea judiciară, republicată, cu modificările și completările ulterioare, s-a întrunit pentru a examina
recursul în interesul legii și sesizarea Colegiului de conducere al Parchetului de pe lângă Curtea de Apel București cu privire la
stabilirea procurorului competent să efectueze actele de cercetare penală și să înainteze instanței materialul împreună cu
concluziile sale referitoare la cererile de revizuire formulate conform art. 399 din Codul de procedură penală împotriva hotărârilor
care au avut ca obiect infracțiuni a căror urmărire penală este de competența exclusivă a Direcției Naționale Anticorupție, respectiv
a Direcției de Investigare a Infracțiunilor de Criminalitate Organizată și Terorism.
Secțiile Unite au fost constituite cu respectarea dispozițiilor art. 34 din Legea nr. 304/2004, republicată, cu modificările și
completările ulterioare, fiind prezenți 82 de judecători din 103 aflați în funcție.
Procurorul general al Parchetului de pe lângă Înalta Curte de Casație și Justiție a fost reprezentat de procuror Scutea
Gabriela — adjunct al procurorului general.
Reprezentanta procurorului general al Parchetului de pe lângă Înalta Curte de Casație și Justiție a susținut recursul în
interesul legii, punând concluzii pentru admiterea acestuia și a sesizării Colegiului de conducere al Parchetului de pe lângă Curtea
de Apel București, în sensul de a se stabili că procurorul din cadrul structurii specializate este competent să efectueze actele de
cercetare penală și să întocmească concluziile privind cererile de revizuire formulate împotriva hotărârilor care au avut ca obiect
infracțiuni ce atrag competența Direcției Naționale Anticorupție, respectiv Direcției de Investigare a Infracțiunilor de Criminalitate
Organizată și Terorism.
SECȚIILE UNITE,

deliberând asupra recursului în interesul legii, constată
următoarele:
În practica instanțelor judecătorești nu există un punct de
vedere unitar cu privire la procurorul competent să efectueze

actele de cercetare și să înainteze instanței competente
materialul împreună cu concluziile sale, conform art. 399 din
Codul de procedură penală, în cazul cererilor de revizuire
formulate împotriva hotărârilor care au avut ca obiect infracțiuni
a căror urmărire penală este de competența exclusivă a Direcției

MONITORUL OFICIAL AL ROMÂNIEI, PARTEA I, Nr. 866/23.XII.2010
Naționale Anticorupție, respectiv a Direcției de Investigare a
Infracțiunilor de Criminalitate Organizată și Terorism, examenul
jurisprudenței evidențiind două orientări.
Potrivit unei orientări a practicii, instanțele au considerat că,
în cazul cererilor de revizuire formulate împotriva hotărârilor care
au avut ca obiect infracțiuni ce atrag competența Direcției
Naționale Anticorupție, respectiv a Direcției de Investigare a
Infracțiunilor de Criminalitate Organizată și Terorism, procurorul
din cadrul parchetului de pe lângă instanța care a judecat cauza
în primă instanță este competent, conform art. 397 alin. 1 din
Codul de procedură penală, să efectueze actele de cercetare și
să înainteze instanței materialul împreună cu concluziile sale.
Într-o a doua orientare, instanțele au considerat că procurorul
din cadrul structurii specializate este competent să efectueze
actele de cercetare și să înainteze instanței materialul împreună
cu concluziile privind cererile de revizuire formulate împotriva
hotărârilor care au avut ca obiect infracțiuni ce atrag competența
Direcției Naționale Anticorupție, respectiv a Direcției de
Investigare a Infracțiunilor de Criminalitate Organizată și
Terorism.
Aceste din urmă instanțe au procedat în mod corect.
Revizuirea constituie o cale extraordinară de atac, care poate
fi exercitată împotriva hotărârilor judecătorești definitive
pronunțate de instanțele penale, având caracterul unei căi de
atac de retractare, care permite instanței penale să revină
asupra propriei sale hotărâri și, în același timp, caracterul unei
căi de atac de fapt, prin care sunt constatate și înlăturate erorile
judiciare în rezolvarea cauzelor penale.
Structura procedurii revizuirii, astfel cum este reglementată în
Codul de procedură penală, cuprinde o procedură care se
desfășoară în fața procurorului și o procedură care se
desfășoară în fața instanței de judecată, în două etape,
admiterea în principiu și rejudecarea cauzei în fond.
În concepția Codului de procedură penală, parcurgerea
procedurii actelor de cercetare efectuate de către procuror, în
conformitate cu dispozițiile art. 399, are caracter obligatoriu.
Astfel, potrivit art. 397 alin. 1 din Codul de procedură penală,
ăcererea de revizuire se adresează procurorului de la parchetul
de pe lângă instanța care a judecat cauza în primă instanță”,
aceluiași procuror revenindu-i competența de a iniția din oficiu
procedura revizuirii. Conform art. 399 alin. 1 din Codul de
procedură penală, după introducerea cererii de revizuire,
procurorul ascultă, dacă este cazul, persoana care solicită
revizuirea și, în cazul când este necesară efectuarea de
cercetări pentru a verifica temeinicia cererii de revizuire,
procurorul dispune în acest sens prin ordonanță, iar în temeiul
art. 399 alin. 5 din același cod, după efectuarea cercetărilor,
procurorul înaintează întregul material împreună cu concluziile
sale instanței competente.
Atât dispozițiile art. 397 din Codul de procedură penală, cât
și cele ale art. 399 din același cod constituie norme generale de
drept procesual penal.
Ordonanța de urgență a Guvernului nr. 43/2002 privind
Direcția Națională Anticorupție, aprobată cu modificări și
completări prin Legea nr. 503/2002, cu modificările și
completările ulterioare, și Legea nr. 508/2004 privind înființarea,
organizarea și funcționarea în cadrul Ministerului Public a
Direcției de Investigare a Infracțiunilor de Criminalitate
Organizată și Terorism, cu modificările și completările ulterioare,
prevăd înființarea Direcției Naționale Anticorupție și a Direcției
de Investigare a Infracțiunilor de Criminalitate Organizată și
Terorism, ca structuri specializate, în cadrul Parchetului de pe
lângă Înalta Curte de Casație și Justiție. Ambele acte normative
reglementează — prin norme speciale — atribuțiile, competența,
structura, organizarea și funcționarea Direcției Naționale
Anticorupție și a Direcției de Investigare a Infracțiunilor de
Criminalitate Organizată și Terorism.

15

Dispozițiile art. 3 alin. (2) din Ordonanța de urgență a
Guvernului nr. 43/2002, aprobată cu modificări și completări prin
Legea nr. 503/2002, cu modificările și completările ulterioare,
prevăd că Direcția Națională Anticorupție exercită drepturile și
îndeplinește obligațiile procedurale prevăzute de lege, în
cauzele privind infracțiunile atribuite prin această ordonanță de
urgență în competența sa. În mod similar, dispozițiile art. 2
alin. (2) din Legea nr. 508/2004, cu modificările și completările
ulterioare, prevăd că Direcția de Investigare a Infracțiunilor de
Criminalitate Organizată și Terorism exercită drepturile și
îndeplinește obligațiile procedurale prevăzute de lege, în
cauzele privind infracțiunile atribuite prin această lege în
competența sa.
Ambele acte normative stabilesc, în art. 24 din Ordonanța de
urgență a Guvernului nr. 43/2002, aprobată cu modificări și
completări prin Legea nr. 503/2002, cu modificările și
completările ulterioare, și în art. 21 din Legea nr. 508/2004, cu
modificările și completările ulterioare, că dispozițiile din Codul
de procedură penală se aplică în mod corespunzător în cauzele
atribuite în competența Direcției Naționale Anticorupție și a
Direcției de Investigare a Infracțiunilor de Criminalitate
Organizată și Terorism.
Exercitarea drepturilor și îndeplinirea obligațiilor prevăzute
de lege de către Direcția Națională Anticorupție și Direcția de
Investigare a Infracțiunilor de Criminalitate Organizată și
Terorism, în cauzele privind infracțiunile atribuite prin Ordonanța
de urgență a Guvernului nr. 43/2002, aprobată cu modificări și
completări prin Legea nr. 503/2002, cu modificările și
completările ulterioare, și Legea nr. 508/2004, cu modificările și
completările ulterioare, în competența lor, precum și aplicarea în
mod corespunzător a dispozițiilor din Codul de procedură penală
referitoare la revizuire conduc la concluzia că, în cauzele privind
infracțiunile atribuite în competența Direcției Naționale
Anticorupție și a Direcției de Investigare a Infracțiunilor de
Criminalitate Organizată și Terorism, procurorii din cadrul
acestor structuri specializate pot, din oficiu, să inițieze procedura
revizuirii, conform art. 396 alin. 2 din Codul de procedură penală,
primesc cererile de revizuire și îndeplinesc obligația prevăzută
în art. 397 alin. 3 din același cod și efectuează actele de
cercetare prevăzute în art. 399 din Codul de procedură penală.
În cadrul acestor acte de cercetare se pot asculta martori,
efectua confruntări, ridicări de obiecte și înscrisuri, constatări
tehnico-științifice și expertize, acte specifice urmăririi penale și
care, în mod firesc, urmează să fie administrate de către
procurorii din cadrul structurilor specializate competente să
efectueze însăși urmărirea penală.
De asemenea, exercitarea drepturilor și îndeplinirea
obligațiilor prevăzute de lege, precum și aplicarea în mod
corespunzător a dispozițiilor din Codul de procedură penală
referitoare la revizuire conduc la concluzia că, în cauzele privind
infracțiunile atribuite în competența Direcției Naționale
Anticorupție și a Direcției de Investigare a Infracțiunilor de
Criminalitate Organizată și Terorism, procurorii din cadrul
acestor structuri specializate, după efectuarea cercetărilor,
înaintează întregul material împreună cu concluziile lor instanței
competente, conform art. 399 alin. 5 din Codul de procedură
penală.
O altă interpretare a dispozițiilor art. 3 alin. (2) și art. 24 din
Ordonanța de urgență a Guvernului nr. 43/2002, aprobată cu
modificări și completări prin Legea nr. 503/2002, cu modificările
și completările ulterioare, și a dispozițiilor art. 2 alin. (2) și art. 21
din Legea nr. 508/2004, cu modificările și completările ulterioare,
ar conduce la concluzia că, în cauzele privind infracțiunile
atribuite în competența Direcției Naționale Anticorupție și a
Direcției de Investigare a Infracțiunilor de Criminalitate
Organizată și Terorism, procurorii din cadrul celor două structuri
specializate au competența exclusivă de a efectua urmărirea

16

MONITORUL OFICIAL AL ROMÂNIEI, PARTEA I, Nr. 866/23.XII.2010

penală, dar nu au competența de a efectua actele de cercetare
prevăzute în art. 399 din Codul de procedură penală, iar
procurorii din cadrul parchetelor de pe lângă instanțele care au
judecat cauzele în primă instanță nu au competența de a
efectua urmărirea penală, dar au competența de a efectua
actele de cercetare prevăzute în art. 399 din Codul de procedură
penală.
Or, această divizare a competenței procurorilor din cadrul
Direcției Naționale Anticorupție și al Direcției de Investigare a
Infracțiunilor de Criminalitate Organizată și Terorism nu este
admisă nici de dispozițiile art. 3 alin. (2) din Ordonanța de
urgență a Guvernului nr. 43/2002, aprobată cu modificări și
completări prin Legea nr. 503/2002, cu modificările și
completările ulterioare, și dispozițiile art. 2 alin. (2) din Legea
nr. 508/2004, cu modificările și completările ulterioare, și nici de
ansamblul dispozițiilor cuprinse în actele normative care

reglementează cele două structuri specializate din cadrul
Parchetului de pe lângă Înalta Curte de Casație și Justiție.
În consecință, în temeiul dispozițiilor art. 25 lit. a) din Legea
nr. 304/2004 privind organizarea judiciară, republicată, cu
modificările și completările ulterioare, și ale art. 4142 din Codul
de procedură penală, urmează a se admite recursul în interesul
legii și a se stabili, în interpretarea și aplicarea unitară a
dispozițiilor art. 399 din Codul de procedură penală, că
procurorul din cadrul structurii specializate este competent, în
condițiile art. 397 alin. 1 din Codul de procedură penală, să
efectueze actele de cercetare și să înainteze materialul
împreună cu concluziile referitoare la cererile de revizuire
formulate împotriva hotărârilor care au avut ca obiect infracțiuni
a căror urmărire penală este de competența exclusivă a Direcției
Naționale Anticorupție sau a Direcției de Investigare a
Infracțiunilor de Criminalitate Organizată și Terorism.

PENTRU ACESTE MOTIVE

În numele legii
D E C I D:

Admit recursul în interesul legii declarat de procurorul general al Parchetului de pe lângă Înalta Curte de Casație și Justiție
și sesizarea Colegiului de conducere al Parchetului de pe lângă Curtea de Apel București.
În interpretarea și aplicarea dispozițiilor art. 399 din Codul de procedură penală stabilesc că:
Procurorul din cadrul structurii specializate, Direcția Națională Anticorupție, respectiv Direcția de Investigare a Infracțiunilor
de Criminalitate Organizată și Terorism, este competent în condițiile art. 397 alin. 1 din Codul de procedură penală să efectueze
actele de cercetare și să înainteze materialul împreună cu concluziile referitoare la cererile de revizuire formulate împotriva
hotărârilor care au avut ca obiect infracțiuni a căror urmărire penală este de competența exclusivă a uneia sau alteia dintre cele
două structuri.
Obligatorie, potrivit art. 4142 alin. 3 din Codul de procedură penală.
Pronunțată în ședință publică, astăzi, 20 septembrie 2010.
VICEPREȘEDINTELE ÎNALTEI CURȚI DE CASAȚIE ȘI JUSTIȚIE,

RODICA AIDA POPA
Prim-magistrat-asistent,
Adriana Daniela White

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 866/23.XII.2010 conține 16 pagini.

Prețul: 3,20 lei

&JUYDGY|448520]
ISSN 1453—4495

