Anul 178 (XXII) — Nr. 433

PARTEA I

Luni, 28 iunie 2010

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 871 din 25 iunie 2010 referitoare la obiecția de
neconstituționalitate a dispozițiilor Legii privind
stabilirea unor măsuri în domeniul pensiilor ..............

2–7

Opinie separată ....................................................................

7–8

Decizia nr. 872 din 25 iunie 2010 referitoare la obiecția de
neconstituționalitate a dispozițiilor Legii privind unele
măsuri necesare în vederea restabilirii echilibrului
bugetar ......................................................................

8–15

Opinie separată ....................................................................

15

Decizia nr. 873 din 25 iunie 2010 referitoare la obiecția de
neconstituționalitate a dispozițiilor Legii privind
stabilirea unor măsuri în domeniul pensiilor ..............

16–24

Opinie separată ....................................................................

24

Decizia nr. 874 din 25 iunie 2010 referitoare la obiecția de
neconstituționalitate a dispozițiilor Legii privind unele
măsuri necesare în vederea restabilirii echilibrului
bugetar ......................................................................

24–32

2

MONITORUL OFICIAL AL ROMÂNIEI, PARTEA I, Nr. 433/28.VI.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 871
din 25 iunie 2010

referitoare la obiecția de neconstituționalitate a dispozițiilor Legii privind stabilirea
unor măsuri în domeniul pensiilor
În temeiul prevederilor art. 146 lit. a) din Constituție și ale art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de 14 iunie 2010, un grup de 37 de senatori a solicitat Curții Constituționale
să se pronunțe asupra constituționalității dispozițiilor art. 1—5 și art. 12 din Legea privind stabilirea unor măsuri în domeniul
pensiilor, precum și asupra legii în ansamblul său.
Sesizarea de neconstituționalitate a fost înregistrată la Curtea Constituțională sub nr. 7.779 din 15 iunie 2010 și constituie
obiectul Dosarului nr. 1.522A/2010.
La sesizare a fost anexată lista cuprinzând semnăturile celor 37 de senatori, și anume: Șerban Constantin Valeca, Lazăr
Sorin Constantin, Florin Constantinescu, Gheorghe Marcu, Gavril Mîrza, Avram Crăciun, Petre Daea, Trifon Belacurencu, RaduCătălin Mardare, Ioan Mang, Laurențiu-Florian Coca, Titus Corlățean, Ecaterina Andronescu, Sergiu-Florin Nicolaescu, Elena
Mitrea, Viorel Arcaș, Toni Greblă, Ion Rotaru, Nicolae-Dănuț Prunea, Iulian Bădescu, Daniel Savu, Valer Marian, Mihăiță Găină,
Vasile-Cosmin Nicula, Ion Toma, Alexandru Cordoș, Marius-Sorin-Ovidiu Bota, Dan-Coman Șova, Lia Olguța Vasilescu, Doina
Silistru, Gheorghe Pop, Ioan Chelaru, Gheorghe-Pavel Bălan, Ilie Sârbu, Nicolae Moga, Miron-Tudor Mitrea și Mircea-Dan Geoană.
Criticile de neconstituționalitate privesc, pe de o parte, dispozițiile art. 1—5 și art. 12 din Legea privind stabilirea unor
măsuri în domeniul pensiilor în raport cu prevederile art. 15 alin. (2), art. 44, art. 47 alin. (1), art. 135 alin. (2) lit. f) și art. 53 din
Constituție, precum și în raport cu dispozițiile art. 1 din primul Protocol adițional la Convenția pentru apărarea drepturilor omului și
a libertăților fundamentale, iar pe de altă parte, legea amintită în ansamblul său, în raport cu prevederile art. 1 alin. (5), art. 47
alin. (2) teza întâi, art. 16 alin. (1) și art. 20 din Constituție, precum și cu dispozițiile art. 17, art. 23 pct. 3 și art. 25 pct. 1 din
Declarația Universală a Drepturilor Omului și ale art. 1, art. 17 alin. (1), art. 25, art. 34 alin. (1) și art. 52 alin. (1) din Carta drepturilor
fundamentale a Uniunii Europene.
I.1. În ceea ce privește critica dispozițiilor art. 1—5 și art. 12
din Legea privind stabilirea unor măsuri în domeniul pensiilor în
raport cu dispozițiile art. 15 alin. (2) din Constituție, se susține că
obligativitatea recalculării tuturor pensiilor speciale, acordate
sub incidența dispozițiilor legale anterioare intrării în vigoare a
legii supuse controlului de constituționalitate, încalcă principiul
neretroactivității legii civile. Astfel, se arată că pensiile speciale
deja aflate în plată sunt drepturi care s-au născut anterior Legii
privind stabilirea unor măsuri în domeniul pensiilor, constituind
drepturi câștigate, iar modificarea regimului juridic al acestora
constituie o încălcare flagrantă a principiului consacrat de art. 15
alin. (2) din Constituție. În același sens, sunt invocate și cele
reținute de Curtea Constituțională prin Decizia nr. 375 din 6 iunie
2005, publicată în Monitorul Oficial al României, Partea I, nr. 591
din 8 iulie 2005, prin Decizia nr. 57 din 26 ianuarie 2006,
publicată în Monitorul Oficial al României, Partea I, nr. 164 din
21 februarie 2006, și prin Decizia nr. 120 din 15 februarie 2007,
publicată în Monitorul Oficial al României, Partea I, nr. 204 din
26 martie 2007. Se arată că, prin aceste decizii, Curtea a statuat
că o nouă reglementare nu poate afecta cuantumul pensiilor
stabilite anterior, care reprezintă un drept câștigat, ci doar pentru
viitor, de la data intrării în vigoare. De asemenea, se susține că
dispozițiile de lege criticate au semnificația nerecunoașterii de
către stat a principiilor prevăzute de lege anterior, care au stat
la baza calculării acestor pensii, ceea ce afectează stabilitatea
circuitului civil.
I.2. În ceea ce privește critica dispozițiilor art. 1—5 și art. 12
din Legea privind stabilirea unor măsuri în domeniul pensiilor în
raport cu dispozițiile art. 44 din Constituție și art. 1 din primul
Protocol adițional la Convenția pentru apărarea drepturilor
omului și a libertăților fundamentale, se arată că, potrivit celor
reținute de Curtea Europeană a Drepturilor Omului în Cauza
Büchen contra Republicii Cehe — 2002, noțiunea de ăbun”
înglobează orice interes al unei persoane de drept privat ce are
o valoare economică, astfel că dreptul la pensie poate fi asimilat
unui drept de proprietate, iar pensia unui bun proprietate privată.

Așa fiind, recalcularea pensiilor speciale, cu consecința reducerii
acestora, echivalează practic cu o expropriere, a cărei utilitate
publică nu este justificată de legiuitor. În sprijinul acestor
argumente se invocă și cele reținute de Curtea Europeană a
Drepturilor Omului cu privire la pensii prin cauzele Gaygusuz
contra Austriei — 1996, Stubbings ș.a. contra Marii Britanii —
1996, Andrejeva contra Letoniei — 2009 și Müller contra Austriei —
1974. Prin aceste hotărâri s-a statuat că pensia constituie un
drept patrimonial în sensul art. 1 din Protocolul adițional la
Convenție, iar recalcularea acesteia în minus constituie o
încălcare a acestui drept câștigat. De asemenea, prin aceleași
decizii, s-a arătat că ăo reducere substanțială a nivelului pensiei
ar putea fi considerată ca afectând substanța dreptului de
proprietate și chiar însuși a dreptului de a rămâne beneficiar al
sistemului de asigurări la bătrânețe”.
I.3. Cât privește critica dispozițiilor art. 1—5 și art. 12 din
Legea privind stabilirea unor măsuri în domeniul pensiilor în
raport cu dispozițiile art. 47 alin. (1) și art. 135 alin. (2) lit. f) din
Constituție, se arată că statului îi revine obligația de a asigura
cetățenilor săi condițiile necesare pentru un nivel de trai decent,
pentru creșterea calității vieții, aspecte care se realizează prin
implementarea unor măsuri de protecție socială și prin
garantarea dreptului la pensie. Or, în contextul realităților
economice și sociale actuale, recalcularea pensiilor speciale
plasează persoanele care au calitatea de pensionari într-o
situație defavorabilă. Astfel, alocarea unor fonduri insuficiente
pentru plata pensiilor speciale și necorelarea acestora cu
creșterea inflației nu sunt de natură să protejeze puterea de
cumpărare a celor care trăiesc din pensii și să asigure veniturile
pensionarilor, îmbunătățirea nivelului de trai al acestora, precum
și reducerea marginalizării sociale a acestei categorii de
populație. Mai mult, reducerea pensiilor speciale este de natură
să aducă atingere principiului protecției așteptărilor legitime a
cetățenilor cu privire la un anumit nivel al protecției și securității
sociale. În baza acestui principiu — indisolubil legat de statul de
drept — organelor statului le revine obligația de a acționa în

MONITORUL OFICIAL AL ROMÂNIEI, PARTEA I, Nr. 433/28.VI.2010
conformitate cu prevederile legale în vigoare, astfel încât
cetățenii să aibă posibilitatea de a conta pe previzibilitatea
normelor legale adoptate, fiind în măsură să-și planifice viitorul
în contextul drepturilor conferite prin aceste dispoziții.
I.4. În sfârșit, cât privește critica dispozițiilor art. 1—5 și
art. 12 din Legea privind stabilirea unor măsuri în domeniul
pensiilor în raport cu dispozițiile art. 53 din Constituție, se arată
că, în lipsa precizării cauzei care justifică restrângerea dreptului
la pensie și a dreptului la un nivel de trai decent, nu rezultă nici
că această restrângere ăse impune” — cum prevede alin. (1) al
art. 53 din Constituție — și nici faptul că aceasta ar fi
proporțională cu situația care a determinat-o — cum prevede
alin. (2) al aceluiași articol. Invocarea, în cuprinsul expunerii de
motive a legii criticate, a emiterii actului normativ pe fondul
extinderii crizei economice în cursul anului 2010, în vederea
menținerii deficitului bugetar în limite sustenabile și a menținerii
acordurilor cu organismele financiare internaționale, apare ca
fiind superfluă și exprimată pro causa, aceste aspecte nefiind
de natură să justifice în mod obiectiv afectarea drepturilor
fundamentale la protecția socială și la un nivel de trai decent ale
categoriilor sociale afectate. În acest sens, se arată că ădeficitul
bugetar” și ăacordurile cu organismele financiare internaționale”
nu se numără printre cauzele care, potrivit art. 53 din Constituție,
ar putea justifica restrângerea exercițiului unor drepturi sau
libertăți fundamentale. În plus, măsura restrângerii dreptului la
pensie nu are un caracter temporar, caracter ce constituie o
condiție de constituționalitate a restrângerii exercițiului unui
drept sau a unei libertăți fundamentale. Aceste argumente sunt
sprijinite și pe considerentele Deciziei nr. 1.414 din 4 noiembrie
2009, publicată în Monitorul Oficial al României, Partea I, nr. 796
din 23 noiembrie 2009. În sfârșit, se arată că nu este respectat
nici caracterul proporțional al măsurii de restrângere cu situația
care a determinat-o, întrucât atingerea adusă drepturilor
fundamentale excedează considerabil beneficiului societății
rezultat din aplicarea acesteia.
II.1. Privitor la criticile de neconstituționalitate a Legii privind
stabilirea unor măsuri în domeniul pensiilor, în ansamblul său, în
raport cu prevederile art. 1 alin. (5) și art. 47 alin. (2) teza întâi
din Constituție, se arată că acest act normativ instituie o
reglementare paralelă a calculului pensiilor speciale cu legile
speciale deja existente, fapt ce contravine dispozițiilor Legii
nr. 24/2000 privind normele de tehnică legislativă pentru
elaborarea actelor normative, publicată în Monitorul Oficial al
României, Partea I, nr. 260 din 21 aprilie 2010, care, în art. 14
și art. 16, consacră principiile unicității reglementării în materie
și evitării paralelismelor legislative. În același sens, arată că
legea supusă controlului de constituționalitate nu abrogă actele
normative prin care se acordă pensiile speciale. De asemenea,
considerentele cuprinse în expunerea de motive a legii,
referitoare la necesitatea asigurării unei egalități de tratament
între toți participanții la sistemul public de pensii, contribuabili și
beneficiari, nu sunt de natură să justifice adoptarea unui act
normativ în această materie, întrucât există deja o reglementare
care asigură o egalitate și echitate socială în materia pensiilor.
Prin urmare, se încalcă principiul constituțional al supremației
legii. În egală măsură, întrucât actul normativ criticat
desființează un drept câștigat, respectiv dreptul la pensie, sunt
încălcate și prevederile art. 47 alin. (2) teza întâi din Legea
fundamentală.
II.2. În ceea ce privește critica de neconstituționalitate a Legii
privind stabilirea unor măsuri în domeniul pensiilor raportată la
prevederile art. 16 alin. (1) din Constituție, se arată că acest act
normativ omite să includă în categoria pensiilor speciale supuse
recalculării potrivit dispozițiilor Legii nr. 19/2000 și pensiile
membrilor Curții de Conturi, creându-se un tratament diferit
preferențial pentru aceștia. În același timp, însă, arată că
existența unor pensii speciale pentru militari și magistrați este

3

justificată, pentru considerentele reținute de Curtea
Constituțională prin Decizia nr. 20 din 2 februarie 2000, publicată
în Monitorul Oficial al României, Partea I, nr. 72 din 18 februarie
2000.
II.3. În sfârșit, pentru motivele menționate mai sus, consideră
că sunt încălcate și dispozițiile art. 20 din Constituție, raportate
la prevederile art. 17, art. 23 pct. 3 și art. 25 pct. 1 din Declarația
Universală a Drepturilor Omului și ale art. 1, art. 17 alin. (1),
art. 25, art. 34 alin. (1) și art. 52 alin. (1) din Carta drepturilor
fundamentale a Uniunii Europene.
În conformitate cu dispozițiile art. 16 alin. (2) din Legea
nr. 47/1992, sesizarea a fost transmisă președinților celor două
Camere ale Parlamentului și Guvernului, pentru a-și formula
punctele de vedere asupra sesizării de neconstituționalitate.
Președintele Senatului a transmis Curții Constituționale, cu
Adresa nr. 8.223 din 22 iunie 2010, punctul său de vedere, în
care se arată că sesizarea de neconstituționalitate este
întemeiată,
reluându-se,
în
esență,
motivele
de
neconstituționalitate
dezvoltate
în
obiecția
de
neconstituționalitate.
Guvernul a transmis Curții Constituționale, prin Adresa
înregistrată sub nr. 8.259 din 23 iunie 2010, punctul său de
vedere cu privire la impactul bugetar al adoptării Legii privind
stabilirea unor măsuri în domeniul pensiilor, așa cum a fost el
stabilit de ministrul de resort. În tabelul anexat, se arată că
economia totală pentru bugetul de stat rezultată din eliminarea
pensiilor de serviciu ale personalului diplomatic și consular,
personalului aeronautic civil navigant și nenavigant,
funcționarilor publici parlamentari, senatorilor, deputaților,
magistraților, a personalului auxiliar de specialitate din cadrul
instanțelor judecătorești și a personalului Curții de Conturi este
de 170.198.380 RON. Cu privire la eliminarea pensiilor speciale
din sistemul de apărare și ordine publică, se arată că
recalcularea va viza 155.842 de pensii și că prin operațiunea
realizată se vor obține ăeconomii rezultate din recalcularea
pensiilor mari și foarte mari (cele care depășesc suma de
3.000 lei)”.
Cu Adresa nr. 5/4630, 4631/E.B. din 23 iunie 2010,
înregistrată la Curtea Constituțională sub nr. 8.316 din 23 iunie
2010, Guvernul a transmis punctul său de vedere referitor la
constituționalitatea dispozițiilor Legii privind stabilirea unor
măsuri în domeniul pensiilor. În ceea ce privește dispozițiile
art. 15 alin. (2) din Constituție, apreciază că măsura recalculării
pensiilor își produce efecte de la data intrării în vigoare a legii
criticate, fără a afecta pensiile deja încasate, și, prin urmare, nu
se încalcă principiul neretroactivității legii. Totodată, arată că
doar dreptul la pensie este drept garantat de Constituție, iar nu
cuantumul acesteia, și că legiuitorul este în drept să modifice, ori
de câte ori apare această necesitate, condițiile și criteriile de
acordare a pensiilor, modul de calcul și cuantumul acestora.
Referitor la critica de neconstituționalitate raportată la
prevederile art. 1 din Protocolul nr. 1 la Convenție, arată că și
aceasta este neîntemeiată, deoarece Curtea Europeană a
Drepturilor Omului a statuat că legea nu garantează un anumit
cuantum al dreptului patrimonial, ci doar plata acestuia, ca drept
câștigat.
Președintele Camerei Deputaților nu a comunicat punctul
său de vedere asupra obiecției de neconstituționalitate.
C U R T E A,

examinând obiecția de neconstituționalitate, punctele de vedere
ale președintelui Senatului și Guvernului, raportul întocmit de
judecătorul-raportor, dispozițiile legii criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție și

4

MONITORUL OFICIAL AL ROMÂNIEI, PARTEA I, Nr. 433/28.VI.2010

celor ale art. 1, 10, 15 și 18 din Legea nr. 47/1992, republicată,
să soluționeze sesizarea de neconstituționalitate.
Obiecția de neconstituționalitate se referă la dispozițiile
art. 1—5 și art. 12 din Legea privind stabilirea unor măsuri în
domeniul pensiilor, precum și la legea menționată în ansamblul
său.
Dispozițiile de lege criticate în mod individual au următoarea
redactare:
— Art. 1: ăPe data intrării în vigoare a prezentei legi,
următoarele categorii de pensii, stabilite pe baza legislației
anterioare, devin pensii în înțelesul Legii nr. 19/2000 privind
sistemul public de pensii și alte drepturi de asigurări sociale, cu
modificările și completările ulterioare:
a) pensiile militare de stat;
b) pensiile de stat ale polițiștilor și ale funcționarilor publici
cu statut special din sistemul administrației penitenciarelor;
c) pensiile de serviciu ale judecătorilor, procurorilor și
judecătorilor, respectiv magistraților asistenți ai Curții
Constituționale;
d) pensiile de serviciu ale personalului auxiliar de specialitate
al instanțelor judecătorești și al parchetelor de pe lângă acestea;
e) pensiile de serviciu ale personalului diplomatic și consular;
f) pensiile de serviciu ale funcționarilor publici parlamentari;
g) pensiile de serviciu ale deputaților și senatorilor;
h) pensiile de serviciu ale personalului aeronautic civil
navigant profesionist din aviația civilă;
i) pensiile de serviciu ale personalului Curții de Conturi.”;
— Art. 2: ă(1) Pensiile de serviciu anticipate și anticipate
parțiale dintre cele prevăzute la art. 1 devin pensii pentru limită
de vârstă în înțelesul Legii nr. 19/2000, cu modificările și
completările ulterioare.
(2) Pensiile anticipate de serviciu dintre cele prevăzute la
art. 1 lit. c), d) și g) devin pensii pentru limită de vârstă în
înțelesul Legii nr. 19/2000, cu modificările și completările
ulterioare.
(3) Pensiile de invaliditate și pensiile de urmaș dintre cele
prevăzute la art. 1 devin pensii de invaliditate, respectiv pensii
de urmaș, în înțelesul Legii nr. 19/2000, cu modificările și
completările ulterioare.
(4) Pensiile de serviciu, altele decât cele menționate la
alin. (1)—(3), dintre cele prevăzute la art. 1, devin pensii pentru
limită de vârstă în înțelesul Legii nr. 19/2000, cu modificările și
completările ulterioare.”;
— Art. 3: ă(1) Pensiile prevăzute la art. 1, stabilite potrivit
prevederilor legilor cu caracter special, cuvenite sau aflate în
plată, se recalculează prin determinarea punctajului mediu anual
și a cuantumului fiecărei pensii, utilizând algoritmul de calcul
prevăzut de Legea nr. 19/2000, cu modificările și completările
ulterioare.
(2) În situația pensiilor dintre cele prevăzute la alin. (1), care
au fost stabilite în baza legilor speciale, pensia din sistemul
public se determină, considerându-se a fi îndeplinite condițiile
de acordare prevăzute de Legea nr. 19/2000, cu modificările și
completările ulterioare.
(3) În termen de 15 zile de la data intrării în vigoare a
prezentei legi, se elaborează metodologia de recalculare a
pensiilor prevăzute la art. 1, care se aprobă prin hotărâre a
Guvernului.”;
— Art. 4: ă(1) Recalcularea pensiilor prevăzute la art. 1 se
realizează de către instituțiile în evidența cărora se află
persoanele beneficiare, după cum urmează:
a) într-o perioadă de 5 luni de la data intrării în vigoare a
hotărârii Guvernului prevăzute la art. 3 alin. (3), pentru pensiile
prevăzute la art. 1 lit. a) și b);
b) într-o perioadă de 30 de zile de la data intrării în vigoare
a hotărârii Guvernului prevăzute la art. 3 alin. (3), pentru pensiile
prevăzute la art. 1 lit. c)—i).

(2) Cuantumul pensiilor recalculate potrivit prevederilor
alin. (1) se stabilește în baza punctajului mediu anual,
determinat potrivit prevederilor Legii nr. 19/2000, cu modificările
și completările ulterioare, și se plătește de la data de întâi a lunii
următoare expirării perioadei de recalculare prevăzute la lit. a)
sau b), după caz.”;
— Art. 5: ă(1) Prevederile art. 3 și 4 se aplică în mod
corespunzător și pensiilor stabilite potrivit prevederilor Legii
nr. 164/2001 privind pensiile militare de stat, republicată, cu
modificările și completările ulterioare, și ale Legii nr. 179/2004
privind pensiile de stat și alte drepturi de asigurări sociale ale
polițiștilor, cu modificările și completările ulterioare.
(2) Pentru pensiile prevăzute la art. 1 lit. a) sau b), punctajul
mediu anual realizat se determină prin împărțirea numărului de
puncte rezultat din însumarea punctajelor anuale ale
persoanelor la 20 de ani reprezentând stagiul de cotizare.
(3) La cuantumul pensiilor prevăzute la art. 1 lit. a) sau b),
stabilite ca urmare a procesului de recalculare, se aplică
prevederile art. 11 teza a III-a din Legea nr. 80/1995 privind
statutul cadrelor militare, cu modificările și completările
ulterioare.
(4) În cazul pensiilor prevăzute la alin. (1), pentru perioadele
care constituie stagiu de cotizare și pentru care nu pot fi
dovedite venituri de natură salarială, la determinarea punctajului
mediu anual se utilizează salariul mediu brut pe economie din
perioadele respective.”;
— Art. 12: ăPersoanele ale căror drepturi la pensie sunt
stabilite, în condițiile legii, ulterior datei intrării în vigoare a
prezentei legi, vor fi supuse automat procesului de recalculare,
astfel cum este reglementat de prezenta lege.”
Dispozițiile constituționale pretins încălcate sunt cele ale
art. 1 alin. (5) referitor la respectarea Constituției, a supremației
sale și a legilor, art. 15 alin. (2) referitor la neretroactivitatea legii
civile, art. 16 alin. (1) privind egalitatea în drepturi a cetățenilor,
art. 44 privind dreptul de proprietate privată, art. 47 referitor la
nivelul de trai și dreptul la pensie, art. 53 privind restrângerea
exercițiului unor drepturi sau libertăți și art. 135 alin. (2) lit. f)
privind obligația statului de a asigura crearea condițiilor
necesare pentru creșterea calității vieții. De asemenea, se
consideră că sunt încălcate și prevederile art. 20 din Constituție
prin raportare la următoarele acte internaționale:
— Primul Protocol adițional la Convenția pentru apărarea
drepturilor omului și a libertăților fundamentale, și anume art. 1
referitor la proprietate;
— Declarația Universală a Drepturilor Omului, și anume
art. 17 cu privire la dreptul de proprietate, art. 23 pct. 3 cu privire
la dreptul la o retribuire echitabilă și la protecție socială și art. 25
pct. 1 privind dreptul la un nivel de trai decent;
— Carta drepturilor fundamentale a Uniunii Europene, și
anume art. 1 privind demnitatea umană, art. 17 alin. (1) privind
dreptul de proprietate, art. 25 privind drepturile persoanelor în
vârstă, art. 34 alin. (1) privind securitatea socială și asistența
socială și art. 52 alin. (1) privind întinderea și interpretarea
drepturilor și principiilor.
Examinând obiecția de neconstituționalitate, Curtea constată
că autorii acesteia formulează mai multe critici distincte cu
privire la dispozițiile art. 1—5 și art. 12 din Legea privind
stabilirea unor măsuri în domeniul pensiilor, precum și alte două
critici intrinseci cu privire la toate dispozițiile legii menționate. În
consecință, analiza Curții va viza în mod distinct aspectele
invocate de autorii obiecției de neconstituționalitate, cu privire
la care reține următoarele:
I.1. Având în vedere că prima dintre criticile de
neconstituționalitate a prevederilor art. 1—5 și art. 12 din Legea
privind stabilirea unor măsuri în domeniul pensiilor se referă la
încălcarea principiului neretroactivității legii civile, consacrat de
art. 15 alin. (2) din Constituție, Curtea urmează să analizeze

MONITORUL OFICIAL AL ROMÂNIEI, PARTEA I, Nr. 433/28.VI.2010
dacă aceste prevederi de lege afectează, după cum susțin
autorii sesizării, drepturi câștigate, stabilite potrivit legislației
anterioare și asupra cărora legiuitorul nu poate interveni cu o
nouă reglementare. Prin urmare, pentru acest demers, este
necesar să se stabilească, deopotrivă, în ce măsură dreptul la
pensie reprezintă un drept câștigat și în ce măsură legiuitorul
poate afecta în prezent acest drept stabilit anterior.
Pentru a răspunde acestor întrebări, Curtea începe prin a
constata că pensiile de serviciu se bucură de un regim juridic
diferit în raport cu pensiile acordate în sistemul public de pensii.
Astfel, spre deosebire de acestea din urmă, pensiile de serviciu
sunt compuse din două elemente, indiferent de modul de calcul
specific stabilit de prevederile legilor speciale, și anume: pensia
contributivă și un supliment din partea statului care, prin
adunarea cu pensia contributivă, să reflecte cuantumul pensiei
de serviciu stabilit în legea specială. Partea contributivă a
pensiei de serviciu se suportă din bugetul asigurărilor sociale de
stat, pe când partea care depășește acest cuantum se suportă
din bugetul de stat [a se vedea, spre exemplu, art. 85 alin. (1) din
Legea nr. 303/2004 sau art. 1801 din Legea nr. 19/2000]. Mai
mult, în cazul pensiilor militare, întregul cuantum al pensiei
speciale se plătește de la bugetul de stat (a se vedea Legea
nr. 164/2001). De altfel, Decizia Curții Constituționale nr. 20 din
2 februarie 2000, publicată în Monitorul Oficial al României,
Partea I, nr. 72 din 18 februarie 2000, a statuat că pensia de
serviciu constituie ăo compensație parțială a inconvenientelor ce
rezultă din rigoarea statutelor speciale”, ceea ce demonstrează,
fără drept de tăgadă, că, de fapt, acel supliment de care am
făcut vorbire mai sus se constituie în acea compensație parțială
menționată de Curte, pentru că diferențierea existentă între o
pensie specială și una strict contributivă, sub aspectul
cuantumului, o face acel supliment.
Acordarea acestui supliment, așa cum se poate desprinde și
din decizia mai sus amintită, a urmărit instituirea unei regim
special, compensatoriu pentru anumite categorii socioprofesionale supuse unui statut special. Această compensație,
neavând ca temei contribuția la sistemul de asigurări sociale,
ține de politica statului în domeniul asigurărilor sociale și nu se
subsumează dreptului constituțional la pensie, ca element
constitutiv al acestuia.
În acest sens, trebuie observat că dispozițiile art. 47 alin. (2)
din Constituție se referă distinct la dreptul la pensie față de cel
la alte forme de asigurări sociale publice sau private, prevăzute
de lege, dar pe care Legea fundamentală nu le nominalizează.
Prin urmare, în ceea ce privește aceste din urmă drepturi de
asigurări sociale, legiuitorul are dreptul exclusiv de a dispune, în
funcție de politica socială și fondurile disponibile, asupra
acordării lor, precum și asupra cuantumului și condițiilor de
acordare. Se poate spune că, față de acestea, Constituția
instituie mai degrabă o obligație de mijloace, iar nu de rezultat,
spre deosebire de dreptul la pensie, care este consacrat în mod
expres.
Ca atare, având în vedere condiționarea posibilității statului
de a acorda pensiile speciale de elemente variabile, așa cum
sunt resursele financiare de care dispune, faptul că acestor
prestații ale statului nu li se opune contribuția asiguratului la
fondul din care se acordă aceste drepturi, precum și caracterul
succesiv al acestor prestații, dobândirea dreptului la pensie
specială nu poate fi considerată ca instituind o obligație ad
aeternum a statului de a acorda acest drept, singurul drept
câștigat reprezentând doar prestațiile deja realizate până la
intrarea în vigoare a noii reglementări și asupra cărora legiuitorul
nu ar putea interveni decât prin încălcarea dispozițiilor art. 15
alin. (2) din Constituție. Relevantă în acest sens este și Decizia
nr. 458 din 2 decembrie 2003, publicată în Monitorul Oficial al
României, Partea I, nr. 24 din 13 ianuarie 2004, în care s-a
statuat că ăo lege nu este retroactivă atunci când modifică pentru

5

viitor o stare de drept născută anterior și nici atunci când
suprimă producerea în viitor a efectelor unei situații juridice
constituite sub imperiul legii vechi, pentru că în aceste cazuri
legea nouă nu face altceva decât să refuze supraviețuirea legii
vechi și să reglementeze modul de acțiune în timpul următor
intrării ei în vigoare, adică în domeniul ei propriu de aplicare”.
Conformându-se dispozițiilor art. 15 alin. (2) din Constituție,
textele de lege criticate afectează pensiile speciale doar pe
viitor, și numai în ceea ce privește cuantumul acestora. Celelalte
condiții privind acordarea acestora, respectiv stagiul efectiv de
activitate în acea profesie și vârsta eligibilă nu sunt afectate de
noile reglementări. De asemenea, Legea privind instituirea unor
măsuri în domeniul pensiilor nu se răsfrânge asupra prestațiilor
deja obținute anterior intrării sale în vigoare, care constituie facta
praeterita.
Oricum, având în vedere că pensiile speciale nu reprezintă
un privilegiu, ci au o justificare obiectivă și rațională, Curtea
consideră că acestea pot fi eliminate doar dacă există o rațiune,
o cauză suficient de puternică spre a duce în final la diminuarea
prestațiilor sociale ale statului sub forma pensiei. Or, în cazul
Legii privind stabilirea unor măsuri în domeniul pensiilor, o atare
cauză o reprezintă necesitatea reformării sistemului de pensii,
reechilibrarea sa, eliminarea inechităților existente în sistem și,
nu în ultimul rând, situația de criză economică și financiară cu
care se confruntă statul, deci atât bugetul de stat, cât și cel al
asigurărilor sociale de stat. Astfel, această măsură nu poate fi
considerată ca fiind arbitrară; de asemenea, Curtea urmează a
observa că măsura nu impune o sarcină excesivă asupra
destinatarilor ei, ea aplicându-se tuturor pensiilor speciale, nu
selectiv, nu prevede diferențieri procentuale pentru diversele
categorii cărora i se adresează pentru a nu determina ca una
sau alta să suporte mai mult sau mai puțin măsura de reducere
a venitului obținut dintr-o atare pensie.
Prin Decizia nr. 820 din 9 noiembrie 2006, publicată în
Monitorul Oficial al României, Partea I, nr. 39 din 18 ianuarie
2007, Curtea a arătat că ăLegea nr. 19/2000, lege-cadru în
reglementarea drepturilor de asigurări sociale în sistemul public,
a așezat pe principii și reguli noi întreaga legislație a pensiilor.
Printre modificările esențiale se numără și integrarea în sistemul
public a mai multor sisteme distincte anterior și eliminarea
posibilității de acordare a drepturilor de pensie într-un sistem și
pentru perioadele asigurate în alte sisteme”, ceea ce
demonstrează clar că legiuitorul este îndrituit să integreze
sistemele de pensii speciale în sistemul general.
Pentru aceste considerente, Curtea reține că prevederile
art. 1—5 și art. 12 din Legea privind stabilirea unor măsuri în
domeniul pensiilor nu contravin dispozițiilor constituționale
privind neretroactivitatea legii civile.
I.2. În continuare, analizând criticile acelorași texte de lege în
raport cu dispozițiile art. 44 din Constituție și cu prevederile art. 1
din Primul Protocol adițional la Convenția pentru apărarea
drepturilor omului și a libertăților fundamentale, Curtea constată
că, în esență, aceste critici pornesc de la cele statuate de Curtea
Europeană a Drepturilor Omului în Cauza Büchen contra
Republicii Cehe — 2002, în care s-a arătat că noțiunea de ăbun”
înglobează orice interes al unei persoane de drept privat ce are
o valoare economică, astfel că dreptul la pensie poate fi asimilat
unui drept de proprietate, iar pensia unui bun proprietate privată.
Pentru a răspunde acestor critici este necesară reiterarea
considerentelor deja reținute cu privire la natura specială a
pensiei de serviciu, a celor două componente, contributivă și
necontributivă, ale sale, precum și a faptului că ultima
componentă este supusă practic condiției ca statul să dispună
de resursele financiare pentru a putea acorda și alte drepturi de
asigurări sociale față de cele pe care Constituția le
nominalizează în mod expres. În aceste condiții, partea
necontributivă a pensiei de serviciu, chiar dacă poate fi

6

MONITORUL OFICIAL AL ROMÂNIEI, PARTEA I, Nr. 433/28.VI.2010

încadrată, potrivit interpretării pe care Curtea Europeană a
Drepturilor Omului a dat-o art. 1 din Primul Protocol adițional la
Convenția pentru apărarea drepturilor omului și a libertăților
fundamentale, în noțiunea de ăbun”, ea reprezintă totuși, din
această perspectivă, un drept câștigat numai cu privire la
prestațiile de asigurări sociale realizate până la data intrării în
vigoare a noii legi, iar suprimarea acestora pentru viitor nu are
semnificația exproprierii.
Pentru cele reținute mai sus, Curtea constată că prevederile
art. 1—5 și art. 12 din Legea privind stabilirea unor măsuri în
domeniul pensiilor nu încalcă dispozițiile constituționale și
internaționale referitoare la dreptul de proprietate.
I.3. În ceea ce privește critica de neconstituționalitate a
textelor de lege supuse controlului instanței de contencios
constituțional cu dispozițiile art. 47 alin. (1) și art. 135 alin. (2)
lit. f) din Constituție, Curtea constată că autorii sesizării
consideră că eliminarea pensiilor speciale aduce atingere
ăprincipiului protecției așteptărilor legitime a cetățenilor cu privire
la un anumit nivel al protecției și securității”. Acest principiu nu
este însă consacrat constituțional, iar drepturile rezultate din
actul de pensionare sunt previzibile, și anume îndrituirea
persoanei la cuantumul aferent pensiei din sistemul ordinar de
pensionare, restul cuantumului pensiei (cea suplimentară) fiind
supus elementelor variabile amintite mai sus, și anume optica
legiuitorului și resursele financiare ale statului care pot fi alocate
în această direcție.
Ca atare, Curtea constată că nu au fost încălcate dispozițiile
art. 47 alin. (1) și art. 135 alin. (2) lit. f) din Constituție.
I.4. În sfârșit, analizând conformitatea prevederilor art. 1—5
și art. 12 din legea criticată cu dispozițiile art. 53 din Constituție
raportate la dreptul la pensie și dreptul la un nivel de trai decent,
Curtea constată, prin prisma celor statuate mai sus, că aceste
dispoziții constituționale sunt lipsite de relevanță, întrucât dreptul
la pensie vizează pensia obținută în sistemul general de
pensionare, neexistând un drept constituțional la pensie
specială, deci la suplimentul financiar acordat de stat.
De asemenea, aspectele învederate de autorii sesizării, și
anume că reducerile de cheltuieli ale statului ar trebui să se facă
în alte domenii, nu în cel al pensiilor speciale, nu pot fi luate în
considerare de către Curte, această susținere ținând de politica
socială și economică a statului.
Prin urmare, nu pot fi reținute nici criticile de
neconstituționalitate raportate la prevederile art. 53 din
Constituție.
În continuare, analizând criticile de neconstituționalitate care
vizează dispozițiile Legii privind stabilirea unor măsuri în
domeniul pensiilor, în ansamblul său, Curtea reține următoarele:
II.1. Referitor la conformitatea legii supuse controlului de
constituționalitate cu dispozițiile art. 1 alin. (5) și ale art. 47
alin. (2) teza întâi din Constituție, Curtea observă că autorii
sesizării au în vedere faptul că actele normative care prevedeau
acordarea pensiilor speciale anterior intrării în vigoare a noii legi
nu au fost abrogate și, în consecință, ar exista un paralelism
legislativ. Critica de neconstituționalitate are un oarecare grad de
pertinență întrucât legiuitorul a menținut, într-adevăr, în vigoare
reglementările referitoare la stabilirea pensiei de serviciu, însă,
prin art. 12 al legii criticate, a stabilit că ăpersoanele ale căror
drepturi la pensie sunt stabilite, în condițiile legii, ulterior datei
intrării în vigoare a prezentei legi, vor fi supuse automat
procesului de recalculare, astfel cum este reglementat de
prezenta lege”. Această reglementare are semnificația faptului
că legile care stabilesc pensii speciale trebuie interpretate
coroborat cu această nouă și ultimă lege. Eo ipso această
situație nu produce efecte neconstituționale întrucât actele
normative în cauză cuprind și alte referiri cu privire la condițiile
specifice pe care trebuie să le îndeplinească persoana în cauză
pentru a dobândi calitatea de pensionar potrivit statutelor

speciale pe care le au; practic, condițiile de pensionare specifice
pensiilor speciale rămân în vigoare, fiind mai favorabile decât
cele prevăzute de Legea nr. 19/2000, iar noua lege
reglementează numai cuantumul pensiei la care beneficiarii
acesteia sunt îndrituiți.
Cât privește susținerea referitoare la încălcarea dispozițiilor
constituționale care consacră dreptul la pensie, Curtea
apreciază că, în lumina celor reținute deja mai sus, o atare
critică este neîntemeiată.
II.2. În legătură cu pretinsa încălcare a dispozițiilor
constituționale care consacră egalitatea în drepturi a cetățenilor,
Curtea observă că aceasta vizează faptul că legea criticată nu
elimină și pensiile de serviciu ale membrilor Curții de Conturi.
Or, potrivit art. 49 alin. (4) din Legea nr. 94/1992 privind
organizarea și funcționarea Curții de Conturi, republicată în
Monitorul Oficial al României, Partea I, nr. 282 din 29 aprilie
2009, ăPersoanele care au îndeplinit funcția de consilier de
conturi pe durata unui mandat complet beneficiază, la data
pensionării, de pensie de serviciu, în cuantumul prevăzut de
lege pentru magistrați”. Această trimitere la cuantumul pensiei
de serviciu a magistraților prevăzută de Legea nr. 94/1992 este
de natură a indica faptul că, în temeiul art. 1 și 12 din lege, atât
timp cât pensiile magistraților, atât ca natură, cât și cuantum, vor
intra în sfera de incidență a Legii nr. 19/2000, același lucru se va
întâmpla și cu pensiile de serviciu ale consilierilor de conturi. Ad
similis, a se vedea, spre exemplu, situația auditorilor publici
externi din cadrul Curții de Conturi, care beneficiază de pensie
de serviciu în cuantumul prevăzut funcționarilor publici
parlamentari.
Ar fi inadmisibil ca, practic, cel asimilat să beneficieze în
continuare de cuantumul pensiei de serviciu al celui la care a
fost asimilat, în condițiile în care acesta din urmă nu mai
beneficiază de același cuantum sau natură a pensiei, ci a intrat
în sfera sistemului general de pensionare.
În situația specială a personalului Curții de Conturi, Curtea
observă că art. 1 lit. i) din legea criticată elimină pensiile de
serviciu ale personalului Curții de Conturi, deci și pensiile de
serviciu ale consilierilor de conturi, pe cele ale auditorilor externi
și ale oricăror persoane care sunt salariați/membri în cadrul
Curții de Conturi. În acest sens, menționăm faptul că dispozițiile
art. 1 lit. i) din legea criticată se referă la întreg cap. V din Legea
nr. 94/1992 privind organizarea și funcționarea Curții de Conturi,
intitulat — Numirea și statutul personalului Curții de Conturi
(art. 46—57 din lege), care reglementează personalul Curții de
Conturi. Or, din personalul Curții de Conturi fac parte, potrivit
reglementărilor legale menționate, atât consilierii de conturi,
auditorii publici externi, personalul de specialitate al Curții, cât și
ceilalți angajați ai acestei instituții, indiferent de statutul lor socioprofesional.
Astfel, urmează să se aplice principiul accesorium sequitur
principale, iar personalul asimilat va urma tratamentul juridic al
celor la care au fost asimilați; în caz contrar, s-ar ajunge la
situații inadmisibile, contrare art. 16 din Constituție.
II.3. În sfârșit, pentru toate cele mai sus arătate, Curtea
constată că nu poate fi reținută nicio încălcare a tratatelor
internaționale invocate.
Cu privire la prevederile invocate din Carta drepturilor
fundamentale a Uniunii Europene, act distinct ca natură juridică
de celelalte tratate internaționale invocate, Curtea reține că
acestea, de principiu, sunt aplicabile în controlul de
constituționalitate în măsura în care asigură, garantează și
dezvoltă prevederile constituționale în materia drepturilor
fundamentale, cu alte cuvinte, în măsura în care nivelul lor de
protecție este cel puțin la nivelul normelor constituționale în
domeniul drepturilor omului. În consecință, cu privire la speța de
față, Curtea constată că prevederile cuprinse în Cartă nu sunt cu
nimic afectate pentru toate considerentele sus-menționate.

MONITORUL OFICIAL AL ROMÂNIEI, PARTEA I, Nr. 433/28.VI.2010

7

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Constată că dispozițiile Legii privind stabilirea unor măsuri în domeniul pensiilor sunt constituționale în raport cu criticile
formulate.
Definitivă și general obligatorie.
Decizia se comunică Președintelui României, președinților celor două Camere ale Parlamentului și primului-ministru și se
publică în Monitorul Oficial al României, Partea I.
Dezbaterea a avut loc la datele de 24 și 25 iunie 2010 și la aceasta au participat: Augustin Zegrean, președinte, Aspazia
Cojocaru, Acsinte Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás Valentin Zoltán,
Tudorel Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrați-asistenți,
Patricia Marilena Ionea
Benke Károly

O P I N I E S E PA R AT Ă

Socotim că nu numai prevederile art. 1 lit. c) din Legea
privind stabilirea unor măsuri în domeniul pensiilor sunt
neconstituționale, ci întreaga lege, întrucât încalcă dispoziții și
principii prevăzute de Constituția României. Nu vom repeta
argumentele aduse soluției de neconstituționalitate privind
pensiile magistraților, ci ne vom opri în mod special asupra
încălcării art. 15 alin. (2) din Constituție.
Astfel, prevederile art. 1—5 și art. 12 din lege încalcă
dispozițiile art. 15 alin. (2) din Constituție, care consacră
principiul neretroactivității legii.
Potrivit art. 15 alin. (2) din Constituție ălegea dispune numai
pentru viitor, cu excepția legii penale sau contravenționale noi
favorabile”. Așadar, o lege se aplică, cum spune autorul
sesizării, situațiilor născute numai după adoptarea ei,
exercitându-și acțiunea asupra faptelor care se vor produce
ulterior intrării sale în vigoare, nu și situațiilor anterioare, trecute
(facto praeterita), cu toate efectele care s-au produs și se produc
în timp, datorită situației create la acel moment. Or, aplicarea în
timp a unei legi este guvernată de principiul neretroactivității legii
noi. Pensiile speciale au fost stabilite, așadar, în baza legilor
adoptate în domeniul pensiilor, pe anumite categorii socioprofesionale, și sunt derogatorii de la dreptul comun. Aceste legi
se aplică situațiilor juridice constituite, modificate și stinse în
temeiul reglementărilor lor, în baza cărora s-au creat efecte
juridice definitive, revenind statului obligația de a executa în timp
(obligații succesive) plata pensiilor. Așadar, obligativitatea
recalculării tuturor pensiilor speciale acordate sub incidența
prevederilor legale anterioare prin intrarea în vigoare a Legii
privind stabilirea unor măsuri în domeniul pensiilor este
neconstituțională.
Pensiile speciale care se află în plată constituie drepturi
câștigate ce nu pot fi recalculate în baza unei legi noi, neputând
fi nici modificate, întrucât legea s-ar aplica retroactiv.
Pensiile militare de stat, pensiile de stat ale polițiștilor și ale
funcționarilor publici cu statut special din sistemul administrației
penitenciarelor, pensiile de serviciu ale judecătorilor, procurorilor,

judecătorilor, respectiv magistraților asistenți ai Curții
Constituționale, pensiile de serviciu ale personalului auxiliar de
specialitate al instanțelor judecătorești și al parchetelor de pe
lângă acestea, pensiile de serviciu ale personalului diplomatic și
consular, pensiile de serviciu ale funcționarilor publici
parlamentari, pensiile de serviciu ale deputaților și senatorilor,
pensiile de serviciu ale personalului aeronautic civil, navigant,
profesionist din aviația civilă, pensiile de serviciu ale personalului
Curții de Conturi aflate în plată sunt stabilite sub imperiul
legislației anterioare.
Așadar, prin această lege are loc o modificare a regimului
juridic al pensiilor speciale stabilite în baza legilor anterioare,
ajungându-se să se încalce chiar substanța dreptului la pensie.
În acest sens, prin Decizia nr. 375/2005 a Curții
Constituționale s-a stabilit că ănoile reglementări nu pot fi
aplicate cu efecte retroactive, respectiv în privința cuantumului
pensiilor anterior stabilite, ci numai pentru viitor, începând cu
data intrării în vigoare a acestora”. În același sens s-a pronunțat
Curtea Constituțională și prin Decizia nr. 57/2006 care prevede
că ăcondițiile de exercitare a dreptului la pensie și la alte forme
de asistență socială se stabilesc prin lege și, prin urmare, este
dreptul exclusiv al legiuitorului de a modifica sau completa
legislația în materie și de a stabili data de la care operează
recalcularea, însă orice prevedere nouă poate fi aplicată numai
de la data intrării sale în vigoare, pentru a respecta principiul
neretroactivității legii, consacrat de art. 15 alin. (2) din
Constituție”.
De asemenea, prin Decizia nr. 120/2007, Curtea a reținut că
ăoperațiunea de recalculare privește în mod inevitabil trecutul,
pentru că stagiul de cotizare a fost realizat în trecut, dar se
efectuează doar după data intrării în vigoare a ordonanței și are
efecte numai pentru viitor, pensia recalculată intrând în plată
numai de la data emiterii deciziei. În cazurile în care din
recalculare rezultă un cuantum mai mare al pensiei, se va plăti
acesta, iar dacă noul cuantum rezultat este mai mic, se va
acorda în continuare pensia anterior stabilită și aflată în plată,

8

MONITORUL OFICIAL AL ROMÂNIEI, PARTEA I, Nr. 433/28.VI.2010

fără a se aduce vreo atingere drepturilor legal câștigate
anterior”.
În concluzie, și numai sub acest aspect, având în vedere
faptul că actualele pensii speciale au fost legal stabilite și

calculate în baza unor legi în vigoare la data respectivă,
recalcularea lor duce la încălcarea principiului neretroactivității
legii — regulă imperativă — prevăzut de art. 15 alin. (2) din
Constituția României.

Judecător,
prof. univ. dr. Aspazia Cojocaru
CURTEA CONSTITUȚIONALĂ

D E C I Z I A Nr. 872
din 25 iunie 2010

referitoare la obiecția de neconstituționalitate a dispozițiilor Legii privind unele măsuri necesare
în vederea restabilirii echilibrului bugetar
În temeiul prevederilor art. 146 lit. a) din Constituție și al art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de 15 iunie 2010, Înalta Curte de Casație și Justiție — Secțiile Unite a
solicitat Curții Constituționale să se pronunțe asupra constituționalității dispozițiilor Legii privind unele măsuri necesare în vederea
restabilirii echilibrului bugetar.
Sesizarea de neconstituționalitate a fost înregistrată la Curtea Constituțională sub nr. 7.798 din 15 iunie 2010 și constituie
obiectul Dosarului nr. 1.532A/2010.
În susținerea obiecției de neconstituționalitate au fost aduse următoarele argumente:
Legea privind unele măsuri necesare în vederea restabilirii echilibrului bugetar are, în realitate, ca obiect de reglementare
o serie de restrângeri ale exercițiului unor drepturi fundamentale, după cum urmează: o restrângere a exercițiului dreptului la
muncă, determinată de restrângerea exercițiului dreptului la salariu — prin diminuarea cuantumului salariilor cu 25%; o restrângere
a exercițiului dreptului la pensie, determinată de diminuarea cuantumului pensiilor cu 15%; o restrângere a exercițiului dreptului la
ajutor de șomaj, determinată de diminuarea cuantumului indemnizației de șomaj cu 15%, precum și o restrângere a exercițiului
dreptului la măsuri de asistență socială concretizată în neacordarea ajutoarelor sau a indemnizațiilor la ieșirea la pensie, retragere
sau trecere în rezervă și în diminuarea cu 15% a cuantumului indemnizațiilor acordate potrivit Ordonanței de urgență a Guvernului
nr. 148/2005 privind susținerea familiei în vederea creșterii copilului.
I. Prin Legea nr. 329/2009 privind reorganizarea unor
autorități și instituții publice, raționalizarea cheltuielilor publice,
susținerea mediului de afaceri și respectarea acordurilor-cadru
cu Comisia Europeană și Fondul Monetar Internațional,
publicată în Monitorul Oficial al României, Partea I nr. 761 din
9 noiembrie 2009, invocându-se aceeași situație de criză
economică, Guvernul a făcut apel la dispozițiile art. 53 din Legea
fundamentală pentru a restrânge exercițiul dreptului la muncă.
Tot astfel, în prezent, ignorând Decizia Curții Constituționale
nr. 1.414 din 4 noiembrie 2009, publicată în Monitorul Oficial al
României, Partea I, nr. 796 din 23 noiembrie 2009, se invocă
același motiv — criza economică — cu scopul restrângerii
pentru a doua oară în termen de 6 luni a exercițiului unor
drepturi prevăzute de Constituție. Or, restrângerea sistematică
a exercițiului unor drepturi, care tinde să devină o regulă în
conduita autorității publice care adoptă această măsură, se
situează în afara cadrului constituțional pe care îl trasează chiar
dispozițiile art. 53 din Legea fundamentală.
Caracterul temporar pe care restrângerea exercițiului unor
drepturi fundamentale trebuie să îl îmbrace nu rezultă fără
echivoc din dispozițiile art. 17 din Legea privind unele măsuri
necesare în vederea restabilirii echilibrului bugetar. Astfel, în
timp ce art. 17 alin. (1) prevede că restrângerea exercițiului
dreptului la muncă, la pensie, la ajutor de șomaj și la măsuri de
asistență socială se aplică până la 31 decembrie 2010, alin. 2 al
articolului precitat stabilește că ăîncepând cu 1 ianuarie 2011 se
vor aplica politici sociale și de personal care să asigure
încadrarea în nivelul cheltuielilor bugetare rezultate ca urmare a
aplicării măsurilor de reducere a acestora adoptate în cursul
anului 2010, în condițiile Legii-cadru nr. 330/2009, precum și cu
respectarea prevederilor bugetului de stat și ale bugetului
asigurărilor sociale de stat pentru anul 2011”.

Așa fiind, dispozițiile art. 17 alin. (2) nu numai că nu
consfințesc caracterul temporar al măsurii, ci permit ca
restrângerea exercițiului tuturor acestor drepturi să continue și
după data de 1 ianuarie 2011, transformându-se dintr-o
restrângere cu caracter temporar într-o restrângere cu caracter
permanent, care își pierde legitimitatea constituțională.
În acest context, formularea echivocă a dispozițiilor art. 17
alin. (2) încalcă cerința previzibilității și accesibilității legii și nu
permite destinatarilor acestor dispoziții să cunoască modul în
care vor beneficia, după data de 1 ianuarie 2011, de drepturi
fundamentale precum dreptul la muncă, dreptul la pensie,
dreptul la ajutor de șomaj și dreptul la măsuri de asistență
socială.
Dispozițiile legii criticate se situează sub auspiciile art. 1 din
Protocolul nr. 1 la Convenția pentru apărarea drepturilor omului
și a libertăților fundamentale, dreptul la salariu, dar mai ales
drepturile care decurg din contribuțiile în cadrul regimurilor de
securitate socială, cum este dreptul la pensie, constituind
drepturi patrimoniale, care intră sub protecția acestui text.
Recunoscând marja de apreciere a statelor în materia legislației
sociale, Curtea Europeană a Drepturilor Omului a subliniat
obligația autorităților publice de a menține un just echilibru între
interesul general și imperativele protecției drepturilor
fundamentale ale cetățenilor, echilibru care nu este menținut
atunci când, prin diminuarea drepturilor patrimoniale, cetățenii
trebuie să suporte o sarcină excesivă și disproporționată. Într-o
astfel de situație, există o încălcare a art. 1 din Protocolul nr. 1
la Convenția pentru apărarea drepturilor omului și a libertăților
fundamentale determinată de încălcarea caracterului rezonabil
și proporțional al diminuării drepturilor patrimoniale (Cauza
Kjartan Ásmundsson c. Islandei, Cauza Moskal c. Poloniei).
Or, diminuarea drepturilor patrimoniale prevăzută de Legea
privind unele măsuri necesare în vederea restabilirii echilibrului

MONITORUL OFICIAL AL ROMÂNIEI, PARTEA I, Nr. 433/28.VI.2010
bugetar impune o sarcină excesivă și disproporționată, fără a
menține un just echilibru între interesul general și imperativele
protecției drepturilor fundamentale ale persoanei.
II. În accepțiunea art. 124 alin. (3) din Legea fundamentală,
referitoare la înfăptuirea justiției, independența financiară a
judecătorului reprezintă o componentă de esență a
independenței puterii judecătorești.
Remunerația judecătorilor reprezintă o compensație a
absenței unor drepturi fundamentale, cum sunt drepturile
exclusiv politice, drepturile social-economice, precum și a
existenței incompatibilităților stabilite la nivel constituțional
cărora magistrații li se supun pe parcursul întregii cariere
profesionale. Totodată, stabilirea remunerației judecătorilor ține
seama de responsabilitățile și riscurile profesiei de judecător,
care privesc întreaga durată a carierei judecătorului. Regimul
strict al absenței unor drepturi, incompatibilități și interdicții
stabilit prin Legea fundamentală și dezvoltat prin legea specială,
precum și responsabilitățile și riscurile profesiei de judecător
justifică acordarea unei salarizări corespunzătoare, în acord cu
reglementările internaționale.
În contradicție cu art. 124 alin. (3) din Legea fundamentală,
actul normativ privind unele măsuri necesare în vederea
restabilirii echilibrului bugetar impune o diminuare a salariilor
judecătorilor, ce este de natură a afecta însăși independența
judecătorilor și a puterii judecătorești în ansamblu.
De asemenea, sunt invocate Decizia Curții Constituționale
nr. 20/2000, publicată în Monitorul Oficial al României, Partea I,
nr. 72 din 18 februarie 2000, Carta europeană cu privire la
statutul judecătorului (Consiliul Europei, Strasbourg, 8—10 iulie
1998), Carta universală a judecătorului (Consiliul Central al
Asociației Internaționale a Judecătorilor, 17 noiembrie 1999),
rezoluțiile Adunării Generale a Organizației Națiunilor Unite
nr. 40/32 din 29 noiembrie 1985 și nr. 40/146 din 13 decembrie
1985, art. 10 din Declarația Universală a Drepturilor Omului,
art. 6 din Convenția pentru apărarea drepturilor omului și a
libertăților fundamentale.
Ulterior sesizării, cu Adresa nr. 106 din 18 iunie 2010, Înalta
Curte de Casație și Justiție a transmis Curții Constituționale o
ădezvoltare argumentativă”, ce a fost înregistrată la Curtea
Constituțională sub nr. 8.067 din 18 iunie 2010.
Aceasta se referă la următoarele aspecte:
Întrucât invocarea art. 53 din Legea fundamentală vizează
apărarea securității naționale, în mod obligatoriu sunt incidente
în cauză dispozițiile Ordonanței de urgență a Guvernului
nr. 1/1999 privind regimul stării de asediu și regimul stării de
urgență, cu modificările și completările ulterioare, securitatea
națională fiind prevăzută la art. 3 lit. a) ca o situație care reclamă
intervenția stării de urgență. Plasarea măsurilor de austeritate
sub auspiciile securității naționale obligă la respectarea
procedurii instituirii și încetării stării de urgență astfel cum este
ea reglementată în ordonanța precitată. În aceste condiții,
Guvernul nu se putea substitui atribuțiilor Președintelui
României și Parlamentului pentru a lua măsuri de austeritate
implicând securitatea națională decât prin încălcarea art. 53 și
93 din Constituție. Prin urmare, măsurile de austeritate luate de
Guvern, motivate de rațiuni ce țin de securitatea națională,
contravin flagrant Constituției și legilor speciale, impunând, în
consecință, constatarea neconstituționalității lor.
La data de 21 iunie 2010 au fost înregistrate la Curtea
Constituțională, sub nr. 8.109 și nr. 8.111, cererile de ăintervenție
în interes propriu” depuse de Iuliu Regnard Popescu și
Alexandru Petculescu, prin care aceștia solicită constatarea
neconstituționalității Legii privind unele măsuri necesare în
vederea restabilirii echilibrului bugetar, considerând că aceasta
este abuzivă, iar fundamentarea ei nu poate fi făcută decât cu
încălcarea flagrantă a art. 15 alin. (2), art. 11, 20, 44 și 47 din
Constituție, art. 14, 15 și 18 din Convenția pentru apărarea

9

drepturilor omului și a libertăților fundamentale, art. 1 din
Protocolul nr. 1 la Convenție, art. 1, 5 și 969 din Codul civil.
Cu Adresa nr. 108 din 22 iunie 2010, Înalta Curte de Casație
și Justiție a trimis Curții Constituționale un punct de vedere al
Avocatului Poporului referitor la Legea privind unele măsuri
necesare în vederea restabilirii echilibrului bugetar, solicitat de
către Asociația ăThemis-Casatia”.
În conformitate cu dispozițiile art. 16 alin. (2) din Legea
nr. 47/1992, sesizarea a fost transmisă președinților celor două
Camere ale Parlamentului și Guvernului, pentru a-și formula
punctele de vedere asupra sesizării de neconstituționalitate.
Președintele Senatului a transmis Curții Constituționale, cu
Adresa nr. I 2.031 din data de 22 iunie 2010, punctul său de
vedere, în care se arată că sesizarea de neconstituționalitate
este întemeiată, dispozițiile Legii privind unele măsuri necesare
în vederea restabilirii echilibrului bugetar contravenind
prevederilor art. 41, art. 47 alin. (2), art. 53 și art. 124 alin. (3) din
Constituție, precum și art. 20 din Legea fundamentală cu referire
la art. 1 din Primul Protocol Adițional la Convenția europeană
pentru apărarea drepturilor omului și a libertăților fundamentale.
Apărarea securității naționale — ca o rațiune de restrângere
a unor drepturi fundamentale — nu poate fi invocată în acest
caz, deoarece în considerarea acesteia a fost adoptată și Legea
nr. 329/2009 privind reorganizarea unor autorități și instituții
publice, raționalizarea cheltuielilor publice, susținerea mediului
de afaceri și respectarea acordurilor-cadru cu Comisia
Europeană și Fondul Monetar Internațional. Consideră că
invocarea apărării securității naționale ca o rațiune ce ar legitima
o nouă restrângere a exercițiului unor drepturi fundamentale
reprezintă o gravă încălcare a prevederilor art. 53 alin. (1) din
Legea fundamentală.
Măsura restrângerii exercițiului unor drepturi nu este instituită
în scopul salvgardării altor drepturi, legea în cauză cuprinzând
exclusiv dispoziții de diminuare ori de desființare a unor drepturi,
fără a se preciza în concret cele ce ar fi apărate în consecință.
Caracterul temporar al restrângerii exercițiului dreptului la
muncă, dreptului la pensie, la ajutor de șomaj și la măsuri de
asistență socială nu rezultă fără echivoc din dispozițiile Legii
criticate. Astfel, prevederile art. 17 alin. (2) stabilesc că
ăîncepând cu 1 ianuarie 2011 se vor aplica politici sociale și de
personal care să asigure încadrarea în nivelul cheltuielilor
bugetare rezultate ca urmare a aplicării măsurilor de reducere a
acestora adoptate în cursul anului 2010, în condițiile Legii-cadru
nr. 330/2009, precum și cu respectarea prevederilor bugetului
de stat și ale bugetului asigurărilor sociale de stat pentru anul
2011”.
Sub aspectul dispozițiilor prevăzute de art. 53 din Constituție,
se consideră că măsurile propuse prin legea dedusă controlului
de constituționalitate nu sunt proporționale cu situația ce
determină restrângerea exercițiului unor drepturi și totodată
aduc atingere dreptului la pensie, astfel cum este acesta
reglementat prin art. 47 alin. (2) din Legea fundamentală.
De asemenea, legea criticată încalcă și dispozițiile art. 124
alin. (3) din Constituție, care statuează că judecătorii sunt
independenți și se supun numai legii, întrucât în accepțiunea
textului citat independența financiară a judecătorului reprezintă
o componentă esențială a independenței puterii judecătorești.
Remunerația judecătorilor reprezintă o compensație a absenței
unor drepturi fundamentale, precum și a incompatibilităților
cărora aceștia li se supun pe parcursul întregii cariere
profesionale. Regimul strict al absenței unor drepturi,
incompatibilități și interdicții stabilite prin legea fundamentală,
precum și responsabilitățile și riscurile deosebite ale profesiei
de judecător justifică acordarea unei salarizări corespunzătoare,
în acord cu reglementările internaționale. Din această
perspectivă, diminuarea salariilor judecătorilor prin Legea privind
unele măsuri necesare în vederea restabilirii echilibrului bugetar

10

MONITORUL OFICIAL AL ROMÂNIEI, PARTEA I, Nr. 433/28.VI.2010

apare ca o încălcare a dispozițiilor art. 124 alin. (3) din
Constituție.
Guvernul a transmis Curții Constituționale punctul său de
vedere, înregistrat la Curtea Constituțională sub nr. 8.265 din
23 iunie 2010, din care rezultă că obiecția de
neconstituționalitate este neîntemeiată. În argumentarea
punctului său de vedere, Guvernul recunoaște caracterul de
drept fundamental al dreptului la muncă (inclusiv componenta
sa, dreptul la salariu), la pensie ori la șomaj, însă aceste drepturi
nu sunt absolute, exercițiul acestora putând fi restrâns în
condițiile art. 53 din Constituție. Se apreciază că, în privința
restrângerii drepturilor fundamentale, art. 53 din Constituție
impune o mai mare rigoare decât prevederile Convenției pentru
apărarea drepturilor omului și a libertăților fundamentale,
referitoare la restrângerea exercițiului unor drepturi. În
consecință, în situația în care condițiile din Constituția României
sunt mai stricte în privința restrângerii drepturilor fundamentale,
acestea urmează să fie aplicate cu prioritate raportat la
prevederile Convenției menționate. De asemenea, se susține
că, în mod implicit, și prevederile Convenției sunt respectate prin
restrângerile de drepturi operate.
Se susține că, potrivit jurisprudenței Curții Europene a
Drepturilor Omului, autoritățile naționale dispun de o anumită
putere discreționară în a aprecia noțiunea de interes general al
comunității, în acest sens fiind citată Cauza Beyeler împotriva
Italiei, 2000. Privarea de un bun, prevăzută la art. 1 din
Protocolul adițional la Convenție, poate fi făcută pentru
realizarea unor interese generale de ordin economico-social,
ceea ce este de natură să confere statelor semnatare o anumită
marjă de apreciere întotdeauna aflată sub controlul Curții
Europene a Drepturilor Omului; totodată, privarea de un bun
trebuie să fie proporțională cu scopul urmărit. De asemenea, se
arată că restrângerea dreptului de proprietate este contrară
Convenției numai dacă este discriminatorie și insuficient
motivată.
Or, în cauza de față se observă că restrângerea exercițiului
drepturilor menționate este prevăzută de lege, este luată pe o
perioadă determinată (până la data de 31 decembrie 2010) și
este justificată de salvarea securității naționale. Cu privire la
noțiunea de securitate națională, se arată că acesta este un
concept constituțional și este definit prin art. 1 din Legea
nr. 51/1991 privind siguranța națională a României, iar potrivit
acestei definiții un element esențial al securității/siguranței
naționale îl constituie starea de echilibru și de stabilitate
economică.
Posibilitatea restrângerii exercițiului unor drepturi sau libertăți
prevăzută de art. 53 din Constituție este o prerogativă
constituțională distinctă de instituirea unor măsuri excepționale
(starea de urgență sau de asediu) reglementate de prevederile
art. 93 din Constituție. Astfel, restrângerea exercițiului unor
drepturi nu implică aplicarea de principiu a dispozițiilor art. 93
din Constituție, în timp ce, în urma aplicării acestui din urmă text
constituțional, pot fi dispuse măsuri de restrângere a exercițiului
unor drepturi sau libertăți.
Se arată că dispozițiile legale criticate vizează restrângerea
exercițiului dreptului, și nu a substanței dreptului (la muncă, la
pensie sau la șomaj), din moment ce acesta continuă să fie
recunoscut și respectat în deplinătatea sa. Totodată, se arată
că, potrivit jurisprudenței Curții Europene a Drepturilor Omului,
legea nu garantează un anumit cuantum al dreptului patrimonial,
ci doar plata acestuia ca drept câștigat.
Măsurile de restrângere luate sunt nediscriminatorii,
reducerile salariale aplicându-se tuturor salariaților din instituțiile
și autoritățile publice, indiferent de regimul de finanțare, iar
reducerea pensiilor se aplică tuturor pensionarilor, indiferent de
natura pensiei, urmând ca nivelul de trai al pensionarilor să fie
păstrat prin menținerea nivelului pensiei minime garantate.

Măsurile propuse sunt obiective, rezonabile și proporționale cu
amploarea și impactul consecințelor crizei economice cu care
se confruntă România. Totodată, se arată că, în absența acestor
măsuri, statul ar urma să fie lipsit de sursele de finanțare
necesare supraviețuirii sale ca stat de drept și democratic.
În fine, se susține că măsurile preconizate sunt absolut
necesare într-o societate democratică, ținând cont că, prin
aplicarea acestora, se realizează economii la bugetul de stat în
valoare de 7.814,9 milioane lei. În sensul celor menționate,
Guvernul invocă și Decizia Curții Constituționale nr. 1.414 din
4 noiembrie 2009.
Totodată, Guvernul a mai comunicat, prin Adresa înregistrată
la Curtea Constituțională sub nr. 8.260 din 23 iunie 2010, un
tabel referitor la impactul financiar asupra bugetului general
consolidat, atât pe termen scurt, pentru anul curent, cât și pe
termen lung (pe 5 ani).
Președintele Camerei Deputaților nu a comunicat punctul
său de vedere asupra obiecției de neconstituționalitate.
C U R T E A,

examinând obiecția de neconstituționalitate, punctele de vedere
ale președintelui Senatului și Guvernului, raportul întocmit de
judecătorul-raportor, cererile de intervenție formulate și celelalte
documente depuse la dosar, dispozițiile legii criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție,
precum și ale art. 1, 10, 15 și 18 din Legea nr. 47/1992,
republicată, să soluționeze sesizarea de neconstituționalitate.
Obiecția de neconstituționalitate se referă la dispozițiile Legii
privind unele măsuri necesare în vederea restabilirii echilibrului
bugetar, care, în esență, prevăd următoarele:
I. Diminuarea cu 25% a următoarelor cheltuieli bugetare:
1. cuantumul brut al salariilor/soldelor/indemnizațiilor lunare
de încadrare — dar fără a coborî sub plafonul minim de
600 RON —, precum și al altor drepturi de natură salarială din
sectorul bugetar;
2. valoarea drepturilor/cheltuielilor cu asistența medicală,
medicamentele și protezele;
3. suma forfetară destinată plății drepturilor bănești ale
persoanelor angajate la birourile parlamentare ale deputaților și
senatorilor;
4. măsurile prevăzute la pct. 1—3 se aplică și personalului
Băncii Naționale a României, Comisiei Naționale a Valorilor
Mobiliare, Comisiei de Supraveghere a Sistemului de Pensii
Private și Comisiei de Supraveghere a Asigurărilor;
5. cuantumul sprijinului statului pentru personalul clerical;
6. indemnizațiile lunare prevăzute la art. 12 alin. (1) din
Legea nr. 45/2009;
7. cuantumul indemnizațiilor acordate membrilor Academiei
Române, membrilor Academiei Oamenilor de Știință din
România, membrilor Academiei de Științe Medicale din România
și membrilor Academiei de Științe Tehnice din România.
II. Diminuarea cu 15% a următoarelor cheltuieli bugetare:
1. indemnizația de șomaj, prestațiile sociale din partea
statului ce vizează plata unor sume pentru încurajarea șomerilor
de a se angaja;
2. pensiile, precum și indemnizația de însoțitor pentru
pensionarii de invaliditate gradul I;
3. obligațiile statului rezultate din contractele colective de
muncă ca urmare a disponibilizărilor prin concedieri colective;
4. indemnizația pentru creșterea copilului, fără a scădea însă
sub pragul de 600 RON;
5. cuantumul indemnizațiilor acordate urmașilor membrilor
Academiei Române, membrilor Academiei Oamenilor de Știință
din România;

MONITORUL OFICIAL AL ROMÂNIEI, PARTEA I, Nr. 433/28.VI.2010
6. ajutorul lunar acordat soțului supraviețuitor;
7. indemnizația de merit prevăzută de Legea nr. 118/2002;
8. indemnizațiile prevăzute de Legea nr. 341/2004.
III. Fixarea cuantumului pensiei sociale minime la 350 RON
IV. Eliminarea ajutoarelor sau a indemnizațiilor la ieșirea la
pensie, retragere sau la trecerea în rezervă
V. Biletele de odihnă pentru anul 2010 nu se vor mai
contracta de către Casa Națională de Pensii și Alte Drepturi de
Asigurări Sociale.
VI. Se abrogă, prin art. 16 din lege, o serie de prevederi
legale care vizează cheltuieli bugetare de personal, dar și alte
prestații sociale din partea statului.
VII. Potrivit art. 17 alin. (1) din lege, măsurile de diminuare a
cheltuielilor se aplică până la 31 decembrie 2010. De
asemenea, alin. (2) al aceluiași text legal prevede că:
ă(2) Începând cu data de 1 ianuarie 2011 se vor aplica politici
sociale și de personal care să asigure încadrarea în nivelul
cheltuielilor bugetare rezultate ca urmare a aplicării măsurilor
de reducere a acestora adoptate în cursul anului 2010, în
condițiile Legii-cadru nr. 330/2009, precum și cu respectarea
prevederilor legii bugetului de stat și ale bugetului asigurărilor
sociale de stat pentru anul 2011.”
Dispozițiile constituționale pretins încălcate sunt cele ale
art. 41 referitoare la munca și protecția socială a muncii, art. 47
alin. (2) referitoare la dreptul la pensie, la concediu de
maternitate plătit, la asistență medicală în unitățile sanitare de
stat, la ajutor de șomaj și la alte forme de asigurări sociale
publice sau private, prevăzute de lege, la măsuri de asistență
socială, potrivit legii, art. 53 referitor la restrângerea exercițiului
unor drepturi sau al unor libertăți și art. 124 alin. (3) referitor la
independența justiției, precum și ale art. 20 referitor la tratatele
internaționale privind drepturile omului cu referire la art. 1 din
Primul Protocol adițional la Convenția pentru apărarea
drepturilor omului și a libertăților fundamentale.
Examinând obiecția de neconstituționalitate, Curtea constată
următoarele:
I. Cererile de intervenție în nume propriu formulate de domnii
Iuliu Popescu Regnard și Alexandru Petculescu sunt
inadmisibile, întrucât instituția intervenției prevăzută de art. 49 și
următoarele din Codul de procedură civilă nu este compatibilă
cu procedura de judecată din fața Curții Constituționale (a se
vedea Decizia nr. 82 din 15 ianuarie 2009, publicată în Monitorul
Oficial al României, Partea I, nr. 33 din 16 ianuarie 2009). Potrivit
art. 14 din Legea nr. 47/1992, numai Curtea Constituțională se
poate pronunța asupra compatibilității regulilor din procedura
civilă cu procedura din fața sa; or, în procedura prevăzută de
art. 146 lit. a) din Constituție o atare intervenție este inadmisibilă,
fiind contrară regulilor procedurale stabilite prin Legea
nr. 47/1992.
II. În ceea ce privește critica de neconstituționalitate ce
vizează neconstituționalitatea diminuării cuantumului salariului
personalului bugetar, Curtea constată că aceasta este
neîntemeiată pentru argumentele ce vor fi expuse în cele ce
urmează.
Cu referire la critica de neconstituționalitate care vizează
pretinsa încălcare a art. 41 din Constituție, instanța de
contencios constituțional reține că, în jurisprudența sa, de
exemplu prin Decizia nr. 1.221 din 12 noiembrie 2008, publicată
în Monitorul Oficial al României, Partea I, nr. 804 din
2 decembrie 2008, a stabilit expressis verbis că dreptul la
muncă este un drept complex care include și dreptul la
salariu.
Astfel, salariul este o componentă a dreptului la muncă și
reprezintă contraprestația angajatorului în raport cu munca
prestată de către angajat în baza unor raporturi de muncă.
Efectele raporturilor de muncă stabilite între angajat și angajator
se concretizează în obligații de ambele părți, iar una dintre

11

obligațiile esențiale ale angajatorului este plata salariului
angajatului pentru munca prestată.
Întrucât dreptul la salariu este corolarul unui drept
constituțional, și anume dreptul la muncă, se constată că
diminuarea sa se constituie într-o veritabilă restrângere a
exercițiului dreptului la muncă. O atare măsură se poate realiza
numai în condițiile strict și limitativ prevăzute de art. 53 din
Constituție.
Pentru ca restrângerea menționată să poată fi justificată
trebuie întrunite, în mod cumulativ, cerințele expres prevăzute
de art. 53 din Constituție, și anume:
— să fie prevăzută prin lege;
— să se impună restrângerea sa;
— restrângerea să se circumscrie motivelor expres
prevăzute de textul constituțional, și anume pentru: apărarea
securității naționale, a ordinii, a sănătății ori a moralei publice, a
drepturilor și a libertăților cetățenilor; desfășurarea instrucției
penale; prevenirea consecințelor unei calamități naturale, ale
unui dezastru ori ale unui sinistru deosebit de grav;
— să fie necesară într-o societate democratică;
— să fie proporțională cu situația care a determinat-o;
— să fie aplicată în mod nediscriminatoriu;
— să nu aducă atingere existenței dreptului sau a libertății.
Astfel, Curtea reține că diminuarea cu 25% a cuantumului
salariului/indemnizației/soldei, ca un corolar al dreptului la
muncă, este prevăzută prin legea criticată și se impune pentru
reducerea cheltuielilor bugetare.
De asemenea, soluția legislativă cuprinsă în art. 1 din legea
criticată a fost determinată de apărarea securității naționale,
astfel cum rezultă din expunerea de motive a Guvernului. Este
evident că securitatea națională nu implică numai securitatea
militară, deci domeniul militar, ci are și o componentă socială și
economică. Astfel, nu numai existența unei situații manu militari
atrage aplicabilitatea noțiunii de ăsecuritate națională” din textul
art. 53, ci și alte aspecte din viața statului — precum cele
economice, financiare, sociale — care ar putea afecta însăși
ființa statului prin amploarea și gravitatea fenomenului.
În acest sens, prin Decizia nr. 1.414 din 4 noiembrie 2009,
publicată în Monitorul Oficial al României, Partea I, nr. 796 din
23 noiembrie 2009, Curtea a statuat că situația de criză
financiară mondială ar putea afecta, în lipsa unor măsuri
adecvate, stabilitatea economică a țării și, implicit, securitatea
națională.
De asemenea, prin deciziile nr. 188 și nr. 190 din 2 martie
2010, publicate în Monitorul Oficial al României, Partea I, nr. 237
din 14 aprilie 2010, respectiv nr. 224 din 9 aprilie 2010, și Decizia
nr. 712 din 25 mai 2010, publicată în Monitorul Oficial al
României, Partea I, nr. 416 din 22 iunie 2010, deciziile nr. 711 și
nr. 713 din 25 mai 2010, Decizia nr. 823 din 22 iunie 2010,
nepublicate încă, Curtea a analizat constituționalitatea
Ordonanței de urgență a Guvernului nr. 71/2009, care suspenda
executarea unor hotărâri judecătorești și eșalona plata sumelor
de bani rezultate din acestea, pornind tocmai de la premisa
situației de criză economică avută în vedere prin Decizia
nr. 1.414 din 4 noiembrie 2009.
În consecință, Curtea va trebui să stabilească dacă se
menține în continuare existența unei amenințări la adresa
stabilității economice a țării, deci, implicit, la adresa securității
naționale.
Astfel, Curtea constată că în expunerea de motive a legii
criticate se arată că, potrivit evaluării Comisiei Europene,
ăactivitatea economică a României rămâne slabă și, contrar
așteptărilor inițiale, cel mai probabil, creșterea economică s-a
menținut negativă în primul trimestru al anului 2010. [...] Până la
sfârșitul anului 2010, se așteaptă ca inflația să scadă în
continuare la aproximativ 3,75% datorită cererii interne slabe și
implementării unei politici monetare prudente. Redresarea mai

12

MONITORUL OFICIAL AL ROMÂNIEI, PARTEA I, Nr. 433/28.VI.2010

slabă a cererii interne a diminuat importurile, prognozându-se
acum un deficit de cont curent de circa 5% din PIB pentru 2010,
comparativ cu 5,5% inițial”.
Se mai arată că ădin misiunea de evaluare efectuată de
serviciile Comisiei împreună cu experții FMI și ai Băncii Mondiale
în perioada 26 aprilie—10 mai 2010, pentru a analiza progresele
înregistrate în ceea ce privește condițiile specifice atașate
tranșei a treia în valoare de 1,15 miliarde de euro în cadrul
programului de asistență financiară, a rezultat faptul că, în
condițiile politicilor curente, ținta de deficit fiscal pentru 2010, de
6,4% din PIB, nu va putea fi îndeplinită, din cauza unor
deteriorări ale condițiilor economice, a unor dificultăți în
colectarea veniturilor și derapajelor pe partea de cheltuieli.
Guvernul României și-a asumat angajamentul de a lua măsuri
compensatorii suplimentare ce trebuie adoptate și implementate
înainte de eliberarea de către Comisie a celei de-a treia tranșe
din împrumutul UE. [...] De asemenea, se precizează faptul că,
în cazul în care aceste acțiuni nu sunt implementate până în
iunie 2010 sau nu conduc la consolidarea anticipată, vor fi
implementate acțiuni suplimentare de majorare a veniturilor la
buget, inclusiv măsuri de majorare a cotelor de impunere, pentru
a se elimina orice diferență bugetară anticipată”.
În consecință, Curtea constată că această amenințare la
adresa stabilității economice continuă să se mențină, astfel încât
Guvernul este îndrituit să adopte măsuri corespunzătoare pentru
combaterea acesteia. Una dintre aceste măsuri este reducerea
cheltuielilor bugetare, măsură concretizată, printre altele, în
diminuarea cuantumului salariilor/indemnizațiilor/soldelor
cu 25%.
De asemenea, Curtea observă că autorii obiecției pornesc
de la o ipoteză greșită, și anume că pentru aplicarea restrângerii
menționate ar fi trebuit declarată starea de urgență, asediu sau
necesitate, instituții prevăzute la art. 93 din Constituție. Or, chiar
dacă instituirea stării de urgență sau de asediu poate avea drept
consecință restrângerea exercițiului unor drepturi sau libertăți,
sfera de aplicare a art. 53 nu se circumscrie numai situațiilor
prevăzute de art. 93 din Constituție. În consecință, Curtea
constată că, în situația de speță, art. 53 teza referitoare la
securitatea națională este aplicabil și, în același timp, se
constituie într-un temei pentru justificarea măsurilor preconizate.
Curtea reține că restrângerea prevăzută de legea criticată
este necesară într-o societate democratică tocmai pentru
menținerea democrației și salvgardarea ființei statului.
Cu privire la proporționalitatea situației care a determinat
restrângerea, Curtea constată că există o legătură de
proporționalitate între mijloacele utilizate (reducerea cu 25% a
cuantumului salariului/indemnizației/soldei) și scopul legitim
urmărit (reducerea cheltuielilor bugetare/reechilibrarea bugetului
de stat) și că există un echilibru echitabil între cerințele de
interes general ale colectivității și protecția drepturilor
fundamentale ale individului.
Curtea constată totodată că măsura legislativă criticată este
aplicată în mod nediscriminatoriu, în sensul că reducerea de
25% se aplică tuturor categoriilor de personal bugetar în același
cuantum și mod.
Curtea reține că legea criticată nu aduce atingere substanței
dreptului, din moment ce condițiile prevăzute la art. 53 din
Constituție, analizate anterior, sunt respectate. Curtea observă,
de asemenea, că măsura criticată are un caracter temporar,
tocmai pentru a nu se afecta substanța dreptului constituțional
protejat. Astfel, este evident că restrângerea exercițiului unui
drept trebuie să dureze numai atât timp cât se menține
amenințarea în considerarea căreia această măsură a fost
edictată.
În acest sens, Curtea constată că măsura criticată are o
durată limitată în timp, și anume până la data de 31 decembrie
2010. Cu privire la invocarea faptului că art. 17 alin. (2) din lege

acordă o posibilitate nelimitată Guvernului sau Parlamentului de
a aplica, după data de 31 decembrie 2010, diminuarea cu 25%
a salariilor, Curtea constată că această critică nu este reală,
întrucât astfel cum rezultă din textul de lege menționat, începând
cu data de 1 ianuarie 2011 se revine la cuantumul
salariilor/indemnizațiilor și soldelor de dinainte de adoptarea
acestor măsuri de diminuare, în condițiile încadrării în politicile
sociale și de personal, care, la rândul lor, trebuie să se
încadreze în nivelul cheltuielilor bugetare. Astfel, în urma
aplicării măsurilor criticate se va menține în plată același
cuantum al salariilor/indemnizațiilor și al soldelor ca cel de
dinaintea reducerilor operate prin legea criticată. Este o obligație
de rezultat pe care și-o impune legiuitorul pentru că, în caz
contrar, s-ar ajunge la încălcarea caracterului temporar al
restrângerii exercițiului drepturilor; or, tocmai acest caracter
temporar al restrângerii exercițiului drepturilor este de esența
textului art. 53 din Constituție.
Având în vedere cele expuse mai sus, Curtea constată că
măsura de diminuare a cuantumului salariului/indemnizației/
soldei cu 25% constituie o restrângere a exercițiului dreptului
constituțional la muncă ce afectează dreptul la salariu, cu
respectarea însă a prevederilor art. 53 din Constituție.
III. În ceea ce privește critica potrivit căreia diminuarea
cuantumului salariului/indemnizației/soldei cu 25% contravine
principiului independenței judecătorului, Curtea constată că
aceasta nu poate fi reținută.
Astfel, Curtea observă că principiul independenței
judecătorului prezintă două aspecte, și anume independența
funcțională și independența personală.
Independența funcțională presupune, pe de-o parte, ca
organele care judecă să nu aparțină executivului sau
legislativului, iar pe de altă parte, ca instanțele judecătorești să
fie independente, să nu fie supuse ingerințelor din partea puterii
legislative, puterii executive sau justițiabililor.
Independența personală vizează statutul care trebuie să i se
asigure prin lege judecătorului. În principal, criteriile de apreciere
a independenței personale sunt: modul de recrutare a
judecătorilor; durata numirii; inamovibilitatea; colegialitatea;
fixarea salariului judecătorilor prin lege; libertatea de expresie a
judecătorilor și a dreptului de a forma organizații profesionale,
menite să apere interesele lor profesionale; incompatibilitățile;
interdicțiile; pregătirea continuă; motivarea hotărârilor;
răspunderea judecătorilor.
Așa fiind, principiul independenței instanțelor judecătorești
nu poate fi legat doar de cuantumul remunerației judecătorilor
stabilit prin legislație. Este necesară o evaluare complexă și
sistemică în ceea ce privește conformitatea cu acest principiu.
Curtea reține că există mai mulți factori care concură în
același timp și în proporții diferite la realizarea independenței
justiției și a magistraților și niciunul dintre aceștia nu trebuie nici
nesocotit, nici absolutizat.
Remunerarea judecătorilor nu este singurul factor care
asigură independență sistemului judiciar și micșorarea acesteia,
cu respectarea condițiilor prevăzute de art. 53 din Constituție,
pe o perioadă de timp determinată, nu creează o amenințare la
adresa independenței sistemului judiciar. În plus, scăderea
salariilor a fost introdusă cu privire la toate categoriile de
personal bugetar.
De asemenea, Curtea constată că independența
judecătorilor reprezintă o garanție oferită cetățenilor, astfel
judecătorul trebuie să își desfășoare activitatea zilnică
bazându-se pe responsabilitatea etică a funcției importante pe
care o deține.
O absolutizare a drepturilor unei anumite categorii socioprofesionale trebuie privită și în contextul principiului egalității, și
anume intangibilitatea sau creșterea beneficiilor acordate unui

MONITORUL OFICIAL AL ROMÂNIEI, PARTEA I, Nr. 433/28.VI.2010
grup înseamnă în mod automat agravarea stării materiale a unui
alt grup de persoane.
De asemenea, puterea judecătorească trebuie să se
integreze în societate, iar nevoile sale trebuie să fie aprobate și
respectate de către societate. Puterea judecătorească însăși,
precum și puterile executivă și legislativă au un rol important în
a asigura acest lucru. În condițiile crizei economice, solidaritatea
socială presupune că fiecare cetățean își asumă o
responsabilitate proporțională pentru eliminarea consecințelor
crizei și că judecătorii acționează în solidaritate cu locuitorii unei
țări. Astfel, dispozițiile contestate sunt în conformitate cu
principiul solidarității și nu încalcă principiul independenței
judecătorilor.
Așa fiind, Curtea constată că măsurile prevăzute de legea
criticată nu au avut în vedere știrbirea independenței
judecătorilor.
IV. Cu referire la critica de neconstituționalitate privind
reducerea cuantumului pensiilor, Curtea constată că aceasta
este întemeiată pentru următoarele motive:
Pensia este o formă de prestație de asigurări sociale plătită
lunar [art. 7 alin. (2) și art. 90 alin. (1) din Legea nr. 19/2000,
publicată în Monitorul Oficial al României, Partea I, nr. 140 din
1 aprilie 2000] în baza legii, inerentă și indisolubil legată de
calitatea de pensionar, obținută în baza unei decizii de
pensionare, cu respectarea tuturor prevederilor legale impuse
de legiuitor. Potrivit prevederilor art. 1 din Legea nr. 19/2000,
dreptul la asigurări sociale este garantat de stat și se exercită,
în condițiile legii menționate, prin sistemul public de pensii și alte
drepturi de asigurări sociale. Acesta se organizează și
funcționează, printre altele, și pe principiul contributivității,
conform căruia fondurile de asigurări sociale se constituie pe
baza contribuțiilor datorate de persoanele fizice și juridice,
participante la sistemul public, drepturile de asigurări sociale
cuvenindu-se pe temeiul contribuțiilor de asigurări sociale plătite
[art. 2 lit. e) din Legea nr. 19/2000]. Aceasta înseamnă că
pensia, ca prestație din partea sistemului public de pensii, intră
sub incidența principiului contributivității.
Art. 9 alin. (1) teza întâi din legea criticată reglementează
diminuarea cu 15% a cuantumului brut al pensiilor cuvenite sau
aflate în plată, de asemenea, art. 9 alin. (2) teza întâi din aceeași
lege prevede că valoarea punctului de pensie utilizat pentru
determinarea cuantumului brut al pensiilor ce vor fi stabilite sau
acordate începând cu data intrării în vigoare a legii este de
622,9 lei. În consecință, în mod evident, prevederile anterior
menționate vizează pensiile contributive cuvenite sau aflate în
plată și cele ce vor fi stabilite sau acordate.
În Cauza Stec și alții împotriva Regatului Unit, 2006, Curtea
Europeană a Drepturilor Omului a stabilit că art. 1 din Protocolul
adițional la Convenție nu vizează un drept de a dobândi
proprietatea în sistemul regimului de securitate socială. Este la
libera apreciere a statului de a decide cu privire la aplicarea
oricărui regim de securitate socială sau de a alege tipul sau
cuantumul beneficiilor pe care le acordă în oricare dintre aceste
regimuri. Singura condiție impusă statului este aceea de a
respecta art. 14 din Convenție privind nediscriminarea. Dacă, în
schimb, statul a adoptat o legislație care reglementează drepturi
provenite din sistemul de asigurări sociale — indiferent dacă
acestea rezultă sau nu din plata unor contribuții —, acea
legislație trebuie să fie considerată ca generând un interes
patrimonial în sensul art. 1 din Protocolul adițional la Convenție.
Cu alte cuvinte, Curtea a abandonat distincția dintre beneficiile
de natură contributivă și cele necontributive sub aspectul
incidenței art. 1 din Protocolul adițional la Convenție.

13

Distinct de exigențele Convenției pentru apărarea drepturilor
omului și a libertăților fundamentale, Constituția României
prevede, în mod expres, la art. 47 alin. (2), dreptul la pensie ca
drept fundamental. Textul constituțional nu califică dreptul la
pensie doar din perspectiva unui interes patrimonial al
persoanei, ci, consacrând în mod expres dreptul la pensie ca
un drept fundamental, impune statului obligații constituționale
suplimentare, astfel încât să se asigure un nivel de ocrotire al
acestui drept superior celui prevăzut de Convenție și de
protocoalele sale adiționale. În aceste condiții devine aplicabil
art. 60 din Convenție, potrivit căruia ănicio dispoziție din prezenta
convenție nu va fi interpretată ca limitând sau aducând atingere
drepturilor omului și libertăților fundamentale care ar putea fi
recunoscute conform legilor oricărei părți contractante sau
oricărei alte convenții la care această parte contractantă este
parte”.
Curtea constată că dreptul la pensie este un drept
preconstituit încă din perioada activă a vieții individului, acesta
fiind obligat prin lege să contribuie la bugetul asigurărilor sociale
de stat procentual raportat la nivelul venitului realizat. Corelativ,
se naște obligația statului ca în perioada pasivă a vieții
individului să îi plătească o pensie al cărei cuantum să fie
guvernat de principiul contributivității, cele două obligații fiind
intrinsec și indisolubil legate. Scopul pensiei este acela de a
compensa în perioada pasivă a vieții persoanei asigurate
contribuțiile vărsate de către aceasta la bugetul asigurărilor
sociale de stat în temeiul principiului contributivității și de a
asigura mijloacele de subzistență a celor ce au dobândit acest
drept în condițiile legii (perioadă contributivă, vârstă de
pensionare etc.). Astfel, statul are obligația pozitivă de a lua
toate măsurile necesare realizării acestei finalități și de a se
abține de la orice comportament de natură a limita dreptul la
asigurări sociale.
Deși sumele plătite cu titlu de contribuție la asigurările sociale
nu reprezintă un depozit la termen și, prin urmare, nu pot da
naștere vreunui drept de creanță asupra statului sau asupra
fondurilor de asigurări sociale (Decizia Curții Constituționale
nr. 861 din 28 noiembrie 2006, publicată în Monitorul Oficial al
României, Partea I, nr. 45 din 22 ianuarie 2007), acestea
îndreptățesc persoana care a realizat venituri și care a plătit
contribuția sa la bugetul asigurărilor sociale de stat să
beneficieze de o pensie care să reflecte nivelul veniturilor
realizate în perioada activă a vieții.
Cuantumul pensiei, stabilit potrivit principiului contributivității,
se constituie într-un drept câștigat, astfel încât diminuarea
acesteia nu poate fi acceptată nici măcar cu caracter temporar.
Prin sumele plătite sub forma contribuțiilor la bugetul asigurărilor
sociale, persoana în cauză practic și-a câștigat dreptul de a
primi o pensie în cuantumul rezultat prin aplicarea principiului
contributivității; astfel, contributivitatea ca principiu este de
esența dreptului la pensie, iar derogările, chiar și temporare,
referitoare la obligația statului de a plăti cuantumul pensiei,
rezultat în urma aplicării acestui principiu, afectează substanța
dreptului la pensie.
Aceasta nu înseamnă că legea nu poate în viitor să reașeze
sistemul de calcul al pensiilor, bazându-se, însă, tot pe principiul
contributivității, pentru că, în caz contrar, s-ar ajunge la negarea
evoluției în reglementarea juridică a acestui domeniu. De aceea,
dacă prin reașezarea sistemului de calcul al pensiei în sensul
arătat mai sus rezultă un cuantum mai mic al acesteia, statul
este obligat să adopte reglementări similare art. 180 alin. (7) din
Legea nr. 19/2000 privind sistemul public de pensii și alte
drepturi de asigurări sociale, publicată în Monitorul Oficial al

14

MONITORUL OFICIAL AL ROMÂNIEI, PARTEA I, Nr. 433/28.VI.2010

României, Partea I, nr. 140 din 1 aprilie 2000, și anume să
mențină în plată cuantumul pensiei stabilit potrivit
reglementărilor anterior în vigoare dacă acesta este mai
avantajos. Aceasta este o măsură de protecție a persoanelor
care beneficiază de pensie în sensul art. 47 alin. (2) din
Constituție, constituind, de asemenea, o speranță legitimă a
asiguratului, întemeiată pe prevederile legale în vigoare cu
privire la obținerea și încasarea unui anumit cuantum al pensiei.
De asemenea, Curtea constată și anumite insuficiențe de
redactare a textului art. 9 din lege. Astfel, potrivit art. 9 alin. (1)
din legea criticată, are loc o diminuare cu 15% a cuantumului
pensiilor cuvenite sau aflate în plată, ceea ce coroborat cu
art. 17 alin. (1) din lege duce la concluzia că o atare diminuare
este temporară — până la 31 decembrie 2010. Însă, cu privire
la pensiile ce vor fi stabilite sau acordate, a fost diminuată chiar
valoarea punctului de pensie, astfel încât coroborarea acestui
text legal cu art. 17 alin. (1) din lege nu mai apare ca fiind una
clară, ceea ce înseamnă că pentru aceste pensii legiuitorul va
trebui să adopte ulterior o lege pentru a le aduce după 1 ianuarie
2011 la nivelul pensiilor care erau în plată la momentul intrării în
vigoare a legii criticate. Altfel, s-ar crea o diferență de tratament
nepermisă între pensiile aflate în plată și cele ce vor fi stabilite
sau acordate. Mai mult, proporțional, valoarea punctului de
pensie în ipoteza art. 9 alin. (1) din lege ar fi mai mică decât cea
reglementată de art. 9 alin. (2) din aceeași lege, ceea ce este,
de asemenea, inadmisibil.
Totodată, Curtea constată că dificultățile bugetului
asigurărilor sociale de stat nu pot fi opuse dreptului la pensie în
sensul diminuării, chiar și temporare, a cuantumului pensiei,
dreptul constituțional la pensie neputând fi afectat de proasta
gestionare a bugetului respectiv de către stat.
De asemenea, Curtea observă și unele considerente de
principiu referitoare la dreptul la pensie în jurisprudența altor
curți constituționale. Astfel, Curtea Constituțională a Ungariei,
prin Decizia nr. 455/B/1995, a stabilit că pensia calculată după
regulile sistemului de asigurări sociale nu poate fi afectată, iar
prin Decizia nr. 277/B/1997 a statuat că modificarea unilaterală
a cuantumului pensiilor este neconstituțională, cu referire directă
la imposibilitatea legiuitorului de a scădea pensiile mari pentru
a crește pensiile mici. Totodată, prin Decizia nr. 39/1999 (XII.21),
aceeași instanță constituțională a statuat că pensia (contributivă)
este un drept câștigat și cumpărat într-o atât de mare măsură
încât
modificarea
cuantumului
său
nominal
este
neconstituțională. De altfel, considerente similare se regăsesc și
în Decizia Curții Constituționale din Letonia nr. 2009—43—01
din 21 decembrie 2009.
În consecință, având în vedere gradul ridicat de protecție
oferit prin Constituție acestui drept, pentru motivele sus arătate,
reducerea cuantumului pensiei contributive, indiferent de
procent și indiferent de perioadă, nu poate fi realizată. Rezultă
că art. 53 din Constituție nu poate fi invocat ca temei pentru
restrângerea exercițiului dreptului la pensie.
Totodată, Curtea constată că, potrivit art. 54 lit. a) din Legea
nr. 19/2000, invaliditatea de gradul I este caracterizată ăprin
pierderea totală a capacității de muncă, a capacității de
autoservire, de autoconducție sau de orientare spațială, invalidul
necesitând îngrijire sau supraveghere permanentă din partea
altei persoane”. În consecință, diminuarea cu 15% a
indemnizațiilor de însoțitor pentru pensionarii de invaliditate
gradul I, precum și stabilirea unei valori a punctului de pensie
inferioară celei existente, necesară la calculul cuantumului brut
al indemnizației de însoțitor, contravin art. 47 alin. (1) din

Constituție, statul neîndeplinindu-și obligația de a lua măsuri
adecvate de protecție socială.
V. Curtea constată că prestațiile sociale care au fost
eliminate de textul art. 16 din legea criticată nu sunt prevăzute
la nivel constituțional, astfel încât legiuitorul este liber să
aprecieze asupra acordării sau neacordării acestora, în funcție
de posibilitățile bugetare ale statului. În consecință, eliminarea
acestor prestații sociale nu contravine prevederilor
constituționale invocate.
VI. Cu privire la prestațiile sociale ale căror cuantum a fost
diminuat, Curtea constată următoarele:
— cuantumul prestațiilor sociale prevăzute expres de textul
constituțional al art. 47 (de exemplu, ajutorul de șomaj) poate fi
diminuat cu respectarea condițiilor impuse de art. 53 din
Constituție, cele constatate de către Curte la analiza
constituționalității restrângerii exercițiului dreptului la muncă fiind
mutatis mutandis aplicabile și în acest caz;
— cuantumul prestațiilor sociale care nu sunt prevăzute de
textul constituțional al art. 47 (de exemplu cele cuprinse la
art. 15 din legea criticată) poate fi dimensionat de către legiuitor
în funcție de posibilitățile bugetare existente la un moment dat;
astfel, reducerea acestui cuantum nu contravine prevederilor
constituționale invocate.
VII. Curtea observă că prin Decizia nr. 415 din 14 aprilie
2010, publicată în Monitorul Oficial al României, Partea I, nr. 294
din 5 mai 2010, a stabilit că ădispozițiile art. 147 alin. (1) din
Constituție disting — cu privire la obligația de a pune de acord
prevederile neconstituționale cu dispozițiile Constituției — între
competența Parlamentului, pentru dispozițiile din legi, pe de-o
parte, și cea a Guvernului, pentru dispozițiile din ordonanțe ale
acestuia, pe de altă parte. Ca atare, pe o perioadă de 45 de zile
de la data publicării în Monitorul Oficial al României, Partea I,
a prezentei decizii, Guvernul nu poate adopta o ordonanță de
urgență pentru a pune de acord prevederile Legii [...] constatate
ca fiind neconstituționale cu dispozițiile Constituției, dar poate
iniția un proiect de lege în acord cu cele stabilite prin prezenta
decizie”.
Raportat la situația de față, Curtea reține că legea criticată a
fost adoptată prin procedura angajării răspunderii Guvernului în
fața Camerei Deputaților și a Senatului, în ședința comună din
data de 7 iunie 2010. Chiar dacă legea a fost adoptată prin
această procedură, ea este și va rămâne un act al Parlamentului
atât în sens formal, cât și material. Prin urmare, potrivit art. 147
alin. (2) din Constituție, Curtea constată că este de competența
exclusivă a Parlamentului reexaminarea dispozițiilor constatate
ca fiind neconstituționale, pentru punerea lor de acord cu decizia
Curții Constituționale, iar reexaminarea se va realiza tot în
ședința comună a celor două Camere ale Parlamentului.
Curtea, totodată, constată că, în aplicarea art. 147 alin. (2)
din Constituție, Parlamentul va reexamina numai dispozițiile
constatate ca fiind neconstituționale, pentru a le pune de acord
cu prezenta decizie, și, în măsura în care se impune, va recorela
celelalte dispoziții ale legii ca operațiune de tehnică legislativă.
Ad similis, a se vedea Decizia Curții Constituționale nr. 1.177
din 12 decembrie 2007, publicată în Monitorul Oficial al
României, Partea I, nr. 871 din 20 decembrie 2007.
VIII. În final, Curtea constată că, potrivit Deciziei Plenului
Curții Constituționale nr. 1/1995 privind obligativitatea deciziilor
sale pronunțate în cadrul controlului de constituționalitate,
puterea de lucru judecat ce însoțește actele jurisdicționale, deci
și deciziile Curții Constituționale, se atașează nu numai
dispozitivului, ci și considerentelor pe care se sprijină acesta.
Astfel, Curtea reține că atât considerentele, cât și dispozitivul
deciziilor sale sunt general obligatorii, potrivit dispozițiilor

MONITORUL OFICIAL AL ROMÂNIEI, PARTEA I, Nr. 433/28.VI.2010
art. 147 alin. (4) din Constituție, și se impun cu aceeași forță
tuturor subiectelor de drept.
În consecință, așa cum a statuat Curtea și în jurisprudența sa
(a se vedea Decizia nr. 1.415 din 4 noiembrie 2009, publicată în
Monitorul Oficial al României, Partea I, nr. 796 din 23 noiembrie
2009, Decizia nr. 414 din 14 aprilie 2010, publicată în Monitorul

15

Oficial al României, Partea I, nr. 291 din 4 mai 2010, sau Decizia
nr. 415 din 14 aprilie 2010, publicată în Monitorul Oficial al
României, Partea I, nr. 294 din 5 mai 2010), atât Parlamentul,
cât și Guvernul, respectiv autoritățile și instituțiile publice
urmează să respecte cele stabilite de Curtea Constituțională în
considerentele și dispozitivul prezentei decizii.

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

1. Constată că dispozițiile art. 1—8 și cele ale art. 10—17 din Legea privind unele măsuri necesare în vederea restabilirii
echilibrului bugetar sunt constituționale.
2. Constată că dispozițiile art. 9 din Legea privind unele măsuri necesare în vederea restabilirii echilibrului bugetar sunt
neconstituționale.
Definitivă și general obligatorie.
Decizia se comunică președintelui României, președinților celor două Camere ale Parlamentului și primului-ministru și se
publică în Monitorul Oficial al României, Partea I.
Dezbaterile au avut loc la datele de 24 și 25 iunie 2010 și la acestea au participat: Augustin Zegrean, președinte, Aspazia
Cojocaru, Acsinte Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás Valentin Zoltán,
Tudorel Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrați-asistenți,
Ramona Daniela Marițiu
Benke Károly

O P I N I E S E PA R AT Ă

Prin Decizia nr. 872 din 25 iunie 2010 Curtea Constituțională
a constatat că dispozițiile art. 1—8 și cele ale art. 10—17 din
Legea privind unele măsuri necesare în vederea restabilirii
echilibrului bugetar sunt constituționale. Prin aceeași decizie
Curtea Constituțională a decis că dispozițiile art. 9 din Legea
privind unele măsuri necesare în vederea restabilirii echilibrului
bugetar sunt neconstituționale.
Din conținutul art. 124 alin. (3) din Legea fundamentală,
referitoare la înfăptuirea justiției, independența financiară a
judecătorului reprezintă o componentă de esență a
independenței puterii judecătorești. Remunerația judecătorilor
reprezintă o compensație, care ține cont atât de
responsabilitățile profesiei de judecător, cât și de regimul strict
al incompatibilităților stabilit prin Constituție, precum și prin
Legea nr. 303/2004, republicată.
Curtea a constatat că diminuarea cuantumului salariului cu
25% nu contravine independenței judecătorului. Curtea a făcut
deosebirea dintre independența funcțională și independența
personală a judecătorului. În același timp Curtea a considerat
că remunerarea judecătorilor nu este un fapt care asigură
independența sistemului judiciar și micșorarea acesteia cu
respectarea art. 53 din Constituție nu determină o amenințare la
adresa sistemului judiciar.
Prima noastră obiecție se referă la modalitatea în care
Curtea a analizat independența sistemului judiciar și legătura
dintre această independență și remunerația judecătorului.

Considerăm că remunerarea adecvată constituie o condiție
esențială a independenței judecătorului, așa cum reiese și din
dispozițiile art. 11 din Principiile de bază referitoare la
independența magistraturii, adoptate prin rezoluțiile Adunării
Generale a Organizației Națiunilor Unite nr. 40/32 din
29 noiembrie 1985 și nr. 40/146 din 13 decembrie 1985. Aceste
principii, deși prevăzute de rezoluții ale Adunării Generale, care
nu au în sine un caracter obligatoriu, au dobândit un caracter
obligatoriu, fiind astăzi considerate norme juridice cu caracter
cutumiar, în sensul art. 38 paragraful 2 din Statutul Curții
Internaționale de Justiție, care reglementează izvoarele
dreptului internațional. Caracterul cutumiar, obligatoriu al acestor
norme este recunoscut în dreptul internațional, cel mai recent
prin comentariul art. 14 din Pactul internațional relativ la
drepturile civile și politice, convenție semnată și ratificată de
România.
Referitor la invocarea art. 53 din Constituție și independența
magistraților, interpretarea pe care o dăm provine din caracterul
diferit al acestei reglementări în diverse dispoziții constituționale
și în Carta drepturilor fundamentale ale Uniunii Europene.
Considerăm că remunerația magistraților trebuie menținută,
pentru că existența unui stat de drept este fundamentală și este
legată în mod indisolubil de independența și imparțialitatea
justiției. Este cu atât mai important în această perioadă limitată
să se mențină un stat de drept.

Judecător,
Iulia Antoanella Motoc

16

MONITORUL OFICIAL AL ROMÂNIEI, PARTEA I, Nr. 433/28.VI.2010
CURTEA CONSTITUȚIONALĂ

D E C I Z I A Nr. 873
din 25 iunie 2010

referitoare la obiecția de neconstituționalitate a dispozițiilor Legii privind stabilirea unor măsuri
în domeniul pensiilor
Cu Adresa nr. 100 din 15 iunie 2010, Înalta Curte de Casație și Justiție a transmis Curții Constituționale sesizarea referitoare
la neconstituționalitatea dispozițiilor Legii privind stabilirea unor măsuri în domeniul pensiilor, adoptată în temeiul prevederilor
art. 114 alin. (3) din Constituție, în urma angajării răspunderii Guvernului în fața Camerei Deputaților și a Senatului, în ședința
comună din data de 7 iunie 2010.
Sesizarea formulată de către Înalta Curte de Casație și Justiție, în temeiul art. 146 lit. a) din Constituție și al art. 15 alin. (1)
din Legea nr. 47/1992 privind organizarea și funcționarea Curții Constituționale, s-a hotărât în ședința din data de 15 iunie 2010,
prin Hotărârea nr. 2 a Secțiilor Unite ale Înaltei Curți de Casație și Justiție, fiind votată de cei 86 de judecători prezenți din totalul
de 113 judecători în funcție ai instanței supreme, în conformitate cu art. 25 lit. c) din Legea nr. 304/2004 privind organizarea
judiciară.
Sesizarea de neconstituționalitate a fost înregistrată la Curtea Constituțională sub nr. 7.779 din 15 iunie 2010 și constituie
obiectul Dosarului Curții Constituționale nr. 1.533A/2010.
Autorul sesizării de neconstituționalitate consideră că Legea privind stabilirea unor măsuri în domeniul pensiilor, adoptată
în temeiul prevederilor art. 114 alin. (3) din Constituție, prin angajarea răspunderii Guvernului în fața Camerei Deputaților și a
Senatului, în ședința comună din data de 7 iunie 2010, contravine prevederilor constituționale ale art. 124 alin. (3), ale art. 15
alin. (2), ale art. 47 alin. (2) și ale art. 53, precum și celor ale art. 20, raportate la art. 1 din Protocolul nr. 1 la Convenția pentru
apărarea drepturilor omului și a libertăților fundamentale, pentru următoarele considerente:
1. În accepțiunea prevederilor art. 124 alin. (3) din
Constituție, independența financiară a judecătorului reprezintă o
componentă esențială a independenței justiției, iar, în
contradicție cu acest principiu constituțional, art. 1, 3 și 12 din
Legea privind stabilirea unor măsuri în domeniul pensiilor prevăd
eliminarea pensiei de serviciu a judecătorilor, fără a se ține
seama de faptul că pensia de serviciu este inclusă în cariera
judecătorului, întocmai ca numirea, formarea profesională
continuă, evaluarea și promovarea, pensionarea marcând
momentul final al carierei judecătorului și având semnificația
juridică a unui drept câștigat, care trebuie să producă efecte
juridice indiferent de circumstanțe.
2. Pensia de serviciu a magistraților reprezintă o
compensație a absenței unor drepturi fundamentale, cum sunt
drepturile exclusiv politice (dreptul de a fi aleși în Camera
Deputaților, Senat, în funcția de Președinte al României ori în
organele administrației locale, precum și dreptul de a fi aleși în
Parlamentul European) și drepturile social-economice (dreptul la
negocieri colective în materie de muncă, dreptul la grevă,
libertatea economică), precum și a incompatibilităților stabilite
la nivel constituțional pe parcursul întregii cariere profesionale
[potrivit art. 125 alin. (3) din Constituție, funcția de judecător este
incompatibilă cu orice altă funcție publică sau privată, cu
excepția funcțiilor didactice din învățământul superior].
De asemenea, acestor incompatibilități li se adaugă
interdicțiile prevăzute de art. 5—11 din Legea nr. 303/2004
privind statutul judecătorilor și procurorilor, iar, pe de altă parte,
stabilirea pensiei de serviciu a judecătorilor ține seama de
responsabilitățile și riscurile profesiei de judecător, care privesc
întreaga durată a carierei acestuia.
În concluzie, regimul strict al absenței unor drepturi, al
incompatibilităților și interdicțiilor stabilit prin Legea
fundamentală și dezvoltat prin lege specială, precum și
responsabilitățile și riscurile impun acordarea dreptului la pensia
de serviciu.
În acest context, autorul sesizării precizează că
reglementarea pensiei de serviciu pentru anumite categorii
profesionale și deci și pentru judecători își găsește temeiul legal
în legislația europeană, și anume Directiva Consiliului
Comunităților Europene 86/378/CEE din 24 iulie 1986 privind
punerea în aplicare a principiului egalității de tratament între
bărbați și femei în cadrul regimurilor profesionale de securitate

socială, astfel cum a fost modificată prin Directiva 96/97/CE a
Consiliului Uniunii Europene din 20 decembrie 1996. Acest act
european creează cadrul legal la nivelul Uniunii Europene
pentru ca statele membre, în considerarea locului și a rolului
unui anumit sector profesional, să stabilească pentru acesta un
regim profesional de securitate socială, cu respectarea
principiului egalității de tratament între bărbați și femei. Astfel,
instituirea pensiei de serviciu a judecătorilor ține seama de locul
și de rolul justiției în statul de drept, precum și de legislația
europeană privind regimurile profesionale de securitate socială.
Totodată, Carta europeană privind statutul judecătorilor,
adoptată cu ocazia reuniunii multilaterale având ca obiect
statutul judecătorilor în Europa, organizată de Consiliul Europei
în perioada 8—10 iulie 1998, stabilește în art. 6.4 că ăstatul
asigură judecătorilor care au atins vârsta legală de încetare a
funcției lor, după exercitarea acestei funcții cu statut profesionist
pe parcursul unei anumite perioade de timp, plata unei pensii al
cărei nivel să fie apropiat posibil de nivelul ultimei sale
remunerări în activitatea jurisdicțională”. În același sens, Avizul
nr. 1 (2001) al Consiliului Consultativ al Judecătorilor Europeni
referitor la standardele privind independența puterii judecătorești
și inamovibilitatea judecătorilor prevede, în concluziile sale, că
ăremunerarea judecătorilor trebuie să fie corespunzătoare cu
rolul și responsabilitățile acestora și trebuie să asigure în mod
adecvat plata concediilor medicale și a pensiei. Ea trebuie
protejată prin prevederi legale specifice împotriva diminuărilor
și trebuie să existe prevederi privind mărirea salariilor în raport
cu creșterea prețurilor”.
Potrivit jurisprudenței Curții Constituționale, abrogarea
dispozițiilor care reglementează pensia de serviciu a
judecătorilor contravine art. 124 alin. (3) din Constituție. Astfel,
prin Decizia nr. 20/2000 referitoare la sesizarea de
neconstituționalitate a art. 41 alin. (2) din Legea privind sistemul
public de pensii și alte drepturi de asigurări sociale și a
dispozițiilor art. 198 din aceeași lege, prin care a fost abrogat
art. 103 din Legea nr. 92/1992 pentru organizarea
judecătorească, republicată, Curtea Constituțională a statuat că
dispozițiile constituționale conform cărora ăjudecătorii sunt
independenți și se supun numai legii” nu au caracter declarativ,
ci constituie norme constituționale obligatorii pentru Parlament,
care are îndatorirea de a legifera instituirea unor mecanisme
corespunzătoare de asigurare reală a independenței

MONITORUL OFICIAL AL ROMÂNIEI, PARTEA I, Nr. 433/28.VI.2010
judecătorilor, fără de care nu se poate concepe existența statului
de drept, prevăzută prin art. 1 alin. (3) din Constituție. Așa fiind,
Curtea Constituțională a stabilit că abrogarea art. 103 din Legea
nr. 92/1992, republicată, care reglementa pensia de serviciu a
magistraților, contravine principiului stabilit în art. 124 alin. (3)
din Legea fundamentală.
Prin aceeași decizie Curtea Constituțională a statuat că
instituirea pensiei de serviciu pentru magistrați nu reprezintă un
privilegiu, ci este justificată în mod obiectiv, ea constituind o
compensație parțială a inconvenientelor ce rezultă din rigoarea
statutelor speciale cărora trebuie să li se supună magistrații.
Prin urmare, concluzionează autorul sesizării, Legea privind
stabilirea unor măsuri în domeniul pensiilor, chiar în lipsa unei
abrogări exprese a dispozițiilor referitoare la pensia de serviciu
cuprinse în Legea nr. 303/2004, echivalează cu aceasta și este,
în consecință, neconstituțională.
Totodată, eliminarea pensiei de serviciu a magistraților este
contrară exigențelor actuale cuprinse în documentele
internaționale referitoare la drepturile magistraților, în
considerarea importanței rolului acestora în apărarea statului de
drept. ăPrincipiile fundamentale privind independența
magistraturii”, adoptate de cel de-al VII-lea Congres al Națiunilor
Unite pentru prevenirea crimei și tratamentul delincvenților
(Milano, 26 august—6 septembrie 1985) și confirmate de
Adunarea Generală a Organizației Națiunilor Unite prin
rezoluțiile nr. 40/32 din 29 noiembrie 1985 și nr. 40/146 din
13 decembrie 1985, prevăd în mod expres prin art. 11 că ădurata
mandatului judecătorilor, independența acestora, siguranța lor,
remunerația corespunzătoare, condițiile de muncă, pensiile și
vârsta de pensionare sunt în mod adecvat garantate prin lege”.
În mod asemănător, ăRecomandarea nr. R (94) 12 cu privire
la independența, eficacitatea și rolul judecătorilor”, adoptată la
13 octombrie 1994 de Comitetul Miniștrilor al Consiliului Europei,
subliniind importanța independenței judecătorilor în scopul
întăririi preeminenței dreptului în statele democratice și în
considerarea art. 6 din Convenția pentru apărarea drepturilor
omului și a libertăților fundamentale, precum și a ăPrincipiilor
fundamentale [ale Organizației Națiunilor Unite] privind
independența magistraturii”, anterior menționate, a stabilit,
printre alte importante măsuri pe care statele membre urmează
să le adopte, și pe aceea ăde a veghea ca statutul și remunerația
judecătorilor să fie pe măsura demnității profesiei lor și a
responsabilităților pe care și le asumă”.
3. Dispozițiile Legii privind stabilirea unor măsuri în domeniul
pensiilor care prevăd recalcularea pensiilor de serviciu contravin
și prevederilor art. 15 alin. (2) din Constituție, potrivit cărora
ălegea dispune numai pentru viitor, cu excepția legii penale sau
contravenționale mai favorabile”.
În acest sens, prin Decizia nr. 375/2005 referitoare la
sesizările de neconstituționalitate a Legii privind reforma în
domeniile proprietății și justiției, precum și unele măsuri
adiacente, Curtea Constituțională a stabilit că noile reglementări —
privind criteriile și condițiile concrete ale exercitării dreptului la
pensie, inclusiv modul de calcul și de actualizare a cuantumului
pensiei — ănu pot fi aplicate cu efecte retroactive, respectiv în
privința cuantumului pensiilor anterior stabilite, ci numai pentru
viitor, începând cu data intrării lor în vigoare”. Referitor la
aplicarea noilor reglementări asupra raporturilor juridice născute
anterior, instanța de contencios constituțional a reținut că
ălegiuitorul este liber să redimensioneze, printr-o lege nouă,
durata mandatelor funcțiilor de conducere în alt fel decât legea
în vigoare, dar numai pentru viitor, nu și pentru mandatele în
curs, altfel ar însemna să nesocotească regula neretroactivității
legii, care este normă de nivel constituțional, prevăzută în art. 15
alin. (2) din Legea fundamentală”.
4. Autorul sesizării de neconstituționalitate mai susține că
legea criticată impune o pierdere ireversibilă a pensiei de

17

serviciu, aceasta echivalând cu o veritabilă expropriere,
aducând atingere art. 1 paragraful 2 din Protocolul nr. 1 la
Convenția pentru apărarea drepturilor omului și a libertăților
fundamentale.
Totodată, consideră că dispozițiile art. 53 din Constituție nu
sunt incidente în cauză. Astfel, referitor la restrângerea
exercițiului unor drepturi sau al unor libertăți, Curtea
Constituțională, în considerentele Deciziei nr. 1.414/2009,
considerente general obligatorii, a stabilit că de esența
legitimității constituționale a restrângerii exercițiului unui drept
sau al unei libertăți este caracterul excepțional și temporar al
acesteia și că este sarcina statului să găsească soluții pentru
contracararea efectelor crizei economice, printr-o politică
economică și socială adecvată. Diminuarea veniturilor
personalului din autoritățile și instituțiile publice nu poate
constitui, pe termen lung, o măsură proporțională cu situația
invocată de inițiatorul proiectului de lege, iar eventuala
intervenție legislativă în sensul prelungirii acestei măsuri poate
determina efecte contrarii celor vizate, în sensul tulburării bunei
funcționări a instituțiilor și autorităților publice.
Având în vedere aceste considerente, autorul sesizării
susține că, în primul rând, legea criticată impune o restrângere
cu caracter permanent a exercițiului dreptului la pensie,
recalcularea pensiilor de serviciu operând fără vreo limitare
temporară, așa cum rezultă din dispozițiile art. 3 și 12, fiind
reglementată sub condiție suspensivă. Așadar, legea criticată
nu numai că nu consfințește caracterul temporar al restrângerii
exercițiului dreptului la pensie, ci stabilește explicit o pierdere
cu caracter permanent a pensiei de serviciu și, prin urmare, nu
are legitimitate constituțională, în sensul considerentelor
Deciziei Curții Constituționale nr. 1.414/2009.
În al doilea rând, caracterul excepțional al restrângerii
exercițiului dreptului la pensie nu poate fi susținut, în condițiile în
care legea criticată constituie o a doua măsură de restrângere
a exercițiului unor drepturi adoptată într-un interval de
aproximativ 6 luni. Astfel, prin Legea nr. 329/2009 privind
reorganizarea unor autorități și instituții publice, raționalizarea
cheltuielilor publice, susținerea mediului de afaceri și
respectarea acordurilor-cadru cu Comisia Europeană și Fondul
Monetar Internațional, invocându-se aceeași situație de criză
economică, exercițiul unor drepturi a fost restrâns cu caracter
temporar.
Or, restrângerea sistematică, repetată, a exercițiului unor
drepturi, care tinde să devină o regulă în conduita autorității
publice, care adoptă această măsură, iar nu o excepție, se
situează în afara cadrului constituțional, pe care îl trasează
dispozițiile art. 53 și jurisprudența Curții Constituționale.
În al treilea rând, diminuarea substanțială a cuantumului
pensiilor, determinată de recalcularea acestora impusă prin
legea criticată, are drept consecință nerespectarea condiției
referitoare la caracterul rezonabil și proporțional al restrângerii
exercițiului dreptului prevăzut de art. 47 alin. (2) din Constituție,
caracter de care depinde compatibilitatea restrângerii exercițiului
unor drepturi cu Legea fundamentală, în conformitate cu Decizia
Curții Constituționale nr. 1.414/2009.
Or, diminuarea substanțială a cuantumului pensiilor ca
urmare a recalculării acestora în condițiile legii criticate pune în
discuție legitimitatea constituțională a restrângerii exercițiului
dreptului la pensie, prevăzut în art. 47 alin. (2) din Constituție,
din punct de vedere al caracterului rezonabil și proporțional al
măsurii de restrângere.
5. Totodată, din perspectiva art. 1 din Protocolul nr. 1 și a
jurisprudenței Curții Europene a Drepturilor Omului referitoare
la aceste dispoziții, drepturile care decurg din contribuțiile în
cadrul regimurilor de securitate socială, cum este dreptul la
pensie, constituie drepturi patrimoniale, care intră sub protecția
art. 1 din Protocol.

18

MONITORUL OFICIAL AL ROMÂNIEI, PARTEA I, Nr. 433/28.VI.2010

Recunoscând marja de apreciere a statelor în materia
legislației sociale, Curtea Europeană a Drepturilor Omului a
subliniat obligația autorităților publice de a menține un just
echilibru între interesul general și imperativele protecției
drepturilor fundamentale ale persoanei, echilibru care nu este
menținut ori de câte ori, prin diminuarea drepturilor patrimoniale,
persoana trebuie să suporte o sarcină excesivă și
disproporționată. Într-o astfel de situație, există o încălcare a
art. 1 din Protocolul nr. 1 la Convenție, determinată de
încălcarea caracterului rezonabil și proporțional al diminuării
drepturilor patrimoniale. (Cauza Kjartan Asmundsson contra
Islandei, 2004, Cauza Moskal contra Poloniei, 2009).
Or, diminuarea drepturilor patrimoniale prevăzută de legea
criticată, cu consecința pierderii dreptului la pensia de serviciu,
impune persoanelor cărora le este aplicabilă o sarcină excesivă
și disproporționată, fără a menține un just echilibru între interesul
general și imperativele protecției drepturilor fundamentale ale
persoanei.
În ceea ce privește pensiile speciale, jurisprudența Curții
Europene a Drepturilor Omului, în aplicarea art. 1 din Protocolul
nr. 1, recunoaște și ocrotește pensia stabilită pentru anumite
profesii și nu permite ca acest drept să fie diminuat decât în
cazuri excepționale, cu respectarea principiului proporționalității,
ceea ce înseamnă că măsura aplicată să fie justificată de scopul
legitim urmărit (Cauza Banfield contra Regatului Unit, 2005).
În concluzie, autorul sesizării de neconstituționalitate susține
că pierderea pensiei de serviciu are semnificația juridică a unei
exproprieri, situație în care trebuiau luate toate măsurile juridice
impuse de această instituție.
6. Prin Adresa înregistrată sub nr. 8.067 din 18 iunie 2010,
Înalta Curtea de Casație și Justiție a transmis Curții
Constituționale o ădezvoltare argumentativă” prin care arată că,
întrucât invocarea art. 53 din Constituție pentru luarea măsurilor
de austeritate vizează apărarea securității naționale, în mod
obligatoriu sunt incidente în cauză dispozițiile Ordonanței de
urgență a Guvernului nr. 1/1999 privind regimul stării de asediu
și regimul stării de urgență, cu modificările și completările
ulterioare, securitatea națională fiind prevăzută în art. 3 lit. a) ca
o situație care reclamă intervenția stării de urgență. Potrivit
acestui text de lege, ăstarea de urgență reprezintă ansamblul de
măsuri excepționale de natură politică, economică și de ordine
publică aplicabile pe întreg teritoriul țării sau în unele unități
administrativ-teritoriale care se instituie în următoarele situații:
a) existența unor pericole grave actuale sau iminente privind
securitatea
națională
ori
funcționarea
democrației
constituționale”. Dispozițiile art. 4 din aceeași ordonanță de
urgență obligă ca, pe durata măsurilor excepționale vizate de
protecția securității naționale, restrângerea drepturilor și a
libertăților fundamentale să se realizeze cu respectarea art. 53
din Constituție.
Prin urmare, susține autorul sesizării, plasarea măsurilor de
austeritate sub auspiciile securității naționale obligă la
respectarea procedurii instituirii și încetării stării de urgență,
astfel cum este reglementată în cap. II din Ordonanța de urgență
a Guvernului nr. 1/1999. Astfel, starea de urgență se instituie de
Președintele României, prin decret, contrasemnat de primulministru și publicat, de îndată, în Monitorul Oficial al României,
Partea I. După aducerea acestuia neîntârziat la cunoștința
populației, inclusiv a măsurilor urgente preconizate, în termen
de cel mult 5 zile de la instituirea stării de urgență, Președintele
României solicită Parlamentului încuviințarea măsurii adoptate,
operând revocarea în situația în care Parlamentul nu
încuviințează starea instituită.
Așadar, Guvernul nu se putea substitui atribuțiilor
Președintelui României și Parlamentului pentru a lua măsuri de
austeritate implicând securitatea națională decât prin încălcarea
art. 53 și a art. 93 din Constituție, deoarece acest ultim text

constituțional prevede că Președintele României instituie, potrivit
legii, starea de asediu sau starea de urgență în întreaga țară ori
în unele unități administrativ-teritoriale și solicită Parlamentului
încuviințarea măsurii adoptate, în cel mult 5 zile de la luarea
acesteia.
Dată fiind gravitatea extremă a măsurilor ce se pot lua din
rațiuni de securitate națională, nici Guvernul și nicio altă entitate
statală, în afara celor prevăzute expres de Constituție și de
Ordonanța de urgență a Guvernului nr. 1/1999, nu puteau
proclama formal imperative de securitate națională și nu puteau
uzurpa competența constituțională stabilită în sarcina
Parlamentului ori să dispună alte măsuri decât cele care ar fi
trebuit dispuse constituțional, care trebuiau în mod obligatoriu
să circumscrie stabilirea situației care impune măsurile
excepționale vizând securitatea națională, zona în care se
instituie acestea, perioada pentru care se instituie, drepturile și
libertățile fundamentale care se restrâng cu respectarea art. 53
din Constituție, astfel cum dispune art. 14 din Ordonanța de
urgență a Guvernului nr. 1/1999.
La data de 22 iunie 2010, prin Adresa cu nr. 108, Înalta Curte
de Casație și Justiție a transmis Curții Constituționale punctul
de vedere al Avocatului Poporului, exprimat la solicitarea
Asociației ăThemis-Casația” a foștilor judecători și magistrațiasistenți ai Înaltei Curți de Casație și Justiție, prin care se arată
că diminuarea pensiilor încalcă dreptul fundamental la
proprietate și reguli de drept, precum cele referitoare la
drepturile câștigate.
În conformitate cu dispozițiile art. 16 alin. (2) din Legea
nr. 47/1992, sesizarea a fost transmisă președinților celor două
Camere ale Parlamentului și Guvernului, pentru a-și formula
punctele de vedere asupra sesizării de neconstituționalitate.
Președintele Senatului a transmis Curții Constituționale, cu
Adresa nr. 8.231 din 23 iunie 2010, punctul său de vedere, în
care se arată că sesizarea de neconstituționalitate este
întemeiată pentru următoarele motive:
1. Prevederile art. 1, 3 și 12 din Legea privind stabilirea unor
măsuri în domeniul pensiilor instituie eliminarea pensiei de
serviciu a judecătorilor, fără a se ține seama de faptul că pensia
de serviciu este inclusă în cariera judecătorului, întocmai ca
numirea, formarea profesională continuă, evaluarea și
promovarea, pensionarea marcând momentul final al carierei
judecătorului, intrând astfel în contradicție cu norma
constituțională prevăzută la art. 124 alin. (3) potrivit căreia
ăjudecătorii sunt independenți și se supun numai legii”.
Pensia de serviciu a judecătorilor reprezintă o compensație
a absenței unor drepturi fundamentale, iar, așa cum a statuat și
Curtea Constituțională prin Decizia nr. 20/2000, dispozițiile
constituționale ale art. 124 alin. (3) nu au un caracter declarativ,
ci constituie norme constituționale obligatorii pentru Parlament,
care are îndatorirea de a legifera instituirea unor mecanisme
corespunzătoare de asigurare reală a independenței
judecătorilor, fără de care nu se poate concepe existența statului
de drept, prevăzută prin art. 1 alin. (3) din Constituție.
2. Dispozițiile Legii privind stabilirea unor măsuri în domeniul
pensiilor pun în discuție și încălcarea prevederilor art. 15 alin. (2)
din Constituție. Prin Decizia nr. 375/2005, publicată în Monitorul
Oficial al României, Partea I, nr. 591 din 8 iulie 2005, Curtea
Constituțională a statuat că noile reglementări ănu pot fi aplicate
cu efecte retroactive, respectiv în privința cuantumului pensiilor
anterior stabilite, ci numai pentru viitor, începând cu data intrării
lor în vigoare”.
3. Legea criticată impune o pierdere ireversibilă a pensiei de
serviciu, aceasta echivalând cu o veritabilă expropriere,
aducând atingere art. 1 paragraful 2 din Protocolul nr. 1 la
Convenția pentru apărarea drepturilor omului și a libertăților
fundamentale.

MONITORUL OFICIAL AL ROMÂNIEI, PARTEA I, Nr. 433/28.VI.2010
Dispozițiile art. 53 din Constituție sunt semnalate având
incidență în cauză. Astfel, referitor la restrângerea exercițiului
unor drepturi sau al unor libertăți, Curtea Constituțională, în
considerentele Deciziei nr. 1.414/2009, considerente general
obligatorii, a stabilit că de esența legitimității constituționale a
restrângerii exercițiului unui drept sau al unei libertăți este
caracterul excepțional și temporar al acesteia și că este sarcina
statului să găsească soluții pentru contracararea efectelor crizei
economice, printr-o politică economică și socială adecvată.
Diminuarea veniturilor personalului din autoritățile și instituțiile
publice nu poate constitui, pe termen lung, o măsură
proporțională cu situația invocată de inițiatorul proiectului de
lege, iar eventuala intervenție legislativă în sensul prelungirii
acestei măsuri poate determina efecte contrarii celor vizate, în
sensul tulburării bunei funcționări a instituțiilor și autorităților
publice.
Însă legea criticată impune o restrângere cu caracter
permanent a exercițiului dreptului la pensie, recalcularea
pensiilor de serviciu operând fără vreo limitare temporară, așa
cum rezultă din dispozițiile art. 3 și 12, fiind reglementată sub
condiție suspensivă. Așadar, legea criticată nu numai că nu
consfințește caracterul temporar al restrângerii exercițiului
dreptului la pensie, ci stabilește explicit o pierdere cu caracter
permanent a pensiei de serviciu și, prin urmare, nu are
legitimitate constituțională, în sensul considerentelor Deciziei
Curții Constituționale nr. 1.414/2009.
4. Referirile autorilor sesizării la dispozițiile Protocolului nr. 1
la Convenția pentru apărarea drepturilor omului și a libertăților
fundamentale și la jurisprudența Curții Europene a Drepturilor
Omului sunt pe deplin întemeiate.
Guvernul a transmis Curții Constituționale, prin Adresa
înregistrată sub nr. 8.259 din 23 iunie 2010, punctul său de
vedere cu privire la impactul bugetar al adoptării Legii privind
stabilirea unor măsuri în domeniul pensiilor, așa cum a fost el
stabilit de ministrul de resort. În tabelul anexat se arată că
economia totală pentru bugetul de stat rezultată din eliminarea
pensiilor de serviciu ale personalului diplomatic și consular,
personalului aeronautic civil navigant și nenavigant,
funcționarilor publici parlamentari, senatorilor, deputaților,
magistraților, personalului auxiliar de specialitate din cadrul
instanțelor judecătorești și personalului Curții de Conturi este de
170.198.380 RON. Cu privire la eliminarea pensiilor speciale din
sistemul de apărare și ordine publică, se arată că recalcularea
va viza 155.842 de pensii și că prin operațiunea realizată se vor
obține ăeconomii rezultate din recalcularea pensiilor mari și
foarte mari (cele care depășesc suma de 3.000 lei)”.
Cu Adresa înregistrată la Curtea Constituțională sub
nr. 8.316 din 23 iunie 2010, Guvernul a transmis punctul său de
vedere referitor la constituționalitatea dispozițiilor Legii privind
stabilirea unor măsuri în domeniul pensiilor. În ceea ce privește
dispozițiile art. 15 alin. (2) din Constituție, apreciază că măsura
recalculării pensiilor își produce efecte de la data intrării în
vigoare a legii criticate, fără a afecta pensiile deja încasate și,
prin urmare, nu se încalcă principiul neretroactivității legii.
Totodată, arată că dreptul la pensie este dreptul garantat de
Constituție, iar nu cuantumul acestuia și că legiuitorul este în
drept să modifice, ori de câte ori apare această necesitate,
condițiile și criteriile de acordare a pensiilor, modul de calcul și
cuantumul acestora.
Referitor la critica de neconstituționalitate raportată la
prevederile art. 1 din Protocolul nr. 1 la Convenție, arată că și
aceasta este neîntemeiată, deoarece Curtea Europeană a
Drepturilor Omului a statuat că legea nu garantează un anumit
cuantum al dreptului patrimonial, ci doar plata acestuia, ca drept
câștigat.
În ceea ce privește principiul independenței judecătorilor,
Guvernul susține că dispozițiile art. 124 alin. (3) din Constituție

19

nu sunt incidente, deoarece nu poate fi stabilită o relație de tipul
cauză-efect între cuantumul pensiei și independența
magistraților.
Președintele Camerei Deputaților nu a comunicat Curții
Constituționale punctul său de vedere asupra obiecției de
neconstituționalitate.
C U R T E A,

examinând obiecția de neconstituționalitate, punctele de vedere
ale președintelui Senatului și Guvernului, raportul întocmit de
judecătorul-raportor, celelalte documente depuse la dosar,
dispozițiile legii criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție și
ale art. 1, 10, 15, 16 și 18 din Legea nr. 47/1992, să soluționeze
sesizarea de neconstituționalitate.
Obiecția de neconstituționalitate se referă la dispozițiile Legii
privind stabilirea unor măsuri în domeniul pensiilor, adoptată în
temeiul prevederilor art. 114 alin. (3) din Constituție, în urma
angajării răspunderii Guvernului în fața Camerei Deputaților și a
Senatului, în ședința comună din data de 7 iunie 2010. Întrucât
nu a fost depusă o moțiune de cenzură, ăproiectul de lege
prezentat, modificat sau completat, după caz, cu amendamente
acceptate de Guvern, se consideră adoptat”, în temeiul art. 114
alin. (3) din Constituție.
Înalta Curte de Casație și Justiției critică, în principal,
dispozițiile art. 1, 3 și 12 din această lege, dispoziții care au
următorul cuprins:
— Art. 1: ăPe data intrării în vigoare a prezentei legi,
următoarele categorii de pensii stabilite pe baza legislației
anterioare devin pensii în înțelesul Legii nr. 19/2000 privind
sistemul public de pensii și alte drepturi de asigurări sociale, cu
modificările și completările ulterioare:
a) pensiile militare de stat;
b) pensiile de stat ale polițiștilor și ale funcționarilor publici
cu statut special din sistemul administrației penitenciarelor;
c) pensiile de serviciu ale judecătorilor, procurorilor și
judecătorilor, respectiv magistraților-asistenți ai Curții
Constituționale;
d) pensiile de serviciu ale personalului auxiliar de specialitate
al instanțelor judecătorești și al parchetelor de pe lângă acestea;
e) pensiile de serviciu ale personalului diplomatic și consular;
f) pensiile de serviciu ale funcționarilor publici parlamentari;
g) pensiile de serviciu ale deputaților și senatorilor;
h) pensiile de serviciu ale personalului aeronautic civil
navigant profesionist din aviația civilă;
i) pensiile de serviciu ale personalului Curții de Conturi,
cuvenite sau aflate în plată, se recalculează prin determinarea
punctajului mediu anual și a cuantumului fiecărei pensii, utilizând
algoritmul de calcul prevăzut de Legea nr. 19/2000, cu
modificările și completările ulterioare.”;
— Art. 3: ă(1) Pensiile prevăzute la art.1, stabilite potrivit
prevederilor legilor cu caracter special, cuvenite sau aflate în
plată, se recalculează prin determinarea punctajului mediu anual
și a cuantumului fiecărei pensii, utilizând algoritmul de calcul
prevăzut de Legea nr.19/2000.
(2) În situația pensiilor dintre cele prevăzute la alin. (1) care
au fost stabilite în baza legilor speciale, pensia din sistemul
public se determină, considerându-se a fi îndeplinite condițiile
de acordare prevăzute de Legea nr. 19/2000, cu modificările și
completările ulterioare.
(3) În termen de 15 zile de la data intrării în vigoare a
prezentei legi se elaborează metodologia de recalculare a
pensiilor prevăzute la art. 1, care se aprobă prin hotărâre a
Guvernului.”;

20

MONITORUL OFICIAL AL ROMÂNIEI, PARTEA I, Nr. 433/28.VI.2010

— Art. 12: ăPersoanele ale căror drepturi la pensie sunt
stabilite, în condițiile legii, ulterior datei intrării în vigoare a
prezentei legi, vor fi supuse automat procesului de recalculare,
astfel cum este reglementat de prezenta lege.”
Autorul obiecției de neconstituționalitate susține că aceste
dispoziții, precum și Legea privind stabilirea unor măsuri în
domeniul pensiilor, în ansamblu, contravin prevederilor
constituționale ale art. 15 alin. (2) privind neretroactivitatea legii,
ale art. 47 alin. (2) privind dreptul la pensie, ale art. 53 privind
restrângerea exercițiului unor drepturi sau al unor libertăți, ale
art. 124 alin. (3) privind independența judecătorilor, precum și
celor ale art. 20 referitoare la tratatele internaționale privind
drepturile omului, raportate la prevederile art.1 din Protocolul
nr.1 la Convenția pentru apărarea drepturilor omului și a
libertăților fundamentale, privind protecția proprietății private.
Analizând obiecția de neconstituționalitate, Curtea constată
următoarele:
I. Referitor la critica de neconstituționalitate privind
încălcarea art. 15 alin. (2) din Constituție, Înalta Curte de
Casație și Justiție consideră că dispozițiile Legii privind unele
măsuri în domeniul pensiilor care prevăd recalcularea pensiilor
de serviciu prin determinarea punctajului mediu anual și a
cuantumului fiecărei pensii, utilizând algoritmul de calcul
prevăzut de Legea nr. 19/2000, încalcă principiul constituțional
al neretroactivității legii, potrivit căruia ălegea dispune numai
pentru viitor, cu excepția legii penale sau contravenționale mai
favorabile”.
Curtea reține că, în principiu, pensia de serviciu a unei
categorii profesionale, reglementată printr-o lege specială, are
două componente, și anume pensia contributivă și un supliment
din partea statului. Partea contributivă a pensiei de serviciu se
suportă din bugetul asigurărilor sociale de stat, pe când partea
care depășește acest cuantum se suportă din bugetul de stat.
Acordarea acestui supliment ține de politica statului în domeniul
asigurărilor sociale și nu se subsumează dreptului constituțional
la pensie, astfel cum este reglementat în art. 47 alin. (2) din
Constituție.
Pensiile speciale, nefiind un privilegiu, ci fiind instituite de
către legiuitor în considerarea unui anumit statut special al
categoriei profesionale respective, pot fi eliminate doar dacă
există o rațiune suficient de puternică spre a duce în final la
diminuarea prestațiilor sociale ale statului sub forma pensiei. Or,
în cazul de față, o atare rațiune este, așa cum rezultă din
expunerea de motive a legii criticate, atât grava situație de criză
economică și financiară cu care se confruntă statul (bugetul de
stat și cel al asigurărilor sociale de stat), cât și necesitatea
reformării sistemului de pensii, prin eliminarea inechităților din
acest sistem.
Având în vedere acestea, Curtea constată că în conceptul
de ădrepturi câștigate” pot intra doar prestațiile deja realizate
până la intrarea în vigoare a noii reglementări. Prin urmare,
numai dacă legiuitorul ar fi intervenit asupra acestor prestații
deja încasate s-ar fi încălcat dispozițiile art. 15 alin. (2) din
Constituție. În acest sens este și Decizia nr. 458 din 2 decembrie
2003, publicată în Monitorul Oficial al României, Partea I, nr. 24
din 13 ianuarie 2004, prin care Curtea a statuat că ăo lege nu
este retroactivă atunci când modifică pentru viitor o stare de
drept născută anterior și nici atunci când suprimă producerea în
viitor a efectelor unei situații juridice constituite sub imperiul legii
vechi, pentru că în aceste cazuri legea nouă nu face altceva
decât să refuze supraviețuirea legii vechi și să reglementeze
modul de acțiune în timpul următor intrării ei în vigoare, adică în
domeniul ei propriu de aplicare”.
În concluzie, Curtea constată că dispozițiile Legii privind
stabilirea unor măsuri în domeniul pensiilor nu contravin
prevederilor constituționale ale art. 15 alin. (2) privind
neretroactivitatea legii.

II. Referitor la critica de neconstituționalitate privind
încălcarea art. 20 din Constituție, raportat la art. 1 din
Protocolul nr. 1 la Convenția pentru apărarea drepturilor
omului și a libertăților fundamentale, Curtea reține că, potrivit
art. 1 din Protocolul nr. 1 al Convenției pentru apărarea
drepturilor omului și a libertăților fundamentale, ăOrice persoană
fizică sau juridică are dreptul la respectarea bunurilor sale”.
Noțiunea ăbun” utilizată de acest text are o semnificație
autonomă, putându-se considera că pensia este un bun care
intră sub protecția acestui text.
Având în vedere însă cele două componente ale pensiei de
serviciu, precum și faptul că a doua componentă, adică
suplimentul din partea statului, se acordă numai în măsura în
care există resursele financiare necesare, suprimarea pentru
viitor a acestei componente, fără afectarea părții contributive,
nu poate avea semnificația unei exproprieri.
Curtea Europeană a Drepturilor Omului, în hotărârea
pronunțată în Cauza Muller contra Austriei, 1972, a subliniat
faptul că, deși art. 1 din Protocolul nr. 1 la Convenție garantează
drepturile patrimoniale ale unei persoane care a contribuit la
sistemul de asigurări sociale, ăacest text nu poate fi interpretat
în sensul că acea persoană ar avea dreptul la o pensie într-un
anumit cuantum”.
III. Referitor la critica de neconstituționalitate privind
încălcarea art. 53 din Constituție, Curtea reține că justificarea
de către Guvern a adoptării legii criticate are în vedere ăevoluția
crizei economice în anul 2009, precum și extinderea acesteia în
cursul anului 2010”. Astfel, Guvernul consideră că ăse impune
adoptarea de măsuri în vederea respectării angajamentelor
asumate de România prin semnarea acordurilor de împrumut
cu organisme financiare internaționale, acorduri absolut
necesare pentru stabilitatea economică a României, pentru
atingerea țintelor de deficit ale bugetului general consolidat în
anul 2010”.
Totodată, se arată în expunerea de motive, neadoptarea
acestor măsuri ar duce la pierderea acordurilor cu instituțiile
financiare internaționale, cu consecința creării unor dezechilibre
macroeconomice, de natură să ducă la imposibilitatea relansării
economice, precum și la creșterea excesivă a deficitului bugetar.
Însă Curtea observă că la secțiunea a 4-a din expunerea de
motive, intitulată ăImpactul financiar asupra bugetului general
consolidat, atât pe termen scurt, pentru anul curent, cât și pe
termen lung (pe 5 ani)”, nu se face nicio precizare cu privire la
modificările veniturilor bugetare.
Distinct față de acestea, Curtea constată că prevederile
art. 53 din Constituție referitoare la restrângerea exercițiului unor
drepturi sau al unor libertăți nu sunt aplicabile în cauza de față,
deoarece dispozițiile legii criticate nu restrâng dreptul la pensie,
ca drept fundamental prevăzut la art. 47 alin. (2) din Constituție,
ci prevăd recalcularea pensiilor de serviciu, prin algoritmul
utilizat de Legea nr. 19/2000, cuantumul rezultat fiind mult mai
mic, ceea ce conduce astfel la eliminarea pensiei de serviciu,
sub aspectul cuantumului acesteia. Or, legiuitorul este în măsură
să acorde, să modifice sau să suprime componenta
suplimentară a pensiei de serviciu, în funcție de posibilitățile
financiare ale statului, dar, evident, cu respectarea și a celorlalte
prevederi sau principii constituționale.
Totodată, Curtea reține că dispozițiile art. 53 referitoare la
restrângerea exercițiului unui drept sau al unei libertăți
fundamentale nu au aplicabilitate în cauza de față. De
asemenea,
nici
susținerile
autorului
obiecției
de
neconstituționalitate referitoare la condițiile în care se stabilește
situația de urgență, astfel cum este definită prin dispozițiile
Ordonanței de urgență a Guvernului nr. 1/1999, nu sunt
relevante.

MONITORUL OFICIAL AL ROMÂNIEI, PARTEA I, Nr. 433/28.VI.2010
IV. Referitor la critica de neconstituționalitate privind
încălcarea art. 124 alin. (3) din Constituție, Înalta Curte de
Casație și Justiție consideră că Legea privind stabilirea unor
măsuri în domeniul pensiilor, prin eliminarea pensiei de serviciu
a magistraților, contravine principiului independenței
judecătorilor.
Art. 3 din legea criticată prevede că pensiile stabilite la art.1,
printre care și ălit. c) pensiile de serviciu ale judecătorilor,
procurorilor și judecătorilor, respectiv magistraților asistenți ai
Curții Constituționale” cuvenite sau aflate în plată, se
recalculează prin determinarea punctajului mediu anual și a
cuantumului fiecărei pensii, utilizându-se algoritmul de calcul
prevăzut de Legea nr. 19/2000, cu modificările și completările
ulterioare.
Pensiile de serviciu ale judecătorilor, procurorilor și
magistraților-asistenți sunt reglementate în art. 82 alin. (1) din
Legea nr. 303/2004 privind statutul judecătorilor și procurorilor,
republicată în Monitorul Oficial al României, Partea I, nr. 826 din
13 septembrie 2005, cu modificările și completările ulterioare,
potrivit căruia ăJudecătorii, procurorii, magistrații-asistenți [...],
cu o vechime de cel puțin 25 de ani în funcția de judecător ori
procuror, magistrat-asistent [...], se pot pensiona la cerere și pot
beneficia, la împlinirea vârstei de 60 de ani, de pensie de
serviciu, în cuantum de 80% din baza de calcul reprezentată de
indemnizația de încadrare brută lunară sau de salariul de bază
brut lunar, după caz, și sporurile avute în ultima lună de activitate
înainte de data pensionării”.
Curtea observă că, din dispozițiile art. 1 lit. c) și art. 3 din
legea criticată, reiese că pensia de serviciu a judecătorilor,
procurorilor și magistraților-asistenți, reglementată prin art. 82
din Legea nr. 303/2004, și pensia de serviciu a judecătorilor
Curții Constituționale, reglementată prin art. 72 alin. (2) din
Legea nr. 47/1992, în cuantum de 80% din indemnizația de
încadrare brută lunară sau din salariul de bază brut lunar, se
recalculează utilizând algoritmul de calcul prevăzut de Legea
nr. 19/2000 privind sistemul public de pensii și alte drepturi de
asigurări sociale, publicată în Monitorul Oficial al României,
Partea I, nr. 140 din 1 aprilie 2000, cu modificările și completările
ulterioare, algoritm utilizat pentru toți asigurații din sistemul
public general, ceea ce echivalează cu eliminarea pensiei de
serviciu a magistraților, sub aspectul cuantumului acesteia. Este
evident, însă, că dispozițiile legii criticate se referă numai la
cuantumul pensiei de serviciu, rămânând neafectate cerințele
speciale de acordare a pensiei de serviciu a magistraților, cerințe
prevăzute de același text din Legea nr. 303/2004 — și anume
vechimea de cel puțin 25 de ani în funcția de judecător, procuror,
magistrat-asistent ori alte funcții expres prevăzute de lege și
vârsta minimă de pensionare de 60 ani — și care constituie
condiții speciale față de condițiile generale aplicabile celorlalți
asigurați din sistemul public de pensii.
Analizând enumerarea prevăzută în art. 1 lit. c) din legea
criticată, și anume judecătorii, procurorii și judecătorii, respectiv
magistrații-asistenți ai Curții Constituționale, Curtea observă, pe
de o parte, că dispozițiile criticate nu menționează o altă
categorie de magistrați, care, potrivit art. 82 din Legea
nr. 303/2004, are dreptul la pensie de serviciu, și anume
magistrații-asistenți de la Înalta Curte de Casație și Justiție, iar,
pe de altă parte, constată că este necesară o examinare a
statutului magistraților.
Astfel, statutul judecătorilor și procurorilor este reglementat la
nivel constituțional, în art. 125 — pentru judecători și în art. 132 —
pentru procurori, dispoziții care fac parte din titlul III ăAutoritățile
publice”, cap. VI ăAutoritatea judecătorească”, secțiunea 1
ăInstanțele judecătorești” (art. 124—130), secțiunea a 2-a
ăMinisterul Public” (art. 131 și 132) și secțiunea a 3-a ăConsiliul
Superior al Magistraturii” (art. 133 și 134). Potrivit art. 125 din
Legea fundamentală, judecătorii numiți de Președintele

21

României sunt inamovibili; propunerile de numire, precum și
promovarea, transferarea și sancționarea judecătorilor sunt de
competența Consiliului Superior al Magistraturii, iar funcția de
judecător este incompatibilă cu orice altă funcție publică sau
privată, cu excepția funcțiilor didactice din învățământul superior.
Potrivit art. 132 din Constituție, procurorii își desfășoară
activitatea potrivit principiului legalității, al imparțialității și al
controlului ierarhic, sub autoritatea ministrului justiției, iar funcția
de procuror este incompatibilă cu orice altă funcție publică sau
privată, cu excepția funcțiilor didactice din învățământul superior.
La nivel infraconstituțional, statutul magistraților este
reglementat prin Legea nr. 303/2004, potrivit căreia judecătorii
sunt independenți, se supun numai legii și trebuie să fie
imparțiali, procurorii numiți de Președintele României se bucură
de stabilitate și sunt independenți, în condițiile legii, iar
magistrații-asistenți se bucură de stabilitate. Cap. II din Legea
nr. 303/2004 stabilește o serie de incompatibilități și interdicții
pentru judecători și procurori, care se aplică în mod
corespunzător și magistraților-asistenți, cum ar fi: judecătorilor și
procurorilor le este interzis să desfășoare activități comerciale,
să desfășoare activități de arbitraj în litigii civile, comerciale sau
de altă natură, să aibă calitatea de asociat sau de membru în
organele de conducere, administrare sau control la societăți
civile, societăți comerciale, inclusiv bănci sau alte instituții de
credit, societăți de asigurare ori financiare, companii naționale,
societăți naționale sau regii autonome, să aibă calitatea de
membru al unui grup de interes economic; judecătorii și
procurorii nu pot să facă parte din partide sau formațiuni politice
și nici să desfășoare sau să participe la activități cu caracter
politic; judecătorii și procurorii sunt obligați ca în exercitarea
atribuțiilor să se abțină de la exprimarea sau manifestarea, în
orice mod, a convingerilor lor politice; judecătorii și procurorii nu
își pot exprima public opinia cu privire la procese aflate în curs
de desfășurare sau asupra unor cauze cu care a fost sesizat
parchetul; judecătorii și procurorii nu pot să dea consultații scrise
sau verbale în probleme litigioase, chiar dacă procesele
respective sunt pe rolul altor instanțe sau parchete decât acelea
în cadrul cărora își exercită funcția și nu pot îndeplini orice altă
activitate care, potrivit legii, se realizează de avocat etc. Potrivit
art. 66 din Legea nr. 303/2004, atât incompatibilitățile și
interdicțiile, cât și formarea profesională continuă și evaluarea
periodică, drepturile și îndatoririle, precum și răspunderea
disciplinară a judecătorilor și procurorilor se aplică în mod
corespunzător și magistraților-asistenți.
Pe de altă parte, distinct de statutul judecătorilor și
procurorilor, statutul judecătorilor Curții Constituționale este
reglementat la nivel constituțional în art. 144 ăIncompatibilități”
și art. 145 ăIndependența și inamovibilitatea” din titlul V ăCurtea
Constituțională”, potrivit cărora funcția de judecător al Curții
Constituționale este incompatibilă cu oricare altă funcție publică
sau privată, cu excepția funcțiilor didactice din învățământul
juridic superior, iar judecătorii Curții Constituționale sunt
independenți în exercitarea mandatului lor și inamovibili pe
durata acestuia. La nivel infraconstituțional, statutul judecătorilor
Curții Constituționale este reglementat în cap. VI din Legea
nr. 47/1992 privind organizarea și funcționarea Curții
Constituționale, republicată în Monitorul Oficial al României,
Partea I, nr. 643 din 16 iulie 2004.
Analizând toate aceste statute speciale, reglementate atât la
nivel constituțional, cât și la nivel legal, și ținând cont de faptul
că art. 124 alin. (3) din Constituție nu conține expressis verbis o
obligație a existenței pensiei de serviciu a magistraților, Curtea
urmează să analizeze conținutul acestui principiu constituțional.
Astfel, Curtea reține că atât independența justiției —
componenta
instituțională
(conceptul
ăindependenței
judecătorilor” nereferindu-se exclusiv la judecători, ci acoperind

22

MONITORUL OFICIAL AL ROMÂNIEI, PARTEA I, Nr. 433/28.VI.2010

sistemul judiciar în întregime), cât și independența judecătorului —
componenta individuală, implică existența unor numeroase
aspecte, cum ar fi: lipsa imixtiunii celorlalte puteri în activitatea
de judecată, faptul că niciun alt organ decât instanțele nu poate
decide asupra competențelor lor specifice prevăzute prin lege,
existența unei proceduri prevăzute de lege referitoare la căile
de atac ale hotărârilor judecătorești, existența unor fonduri
bănești suficiente pentru desfășurarea și administrarea activității
de judecată, procedura de numire și promovare în funcție a
magistraților și, eventual, perioada pentru care sunt numiți,
condiții de muncă adecvate, existența unui număr suficient de
magistrați ai instanței respective pentru a evita un volum de
muncă excesiv și pentru a permite finalizarea proceselor într-un
termen rezonabil, remunerare proporțională cu natura activității,
repartizarea imparțială a dosarelor, posibilitatea de a forma
asociații ce au ca principal obiect protejarea independenței și a
intereselor magistraților etc.
Este indubitabil faptul că principiul independenței justiției nu
poate fi restrâns numai la cuantumul remunerației (cuprinzând
atât salariul, cât și pensia) magistraților, acest principiu implicând
o serie de garanții, cum ar fi: statutul magistraților (condițiile de
acces, procedura de numire, garanții solide care să asigure
transparența procedurilor prin care sunt numiți magistrații,
promovarea și transferul, suspendarea și încetarea funcției),
stabilitatea sau inamovibilitatea acestora, garanțiile financiare,
independența administrativă a magistraților, precum și
independența puterii judecătorești față de celelalte puteri în stat.
Pe de altă parte, independența justiției include securitatea
financiară a magistraților, care presupune și asigurarea unei
garanții sociale, cum este pensia de serviciu a magistraților.
În concluzie, Curtea constată că principiul independenței
justiției apără pensia de serviciu a magistraților, ca parte
integrantă a stabilității financiare a acestora, în aceeași măsură
cu care apără celelalte garanții ale acestui principiu.
Atât în jurisprudența Curții Constituționale a României, cât și
în jurisprudența altor Curți Constituționale s-a statuat că
stabilitatea financiară a magistraților reprezintă una dintre
garanțiile independenței justiției.
Astfel, prin Decizia nr. 20/2000 referitoare la sesizarea de
neconstituționalitate a art. 41 alin. (2) din Legea privind sistemul
public de pensii și alte drepturi de asigurări sociale și a
dispozițiilor art. 198 din aceeași lege prin care a fost abrogat
art. 103 din Legea nr. 92/1992 pentru organizarea
judecătorească, republicată, decizie publicată în Monitorul
Oficial al României, Partea I, nr. 72 din 18 februarie 2000, Curtea
a statuat că pensia de serviciu pentru magistrați, introdusă în
anul 1997 prin efectul modificării și completării Legii nr. 92/1992
pentru organizarea judecătorească, a fost instituită în vederea
stimulării stabilității în serviciu și a formării unei cariere în
magistratură. Conform reglementărilor menționate, pensia de
serviciu se acordă la împlinirea vârstei de pensionare numai
magistraților, care, în privința totalului vechimii lor în muncă,
îndeplinesc condiția de a fi lucrat un anumit număr de ani numai
în magistratură. Instituirea pensiei de serviciu pentru magistrați
ănu reprezintă un privilegiu, ci este justificată în mod obiectiv, ea
constituind o compensație parțială a inconvenientelor ce rezultă
din rigoarea statutului special căruia trebuie să i se supună
magistrații”. Astfel, acest statut special stabilit de Parlament prin
lege este mult mai sever, mai restrictiv, impunând magistraților
ăobligații și interdicții pe care celelalte categorii de asigurați nu
le au. Într-adevăr acestora le sunt interzise activități ce le-ar
putea aduce venituri suplimentare, care să le asigure
posibilitatea efectivă de a-și crea o situație materială de natură
să le ofere după pensionare menținerea unui nivel de viață cât
mai apropiat de cel avut în timpul activității.”
Constatând neconstituționalitatea dispozițiilor art. 198 din
Legea privind sistemul public de pensii și alte drepturi de

asigurări sociale, prin care se abroga art. 103 din Legea
nr. 92/1992, republicată, Curtea Constituțională a observat
totodată că ăaceastă abrogare a reglementării legale referitoare
la pensia de serviciu pentru magistrați este contrară exigențelor
actuale pe care importante documente internaționale le exprimă
în mod direct cu privire la drepturile magistraților, în
considerarea importanței rolului acestora în apărarea statului de
drept. A mai reținut Curtea că ăPrincipiile fundamentale privind
independența magistraturii”, adoptate de cel de-al VII-lea
Congres al Națiunilor Unite pentru prevenirea crimei și
tratamentul delincvenților (Milano, 26 august—6 septembrie
1985) și confirmate de Adunarea Generală a Organizației
Națiunilor Unite prin rezoluțiile nr. 40/32 din 29 noiembrie 1985
și nr. 40/146 din 13 decembrie 1985, prevăd în mod expres prin
art. 11 că ădurata mandatului judecătorilor, independența
acestora, siguranța lor, remunerația corespunzătoare, condițiile
de muncă, pensiile și vârsta de pensionare sunt în mod adecvat
garantate prin lege”. În mod asemănător, ăRecomandarea nr. R (94)
12 cu privire la independența, eficacitatea și rolul judecătorilor”,
adoptată la 13 octombrie 1994 de Comitetul Miniștrilor al
Consiliului Europei, subliniind importanța independenței
judecătorilor în scopul întăririi preeminenței dreptului în statele
democratice și în considerarea art. 6 din Convenția pentru
apărarea drepturilor omului și a libertăților fundamentale,
precum și a ăPrincipiilor fundamentale [ale Organizației
Națiunilor Unite] privind independența magistraturii”, anterior
menționate, a stabilit, printre alte importante măsuri pe care
statele membre urmează să le adopte, și pe aceea ăde a veghea
ca statutul și remunerația judecătorilor să fie pe măsura
demnității profesiei lor și a responsabilităților pe care și le
asumă”. De asemenea, art. 6.4 din Carta europeană privind
statutul judecătorilor, adoptată în anul 1998, prevede că ăÎn mod
special, statutul garantează judecătorului sau judecătoarei care
a împlinit vârsta legală pentru încetarea funcției, după ce a
exercitat-o ca profesie o perioadă determinată, plata unei pensii
al cărei nivel trebuie să fie cât mai apropiat posibil de acela al
ultimei remunerații primite pentru activitatea jurisdicțională”.
De asemenea, Curtea a constatat că în toate aceste
documente principiile și măsurile stabilite cu privire la statutul și
drepturile magistraților sunt puse în relație directă cu prevederile
art. 10 din Declarația Universală a Drepturilor Omului și cu cele
ale art. 6 din Convenția pentru apărarea drepturilor omului și a
libertăților fundamentale, referitoare la dreptul fundamental al
oricărei persoane de a fi judecată de un tribunal competent,
independent și imparțial, stabilit prin lege.
În aceste condiții, Curtea Constituțională a constatat că, deși
unele dintre documentele internaționale menționate au valoare
de recomandare prin prevederile pe care le conțin și prin
finalitățile pe care le urmăresc, fiecare dintre acestea vizează
direct texte cuprinse în pacte și în tratate la care România este
parte și, prin urmare, se înscriu în spiritul prevederilor art. 11 și
20 din Constituție.
Totodată, prin aceeași decizie, Curtea a reținut că rațiunile
pe care se întemeiază prevederile din actele internaționale avute
în vedere în considerentele anterioare ale acestei decizii se află
în convergență cu dispozițiile art. 124 alin. (3) din Constituție,
conform cărora ăJudecătorii sunt independenți și se supun
numai legii”. Într-adevăr, ăaceste dispoziții constituționale nu au
un caracter declarativ, ci constituie norme constituționale
obligatorii pentru Parlament, care are îndatorirea de a legifera
instituirea unor mecanisme corespunzătoare de asigurare reală
a independenței judecătorilor, fără de care nu se poate concepe
existența statului de drept, prevăzută prin art. 1 alin. (3) din
Constituție”. Așa fiind, Curtea a decis că abrogarea dispozițiilor
de lege referitoare la pensia de serviciu a magistraților
contravine și principiului stabilit prin art. 124 alin. (3) din
Constituție.

MONITORUL OFICIAL AL ROMÂNIEI, PARTEA I, Nr. 433/28.VI.2010
Curtea Constituțională din Letonia, prin Hotărârea din
18 ianuarie 2010, a declarat neconstituționale și inaplicabile
anumite prevederi din Legea referitoare la puterea judiciară,
constatând că acestea contravin principiului independenței
judecătorilor, consacrat prin art. 83 din Constituția letonă.
Parlamentul — ținând cont de situația financiară a Letoniei și de
angajamentele externe ale țării — a decis recalcularea salariilor
judecătorilor, ceea ce ar fi condus la o scădere a cuantumului
remunerației acestora. În acest sens, Curtea Constituțională a
constatat că noțiunea de independență a judecătorilor include o
remunerație adecvată, comparabilă cu prestigiul profesiei și cu
scopul responsabilității lor. Luând în considerare statutul
judecătorului, scopul remunerației judecătorilor este atât de a
asigura independența, cât și de a compensa în mod parțial
restricțiile impuse prin lege. Totodată, cerința asigurării unei
remunerații adecvate pentru judecători este nu numai în
conexiune cu principiul independenței judecătorilor, dar și cu
cerințele de calificare și competență stabilite și cu interdicțiile
impuse acestora.
Curtea Constituțională din Lituania, prin Hotărârea din
12 iulie 2001, a statuat că în statele democratice este acceptat
faptul că judecătorul care trebuie să soluționeze litigiile din
societate, inclusiv acelea între persoane fizice sau juridice și stat
nu trebuie să aibă numai o înaltă calificare profesională și o
reputație perfectă, dar trebuie să fie independent din punct de
vedere material și trebuie să aibă un sentiment de siguranță cu
privire la viitorul său. Statul are obligația de a stabili remunerația
judecătorilor astfel încât să compenseze statutul, funcțiile și
responsabilitățile acestora, iar menținerea remunerației
judecătorilor este una dintre garanțiile independenței
judecătorilor.
Curtea Constituțională din Cehia, prin Hotărârea din 14 iulie
2005, a reținut că în statele democratice securitatea financiară
este recunoscută în mod clar ca unul dintre elementele esențiale
care asigură independența judecătorilor.
Curtea Europeană a Drepturilor Omului nu s-a pronunțat în
mod expres asupra împrejurării dacă reducerea sau eliminarea
pensiei de serviciu a magistraților ar contraveni principiului
independenței judecătorului, însă, pornind de la prevederile
art. 6 din Convenția pentru apărarea drepturilor omului și a
libertăților fundamentale, referitoare la dreptul la un tribunal
independent și imparțial, în Cauza Cooper contra Regatului Unit,
2003, Curtea Europeană a Drepturilor Omului a decis că, pentru
a stabili dacă un tribunal este independent, trebuie să fie luați în
considerare următorii factori: modul de desemnare și durata
mandatului membrilor ce-l compun; existența unei protecții
adecvate împotriva presiunilor exterioare; posibilitatea de a se
verifica dacă el prezintă sau nu aparența de independență.
Cu privire la susținerea autorului sesizării de
neconstituționalitate, potrivit căreia reglementarea pensiei de
serviciu pentru anumite categorii profesionale și, deci, și pentru
judecători își găsește temeiul legal în legislația europeană, și
anume Directiva Consiliului Comunităților Europene
86/378/CEE din 24 iulie 1986 privind punerea în aplicare a
principiului egalității de tratament între bărbați și femei în cadrul
regimurilor profesionale de securitate socială, astfel cum a fost
modificată prin Directiva 96/97/CE a Consiliului Uniunii
Europene din 20 decembrie 1996, Curtea observă că acest act
european creează cadrul legal la nivelul Uniunii Europene
pentru ca statele membre, în considerarea locului și a rolului
unui anumit sector profesional să stabilească pentru acesta un
regim profesional de securitate socială, cu respectarea

23

principiului egalității de tratament între bărbați și femei. Or,
criticile aduse Legii privind stabilirea unor măsuri în domeniul
pensiilor se referă la eliminarea pensiei de serviciu a
judecătorilor, ceea ce ar contraveni principiului independenței
justiției, iar nu la o eventuală diferență de tratament între femei
și bărbați, și, deci, o discriminare, în ceea ce privește acordarea
pensiei sau vârsta de pensionare.
Pe de altă parte, în expunerea de motive a Legii privind
stabilirea unor măsuri în domeniul pensiilor, Guvernul arată că
ăapariția unor sisteme speciale de pensii publice care au
introdus o serie de privilegii și tratamente favorabile unor
categorii profesionale a condus la crearea unui decalaj uriaș
între cea mai mare și cea mai mică pensie plătită de stat” și că
existența unor acte normative care reglementează organizarea
și funcționarea diferitelor sisteme de pensii de tip public în
prezent ăîngreunează în mod evident funcționarea sistemului de
pensii”.
Curtea reține că aspectele de ordin financiar din expunerea
de motive a Guvernului nu pot constitui veritabile argumente în
sprijinul constituționalității dispozițiilor legii criticate, însă pot
reprezenta un punct de plecare în analizarea de către legiuitor
a oportunității eliminării dreptului persoanelor asimilate de a
beneficia de pensia de serviciu a magistraților, în măsura în care
nu li se impune respectarea aceluiași statut restrictiv de drepturi.
Pe de altă parte, referitor la decalajul uriaș dintre cea mai mică
și cea mai mare pensie plătită de stat — având în vedere că
pensia de serviciu a magistraților este în cuantum de 80% din
baza de calcul reprezentată de indemnizația de încadrare brută
lunară sau de salariul de bază brut lunar, după caz, și sporurile
avute în ultima lună de activitate înainte de data pensionării —
se poate analiza de către legiuitor necesitatea luării unor măsuri
pentru evitarea eventualelor practici de acordare nejustificată a
unor drepturi salariale suplimentare în ultima lună de activitate
înainte de data pensionării, în scopul măririi substanțiale a bazei
de calcul a pensiei de serviciu.
Având în vedere toate aceste considerente și ținând cont de
jurisprudența Curții Constituționale referitoare la pensia de
serviciu a magistraților, Curtea constată că statutul constituțional
al magistraților — statut dezvoltat prin lege organică și care
cuprinde o serie de incompatibilități și interdicții, precum și
responsabilitățile și riscurile pe care le implică exercitarea
acestor profesii — impune acordarea pensiei de serviciu ca o
componentă a independenței justiției, garanție a statului de
drept, prevăzut de art. 1 alin. (3) din Legea fundamentală.
Așadar, obiecția de neconstituționalitate a legii criticate,
raportată la principiul independenței justiției, este întemeiată și,
prin urmare, Curtea constată că dispozițiile art. 1 lit. c) din Legea
privind stabilirea unor măsuri în domeniul pensiilor — prin care
se elimină ăpensiile de serviciu ale judecătorilor, procurorilor și
judecătorilor, respectiv magistraților asistenți ai Curții
Constituționale” — sunt neconstituționale.
În final, Curtea reține că atât considerentele, cât și
dispozitivul deciziilor sale sunt general obligatorii, potrivit
dispozițiilor art. 147 alin. (4) din Constituție, și se impun cu
aceeași forță tuturor subiectelor de drept și, în consecință, așa
cum a statuat și în jurisprudența sa (a se vedea Decizia nr. 1.415
din 4 noiembrie 2009, publicată în Monitorul Oficial al României,
Partea I, nr. 796 din 23 noiembrie 2009), atât Parlamentul, cât
și Guvernul, respectiv autoritățile și instituțiile publice urmează
să respecte cele stabilite de Curtea Constituțională în
considerentele și dispozitivul prezentei decizii.

24

MONITORUL OFICIAL AL ROMÂNIEI, PARTEA I, Nr. 433/28.VI.2010

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A. a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

1. Constată că dispozițiile art. 1 lit. a), b), d)— i) și art. 2—12 din Legea privind stabilirea unor măsuri în domeniul pensiilor
sunt constituționale.
2. Constată că dispozițiile art. 1 lit. c) din Legea privind stabilirea unor măsuri în domeniul pensiilor sunt neconstituționale,
în raport cu prevederile art. 124 alin. (3) și art. 132 alin. (1) din Constituție.
Definitivă și general obligatorie.
Decizia se comunică președintelui României, președinților celor două Camere ale Parlamentului și primului-ministru și se
publică în Monitorul Oficial al României, Partea I.
Dezbaterile au avut loc la 24 și 25 iunie 2010 și la acestea au participat: Augustin Zegrean, președinte, Aspasia Cojocaru,
Acsinte Gaspar, Petre Lăzăroiu, Mircea Ștefan Manea, Iulia Antoanella Motoc, Ion Predescu, Puskás Valentin Zoltán, Tudorel
Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ioana Marilena Chiorean

O P I N I E S E PA R AT Ă

Prin Decizia nr. 873 din 25 iunie 2010 Curtea Constituțională
a constatat că dispozițiile art. 1 lit. c) din Legea privind stabilirea
unor măsuri în domeniul pensiilor sunt neconstituționale în
raport cu prevederile art. 124 alin. (3) și art. 132 alin. (1) din
Constituție.
Obiecțiile noastre privesc două aspecte.
Din conținutul art. 124 alin. (3) din Legea fundamentală,
referitoare la înfăptuirea justiției, independența financiară a
judecătorului reprezintă o componentă de esență a
independenței puterii judecătorești. Remunerația judecătorilor
reprezintă o compensație, care ține cont atât de
responsabilitățile profesiei de judecător, cât și de regimul strict
al incompatibilităților stabilit prin Constituție, precum și prin
Legea nr. 303/2004, republicată. În cazul pensiei judecătorilor,
aceste incompatibilități nu se mai regăsesc. Pensia judecătorilor
are două componente, o componentă contributivă, care se

suportă de la bugetul asigurărilor sociale de stat, și o
componentă distributivă, care se suportă din bugetul de stat.
Prin Decizia Curții Constituționale nr. 20 din 2 februarie 2000 se
statuează că acest cuantum reprezintă o compensație pentru
situațiile dificile în care au lucrat aceste persoane.
Având în vedere incidența art. 53 din Legea fundamentală și
comentariul pe care Comitetul pentru drepturile economice,
sociale și culturale l-a formulat cu privire la obligațiile generale
ale statelor părți față de persoanele în vârstă, considerăm că se
impune un statut de egalitate. În Comentariul general nr. 3/1990
la alin. 12, același comitet a subliniat că, inclusiv în vremuri de
constrângeri, impuse de resurse severe, statele părți au
obligația de a proteja membrii vulnerabili ai societății. Or,
beneficiarii pensiilor speciale, inclusiv magistrații, nu aparțin
categoriei de membri vulnerabili ai societății.

Judecător,
Iulia Antoanella Motoc
CURTEA CONSTITUȚIONALĂ

D E C I Z I A Nr. 874
din 25 iunie 2010

referitoare la obiecția de neconstituționalitate a dispozițiilor Legii privind unele măsuri necesare
în vederea restabilirii echilibrului bugetar
În temeiul prevederilor art. 146 lit. a) din Constituție și ale art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de 16 iunie 2010, un grup de 30 de senatori și 60 de deputați a solicitat Curții
Constituționale să se pronunțe asupra constituționalității dispozițiilor Legii privind unele măsuri necesare în vederea restabilirii
echilibrului bugetar.
Sesizarea de neconstituționalitate a fost înregistrată la Curtea Constituțională sub nr. 7.845 din 16 iunie 2010 și constituie
obiectul Dosarului nr. 1.541A/2010.
Această sesizare a fost semnată de către următorii senatori: Ion Toma, Viorel Arcaș, Sorin-Constantin Lazăr, LaurențiuFlorian Coca, Florin Constantinescu, Alexandru Cordoș, Titus Corlățean, Avram Crăciun, Daea Petre, Mihăiță Găină, Toni Greblă,
Gheorghe Marcu, Radu-Cătălin Mardare, Valer Marian, Alexandru Mazăre, Gavril Mîrza, Elena Mitrea, Nicolae Moga, Sergiu-Florin
Nicolăescu, Ion Rotaru, Daniel Savu, Adrian Țuțuianu, Gheorghe Saghian, Miron-Tudor Mitrea, Iulian Bădescu, Ilie Sârbu, PavelPavel Bălan, Trifon Belacurencu, Vasilescu Lia-Olguța și Mircea-Dan Geoană. De asemenea, sesizarea a mai fost semnată și de

MONITORUL OFICIAL AL ROMÂNIEI, PARTEA I, Nr. 433/28.VI.2010

25

un număr de 60 de deputați, și anume Victor-Viorel Ponta, Hrebenciuc Viorel, Aurelia Vasile, Marian Neacșu, Florin Iordache,
Florin-Costin Pâslaru, Sonia-Maria Drăghici, Ileana Cristina Dumitrache, Victor Socaciu, Ioan Damian, Lucreția Roșea, Costică
Macaleți, Angel Tîlvăr, Sorin Constantin Stragea, Mădălin-Ștefan Voicu, Victor Cristea, Dan Nica, Nicolae Bănicioiu, Antonella
Marinescu, Eugen Bejinariu, Cristian-Sorin Dumitrescu, Cristian Rizea, Mircea Dușa, Raul-Victor Surdu-Soreanu, Ion Stan, CornelCristian Resmeriță, Ioan Cindrea, Dumitru Chiriță, Ioan Narcis Chisăliță, Cornel Itu, Neculai Rățoi, Cătălin-Ioan Nechifor, Andrei
Dolineaschi, Ion Burnei, Mihai Tudose, Nicolae-Ciprian Nica, Gheorghe Antochi, Valeriu Ștefan Zgonea, Florian Popa, Carmen
Ileana Moldovan, Liviu-Bogdan Ciucă, Anghel Stanciu, Georgian Pop, Doina Burcău, Rodica Nassar, Vasile Bleotu, Aurel Vlădoiu,
Emil Radu Moldovan, Gheorghe Ciocan, Vasile Mocanu, Iuliu Nosa, Horia Grama, Dumitru Boabeș, Adrian Solomon, Manuela
Mitrea, Oana Niculescu-Mizil Ștefănescu Tohme, Radu Eugeniu Coclici, Ioan Stan, Sergiu Andon și Dorel Covaci.
Tot la data de 16 iunie 2010, un grup de 54 de deputați a solicitat Curții Constituționale să se pronunțe asupra
constituționalității dispozițiilor Legii privind unele măsuri necesare în vederea restabilirii echilibrului bugetar.
Sesizarea de neconstituționalitate a fost înregistrată la Curtea Constituțională sub nr. 7.851 din 16 iunie 2010 și constituie
obiectul Dosarului nr. 1.542A/2010.
Potrivit listei anexate, sesizarea a fost semnată de următorii deputați: Cristian Mihai Adomniței, Marin Almăjanu, Teodor
Atanasiu, Vasile Berci, Viorel-Vasile Buda, Daniel-Stamate Budurescu, Cristian Buican, Mihăiță Calimente, Mircea Vasile Cazan,
Cătălin Cherecheș, Daniel Chițoiu, Tudor-Alexandru Chiuariu, Horia Cristian, Ciprian Minodor Dobre, Paul Victor Dobre, Mihai-Aurel
Donțu, Gheorghe Dragomir, George Ionuț Dumitrică, Relu Fenechiu, Gheorghe Gabor, Grațiela Leocadia Gavrilescu, Andrei
Dominic Gerea, Alina-Ștefania Gorghiu, Titi Holban, Pavel Horj, Mircea Irimescu, Nicolae Jolța, Mihai Lupu, Dan-Ștefan Motreanu,
Gheorghe-Eugen Nicolăescu, Ludovic Orban, Viorel Palașcă, Ionel Palăr, Cornel Pieptea, Gabriel Plăiașu, Cristina-Ancuța Pocora,
Virgil Pop, Octavian-Marius Popa, Călin Constantin Anton Popescu-Tăriceanu, Ana Adriana Săftoiu, Nini Săpunaru, Adrian George
Scutaru, Ionuț-Marian Stroe, Radu Stroe, Gigel-Sorinel Știrbu, Gheorghe-Mirel Taloș, Adriana Diana Tușa, Claudiu Țaga, Radu
Bogdan Țîmpău, Ioan Țintean, Florin Țurcanu, Horea-Dorin Uioreanu, Lucia-Ana Varga și Mihai Alexandru Voicu.
În sesizarea formulată care face obiectul Dosarului
nr. 1.541A/2010 sunt învederate următoarele motive de
neconstituționalitate:
I. Se apreciază că sunt încălcate prevederile art. 1 alin. (5)
din Constituție, întrucât măsura reducerii salariilor bugetarilor
echivalează, practic, cu instituirea unui nou impozit ce
excedează sferei impozitelor reglementate expres de Codul
fiscal. Se arată că enumerarea impozitelor reglementate de
art. 2 din Codul fiscal este limitativă, orice alt impozit sau taxă
datorată bugetului de stat sau bugetului asigurărilor sociale
neputând fi stabilită decât prin lege.
Se mai susține că acest veritabil nou impozit impus pe calea
legii criticate încalcă art. 56 alin. (2) din Constituție, întrucât este
plătit numai de o parte dintre cetățenii României. Astfel,
salariatul din sistemul bugetar va plăti, sub formă de impozit,
bugetului de stat 41% din venitul său lunar, în timp ce ceilalți
salariați plătesc doar o cotă de 16% din salariu sub acest titlu.
În consecință, sunt încălcate și dispozițiile constituționale ale
art. 16 și 44 din Constituție.
De asemenea, se susține că legea criticată încalcă art. 6, 7,
204, 215 și 306 din Legea nr. 24/2000 privind normele de tehnică
legislativă pentru elaborarea actelor normative, întrucât nu s-a
realizat o evaluare preliminară a impactului legii în plan social,
economic și financiar, iar soluțiile legislative propuse sunt
nefundamentate.
II. Se arată că emiterea actului normativ contestat nu a avut
în vedere sub nicio formă menținerea standardelor de viață ale
categoriilor sociale afectate de măsurile de austeritate, astfel
încât destinatarii acestuia sunt situați sub limita inferioară a
subzistenței. Alocarea unor fonduri insuficiente pentru plata
drepturilor salariale și a prestațiilor de asigurări sociale și
necorelarea acestora cu creșterea inflației nu sunt de natură să
protejeze puterea de cumpărare a celor care trăiesc numai din
aceste surse bănești și nici să îmbunătățească nivelul de trai al
acestora. Totodată, se ajunge la o marginalizare socială a
segmentului de populație vizat de legea criticată. Diminuările
cuantumului drepturilor care compun conceptul de trai decent
determină, în mod direct, încălcarea art. 47 din Constituție.
Creșterea costurilor întreținerii locuinței, precum și plata ratelor
la creditele contractate se constituie în motive care să susțină
obiecția formulată. Totodată, sunt anulate criteriile obiective de
stabilire a salariilor, în sensul că, la nivelul inferior al salariilor,
practic, salariul se va aplatiza la suma de 600 RON.

III. Se aduce atingere principiului protecției așteptărilor
legitime, principiu indisolubil legat de statul de drept, iar cetățenii
nu se mai pot baza pe previzibilitatea normelor de drept.
IV. Cu privire la încălcarea art. 44 din Constituție, se arată că
noțiunea de ăbun” în sensul jurisprudenței Curții Europene a
Drepturilor Omului înglobează orice interes al unei persoane de
drept privat ce are o valoare economică, astfel încât drepturile
salariale și de natură salarială, precum și dreptul la prestații de
asigurări sociale și de asistență socială pot fi asimilate dreptului
de proprietate, iar salariile și prestațiile de asigurări sociale și
de asistență socială unor bunuri proprietate privată. În acest
sens, este citată Cauza Büchen împotriva Republicii Cehe,
2002. În consecință, reducerea cuantumului drepturilor de
această natură constituie o ingerință care afectează dreptul de
proprietate în substanța sa.
Citând cauzele Sporrong și Lonnroth împotriva Suediei,
1982, Mellacher și alții împotriva Austriei, 1989, și James și alții
împotriva Regatului Unit, 1986, autorii sesizării ajung la
concluzia că o asemenea ingerință în dreptul de proprietate ar
trebui să respecte un just echilibru între exigențele interesului
general și imperativul salvării drepturilor fundamentale, cu
referire directă la dreptul de proprietate. Însă legea criticată
operează practic o expropriere în sensul art. 44 alin. (3) din
Constituție, fără însă a acorda o justă și prealabilă despăgubire.
Legiuitorul nici măcar nu justifică existența unei cauze de utilitate
publică.
V. Cu referire la art. 16 din Constituție, se arată că reducerea
salariilor se aplică numai sectorului bugetar, ceea ce determină
o discriminare evidentă între persoanele angajate în sectorul
public și cel privat. Astfel, persoane plasate în situații identice, și
anume angajații, se bucură de tratament diferențiat, fără o
justificare obiectivă și rațională.
VI. Cu privire la încălcarea art. 53 din Constituție, se arată
că drepturile salariale, cele de natură salarială, precum și
drepturile decurgând din asigurările sociale aflate în plată sunt
drepturi legal câștigate, ceea ce exclude posibilitatea eliminării
sau diminuării lor.
În lipsa precizării cauzei care a impus restrângerea dreptului
la salariu și la pensie, nu rezultă dacă această restrângere ăse
impune”, astfel cum prevede art. 53 alin. (1) din Constituție.
Motivarea măsurii luate în expunerea de motive a legii este
superfluă și exprimată pro causa, fără a putea deci să justifice

26

MONITORUL OFICIAL AL ROMÂNIEI, PARTEA I, Nr. 433/28.VI.2010

în mod obiectiv afectarea drepturilor menționate. Se arată că
justificarea
restrângerii
operate
pentru
rațiuni
de
siguranță/securitate națională, determinate la rândul lor de
existența unei situații de criză economică, nu este reală,
deoarece criza economică nu se regăsește în niciunul dintre
elementele care definesc securitatea/siguranța națională. În
acest sens, autorii obiecției de neconstituționalitate citează
definiția noțiunii de siguranță națională din Legea nr. 51/1991
privind siguranța națională a României.
Se mai susține că art. 53 din Constituție este corespondentul
art. 15 din Convenția pentru apărarea drepturilor omului și a
libertăților fundamentale, care a fost aplicat doar în situații de
război, asediu sau luptă antiteroristă, ceea ce nu este cazul în
situația de față. În acest sens, se arată că Guvernul a invocat în
mod greșit Cauza Lawless împotriva Irlandei, 1961, pentru
justificarea măsurii luate. Autorii obiecției de neconstituționalitate
mai arată că, și în situația în care s-ar accepta motivele legate
de siguranța națională pentru justificarea restrângerilor în
discuție, legea ar fi tot neconstituțională, întrucât restrângerea
exercițiului dreptului la salariu și pensie ar putea fi dispusă
numai temporar, pe când, în cauza de față, prin efectul art. 17
alin. (2) din lege, cheltuielile de personal, precum și cele cu
pensiile avansate de stat se vor situa sub nivelul rezultat prin
aplicarea reducerilor prevăzute de legea criticată.
Se mai susține că necesitatea stringentă de reducere a
cheltuielilor bugetare nu trebuie să fie de natură să
fundamenteze afectarea unor drepturi fundamentale. Intervenția
directă a statului în sensul restrângerii unor drepturi
fundamentale, justificată din rațiuni imperative de natură
economică, apare ca fiind inadmisibilă, în condițiile în care
această limitare nu a fost aplicată cu titlu excepțional și nu a fost
însoțită de garanții destinate să asigure protecția nivelului de trai
al categoriilor sociale afectate. Dimpotrivă, măsura duce
iremediabil la adâncirea stării de pauperizare a unor categorii
sociale.
În fine, se apreciază că Guvernul avea la îndemână
adoptarea și a altor soluții care să asigure reducerea cheltuielilor
bugetare și asigurarea sustenabilității bugetului de stat, printre
care reducerea sumelor alocate achizițiilor publice. Or, măsura
de reducere a cuantumului salariilor și pensiilor nu poate avea,
în mod singular, finalitatea mai sus menționată.
În sesizarea formulată care face obiectul Dosarului
nr. 1.542A/2010 sunt învederate următoarele motive de
neconstituționalitate:
I. În lipsa unei declarații în sensul existenței unei situații
excepționale, Guvernul nu poate restrânge exercitarea unor
drepturi fundamentale, iar criza economică și cuantumul ridicat
al cheltuielilor publice nu se pot constitui în argumente pentru
aplicarea art. 53 din Constituție. Se apreciază că măsurile luate
prin legea criticată nu se pot justifica prin amenințarea adusă
siguranței naționale, din moment ce nu a fost declarată starea
de urgență sau de asediu potrivit dispozițiilor Ordonanței de
urgență a Guvernului nr. 1/1999. Se arată că restrângerea
dreptului la pensie sau salariu din perspectiva unei simple utilități
publice nu poate fi acceptată, în acest sens făcându-se trimitere
la hotărârea pronunțată în Cauza Lawless împotriva Irlandei,
1961, de Curtea Europeană a Drepturilor Omului.
Se susține că măsurile adoptate nu sunt necesare într-o
societate democratică și că România nu se află în niciuna dintre
situațiile de excepție la care face referire art. 53 din Constituție.
Se mai arată că această soluție promovată de Guvern, prin
asumarea răspunderii, putea fi evitată, întrucât există multiple
alte soluții legislative pentru contracararea crizei, menționând
printre altele: scăderea cotei unice de impozitare, reducerea
taxei pe valoarea adăugată, adoptarea mai rapidă a monedei
euro etc.

Invocarea conceptului de siguranță națională ca temei al
restrângerii unor drepturi contravine art. 1 din Legea nr. 51/1991,
întrucât siguranța națională se constituie ca temei pentru
restrângerea exercitării unor drepturi doar pe timp de război,
pentru a salva democrația, și nu pentru a o înăbuși. Or, situația
de criză economică nu este element component al conceptului
de siguranță/securitate națională, astfel încât criza menționată
nu poate fi o justificare pentru invocarea siguranței/securității
naționale în sensul art. 53 din Constituție. De asemenea,
invocarea în fundamentarea măsurii a Deciziei Curții
Constituționale nr. 1.414 din 4 noiembrie 2009 este greșită,
întrucât aceasta se referă la regimul cumulului pensiilor cu
veniturile salariale. Se mai arată că Guvernul nu a garantat că
diminuarea pensiei este temporară și că sumele cu care au fost
diminuate drepturile bănești în cauză vor fi restituite.
II. Măsurile legislative preconizate sunt de natură a încălca
dreptul la un nivel de trai decent, afectându-se, în mod drastic,
acest drept constituțional, mai ales în privința celor cu venituri
reduse.
III. Pensia reprezintă o creanță asupra statului pe care
acesta este obligat să o plătească și să o ocrotească; or, prin
măsurile adoptate, proprietatea nu mai este protejată, ci jefuită.
De asemenea, este invocată jurisprudența Curții Europene a
Drepturilor Omului, potrivit căreia noțiunea de ăbun” acoperă și
dreptul persoanei asupra unei creanțe, respectiv orice interes al
unei persoane de drept privat care are o valoare economică. Se
mai arată că, în Cauza Büchen împotriva Republicii Cehe, 2002,
Curtea Europeană a Drepturilor Omului ar fi statuat că a reduce
pensia atribuită unui pensionar reprezintă o nesocotire gravă a
dreptului de proprietate.
IV. Se arată că restrângerea exercițiului dreptului la pensie și
la salariu contravine art. 15 și 18 din Convenția pentru apărarea
drepturilor omului și a libertăților fundamentale, art. 1 paragraful 1
din Protocolul adițional la Convenție, art. 2 din Pactul
internațional cu privire la drepturile civile și politice, art. 1 pct. 2
și 4, art. 20, 23 și 24 din Carta socială europeană și art. 6 din
Tratatul Uniunii Europene.
V. Se arată că măsura legală criticată nu se aplică în mod
nediscriminatoriu în sensul art. 53 alin. (2), întrucât salariații
societăților comerciale cu capital de stat, ai regiilor autonome,
subvenționate de la bugetul de stat, nu intră sub incidența
măsurilor promovate prin legea criticată.
VI. Se susține că legea criticată încalcă jurisprudența Curții
Europene a Drepturilor Omului, citându-se în acest sens
cauzele Gaygusuz împotriva Austriei, 1996, Stubbings și alții
împotriva Regatului Unit, 1996, Akdeejeva împotriva Letoniei,
2007, Müller împotriva Austriei, 1974 [de fapt, hotărârea în
această cauză a fost pronunțată de către fosta Comisie
Europeană a Drepturilor Omului], în care s-ar fi decis că o
reducere substanțială a nivelului pensiei ar putea fi considerată
ca afectând substanța dreptului de proprietate. Totodată, este
încălcată noțiunea de ăsperanță legitimă” în ceea ce privește
stabilitatea și coerența legislativă. În consecință, se ajunge la
situația ca statul, la sfârșitul carierei profesionale a unei
persoane, să nu asigure o pensie stabilă și corespunzătoare.
La data de 21 iunie 2010 au fost înregistrate la Curtea
Constituțională, sub nr. 8.109 și 8.111, cererile de
ăintervenție în interes propriu” depuse de Iuliu Regnard
Popescu și Alexandru Petculescu, prin care aceștia solicită
constatarea neconstituționalității Legii privind unele măsuri
necesare în vederea restabilirii echilibrului bugetar, considerând
că aceasta este abuzivă, iar fundamentarea ei nu poate fi făcută
decât cu încălcarea flagrantă a art. 15 alin. (2), art. 11, 20, 44 și
47 din Constituție, art. 14, 15 și 18 din Convenția pentru
apărarea drepturilor omului și a libertăților fundamentale, art. 1
din Protocolul nr. 1 la Convenție, art. 1, 5 și 969 din Codul civil.

MONITORUL OFICIAL AL ROMÂNIEI, PARTEA I, Nr. 433/28.VI.2010
Curtea, având în vedere că obiecțiile de neconstituționalitate
care formează obiectul dosarelor sus-menționate au conținut
identic, prin Încheierea din 24 iunie 2010, în temeiul art. 164 din
Codul de procedură civilă, coroborat cu art. 14 din Legea
nr. 47/1992, a dispus conexarea Dosarului nr. 1.542A/2010 la
Dosarul nr. 1.541A/2010, care este primul înregistrat.
În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizarea a fost comunicată președinților celor
două Camere ale Parlamentului, precum și Guvernului, pentru
a comunica punctul lor de vedere.
Președintele Senatului, în Dosarul nr. 1.541A/2010, a
transmis Curții Constituționale, cu Adresa nr. 2.026 din 22 iunie
2010, punctul său de vedere, în care se arată că sesizarea de
neconstituționalitate este întemeiată, reluându-se, în esență,
motivele de neconstituționalitate dezvoltate în obiecția de
neconstituționalitate.
Guvernul a transmis Curții Constituționale punctul său de
vedere, înregistrat la Curtea Constituțională sub nr. 8.265 din
23 iunie 2010, din care rezultă că obiecția de
neconstituționalitate este neîntemeiată. În argumentarea
punctului său de vedere, Guvernul recunoaște caracterul de
drepturi fundamentale ale dreptului la muncă (inclusiv
componenta sa, dreptul la salariu), la pensie ori la șomaj, însă
aceste drepturi nu sunt absolute, exercițiul acestora putând fi
restrâns în condițiile art. 53 din Constituție. Se apreciază că, în
privința restrângerii drepturilor fundamentale, art. 53 din
Constituție impune o mai mare rigoare decât prevederile
Convenției pentru apărarea drepturilor omului și a libertăților
fundamentale referitoare la restrângerea exercițiului unor
drepturi. În consecință, în situația în care condițiile din
Constituția României sunt mai stricte în privința restrângerii
drepturilor fundamentale, acestea urmează să fie aplicate cu
prioritate raportat la prevederile Convenției menționate. De
asemenea, se susține că, în mod implicit, și prevederile
Convenției sunt respectate prin restrângerile de drepturi
operate.
Se susține că, potrivit jurisprudenței Curții Europene a
Drepturilor Omului, autoritățile naționale dispun de o anumită
putere discreționară în a aprecia noțiunea de interes general al
comunității, în acest sens fiind citată Cauza Beyeler împotriva
Italiei, 2000. Privarea de un bun, prevăzută de art. 1 din
Protocolul adițional la Convenție, poate fi făcută pentru
realizarea unor interese generale de ordin economico-social,
ceea ce este de natură să confere statelor semnatare o anumită
marjă de apreciere întotdeauna aflată sub controlul Curții
Europene a Drepturilor Omului; totodată, privarea de un bun
trebuie să fie proporțională cu scopul urmărit. De asemenea, se
arată că restrângerea dreptului de proprietate este contrară
Convenției numai dacă este discriminatorie și insuficient
motivată.
Or, în cauza de față se observă că restrângerea exercițiului
drepturilor menționate este prevăzută de lege, este luată pe o
perioadă determinată (până la data de 31 decembrie 2010) și
este justificată de salvarea securității naționale. Cu privire la
noțiunea de securitate națională, se arată că acesta este un
concept constituțional și este definit prin art. 1 din Legea
nr. 51/1991 privind siguranța națională a României, iar potrivit
acestei definiții un element esențial al securității/siguranței
naționale îl constituie starea de echilibru și de stabilitate
economică.
Posibilitatea restrângerii exercițiului unor drepturi sau libertăți
prevăzută de art. 53 din Constituție este o prerogativă
constituțională distinctă de instituirea unor măsuri excepționale
(starea de urgență sau de asediu) reglementate de prevederile
art. 93 din Constituție. Astfel, restrângerea exercițiului unor
drepturi nu implică aplicarea de principiu a dispozițiilor art. 93
din Constituție, în timp ce, în urma aplicării acestui din urmă text

27

constituțional, pot fi dispuse măsuri de restrângere a exercițiului
unor drepturi sau libertăți.
Se arată că dispozițiile legale criticate vizează restrângerea
exercițiului dreptului, și nu a substanței dreptului (la muncă, la
pensie sau la șomaj), din moment ce acesta continuă să fie
recunoscut și respectat în deplinătatea sa. Totodată, se arată
că, potrivit jurisprudenței Curții Europene a Drepturilor Omului,
legea nu garantează un anumit cuantum al dreptului patrimonial,
ci doar plata acestuia ca drept câștigat.
Măsurile de restrângere luate sunt nediscriminatorii,
reducerile salariale aplicându-se tuturor salariaților din instituțiile
și autoritățile publice, indiferent de regimul de finanțare, iar
reducerea pensiilor aplicându-se tuturor pensionarilor, indiferent
de natura pensiei, urmând ca nivelul de trai al pensionarilor să
fie păstrat prin menținerea nivelului pensiei minime garantate.
Măsurile propuse sunt obiective, rezonabile și proporționale cu
amploarea și impactul consecințelor crizei economice cu care
se confruntă România. Totodată, se arată că, în absența acestor
măsuri, statul ar urma să fie lipsit de sursele de finanțare
necesare supraviețuirii sale ca stat de drept și democratic.
În fine, se susține că măsurile preconizate sunt absolut
necesare într-o societate democratică, ținând cont că, prin
aplicarea acestora, se realizează economii la bugetul de stat în
valoare de 7.814,9 milioane lei. În sensul celor menționate,
Guvernul invocă și Decizia Curții Constituționale nr. 1.414 din
4 noiembrie 2009.
Totodată, Guvernul a mai comunicat, prin Adresa înregistrată
la Curtea Constituțională sub nr. 8.260 din 23 iunie 2010, un
tabel referitor la impactul financiar asupra bugetului general
consolidat, atât pe termen scurt, pentru anul curent, cât și pe
termen lung (pe 5 ani).
Președintele Camerei Deputaților nu a comunicat punctul
său de vedere asupra obiecției de neconstituționalitate.
C U R T E A,

examinând obiecțiile de neconstituționalitate, punctele de
vedere ale președintelui Senatului și Guvernului, rapoartele
întocmite de judecătorul-raportor, dispozițiile legii criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție,
precum și ale art. 1, 10, 15 și 18 din Legea nr. 47/1992,
republicată, să soluționeze sesizarea de neconstituționalitate.
Obiectul controlului de constituționalitate îl constituie
dispozițiile Legii privind unele măsuri necesare în vederea
restabilirii echilibrului bugetar, care, în esență, prevăd:
I. Diminuarea cu 25% a următoarelor cheltuieli bugetare:
1. cuantumul brut al salariilor/soldelor/indemnizațiilor lunare
de încadrare — dar fără a coborî sub plafonul minim de
600 RON —, precum și al altor drepturi de natură salarială din
sectorul bugetar;
2. valoarea drepturilor/cheltuielilor cu asistența medicală,
medicamentele și protezele;
3. suma forfetară destinată plății drepturilor bănești ale
persoanelor angajate la birourile parlamentare ale deputaților și
senatorilor;
4. măsurile de la pct. 1—3 se aplică și personalului Băncii
Naționale a României, Comisiei Naționale a Valorilor Mobiliare,
Comisiei de Supraveghere a Sistemului de Pensii Private și al
Comisiei de Supraveghere a Asigurărilor;
5. cuantumul sprijinului statului pentru salarizarea
personalului clerical și neclerical;
6. indemnizațiile lunare prevăzute la art. 12 alin. (1) din
Legea nr. 45/2009 privind organizarea și funcționarea Academiei
de Științe Agricole și Silvice ăGheorghe Ionescu-Șișești” și a

28

MONITORUL OFICIAL AL ROMÂNIEI, PARTEA I, Nr. 433/28.VI.2010

sistemului de cercetare-dezvoltare din domeniile agriculturii,
silviculturii și industriei alimentare;
7. cuantumul indemnizațiilor acordate membrilor Academiei
Române, membrilor Academiei Oamenilor de Știință din
România, membrilor Academiei de Științe Medicale din România
și membrilor Academiei de Științe Tehnice din România.
II. Diminuarea cu 15% a următoarelor cheltuieli bugetare:
1. indemnizația de șomaj, prestațiile sociale din partea
statului ce vizează plata unor sume pentru încurajarea șomerilor
de a se angaja;
2. pensiile, precum și indemnizația de însoțitor pentru
pensionarii de invaliditate gradul I (art. 9 din lege). Textul în
cauză are următorul cuprins:
ă(1) De la data intrării în vigoare a prezentei legi, cuantumul
brut al pensiilor cuvenite sau aflate în plată, precum și
indemnizația de însoțitor pentru pensionarii de invaliditate gradul I
se diminuează cu 15%.
(2) La determinarea cuantumului brut al pensiilor, precum și
a indemnizației de însoțitor pentru pensionarii de invaliditate
gradul I, ce vor fi stabilite sau acordate începând cu data intrării
în vigoare a prezentei legi, valoarea punctului de pensie utilizată
este de 622,9 lei.”;
3. obligațiile statului rezultate din contractele colective de
muncă ca urmare a disponibilizărilor prin concedieri colective;
4. indemnizația pentru creșterea copilului, fără a scădea însă
sub pragul de 600 RON;
5. cuantumul indemnizațiilor acordate urmașilor membrilor
Academiei Române, membrilor Academiei Oamenilor de Știință
din România;
6. ajutorul lunar acordat soțului supraviețuitor;
7. indemnizația de merit prevăzută de Legea nr. 118/2002
privind instituirea indemnizației de merit;
8. indemnizațiile prevăzute de Legea recunoștinței față de
eroii-martiri și luptătorii care au contribuit la victoria Revoluției
române din decembrie 1989 nr. 341/2004.
III. Fixarea cuantumului pensiei sociale minime la 350 RON.
IV. Eliminarea ajutoarelor sau indemnizațiilor la ieșirea la
pensie, retragere sau la trecerea în rezervă.
V. Biletele de odihnă pentru anul 2010 nu se vor mai
contracta de către Casa Națională de Pensii și Alte Drepturi de
Asigurări Sociale.
VI. Se abrogă, prin art. 16 din lege, o serie de prevederi
legale care vizează cheltuieli bugetare de personal, dar și alte
prestații sociale din partea statului.
VII. Potrivit art. 17 alin. (1) din lege, măsurile de diminuare a
cheltuielilor se aplică până la 31 decembrie 2010. De
asemenea, alin. (2) al aceluiași text legal prevede că
ă(2) Începând cu data de 1 ianuarie 2011 se vor aplica politici
sociale și de personal care să asigure încadrarea în nivelul
cheltuielilor bugetare rezultate ca urmare a aplicării măsurilor
de reducere a acestora adoptate în cursul anului 2010, în
condițiile Legii-cadru nr. 330/2009, precum și cu respectarea
prevederilor legii bugetului de stat și ale bugetului asigurărilor
sociale de stat pentru anul 2011”.
Dispozițiile constituționale pretins încălcate sunt cele ale
art. 1 alin. (5) privind supremația Constituției și obligativitatea
respectării legilor, ale art. 11 privind dreptul internațional și
dreptul intern, art. 16 alin. (1) privind egalitatea, art. 20 referitor
la tratatele internaționale privind drepturile omului, art. 44 privind
dreptul de proprietate privată, art. 47 privind nivelul de trai,
art. 53 privind restrângerea exercițiului unui drept sau al unei
libertăți și ale art. 56 alin. (2) privind așezarea justă a sarcinilor
fiscale. Totodată, sunt considerate ca fiind încălcate și
următoarele acte cu caracter internațional:
— Declarația Universală a Drepturilor Omului, și anume
art. 17 cu privire la dreptul de proprietate, art. 23 pct. 3 cu privire

la dreptul la o retribuire echitabilă și la protecție socială și art. 25
pct. 1 privind dreptul la un nivel de trai decent;
— art. 2 din Pactul internațional cu privire la drepturile civile
și politice — privind recunoașterea de către statele semnatare a
tuturor drepturilor garantate de Pact persoanelor care se află pe
teritoriul lor;
— art. 6 din Tratatul Uniunii Europene privind recunoașterea
drepturilor, libertăților și principiilor rezultate din Carta drepturilor
fundamentale a Uniunii Europene;
— Carta drepturilor fundamentale a Uniunii Europene, și
anume art. 1 privind demnitatea umană, art. 17 alin. (1) privind
dreptul de proprietate, art. 25 privind drepturile persoanelor în
vârstă, art. 34 alin. (1) privind securitatea socială și asistența
socială și art. 52 alin. (1) privind întinderea și interpretarea
drepturilor și principiilor;
— art. 15 privind derogarea în caz de stare de urgență și
art. 18 privind limitarea folosirii restrângerii drepturilor din
Convenția pentru apărarea drepturilor omului și a libertăților
fundamentale, precum și art. 1 paragraful 1 din Protocolul
adițional la Convenția pentru apărarea drepturilor omului și a
libertăților fundamentale privind protecția proprietății;
— Carta socială europeană, și anume art. 1 pct. 2 și 4 privind
dreptul la muncă, art. 4 privind dreptul la o salarizare echitabilă,
art. 20 privind egalitatea de șanse a lucrătorilor, art. 23 privind
dreptul persoanelor vârstnice la protecție specială, art. 24 privind
protecția lucrătorilor în caz de concediere și art. F din partea a
V-a privind derogările în caz de război sau de pericol public.
Examinând obiecția de neconstituționalitate, Curtea constată
următoarele:
I. Cererile de intervenție în nume propriu formulate de domnii
Iuliu Popescu Renard și Alexandru Petculescu sunt inadmisibile,
întrucât instituția intervenției prevăzută de art. 49 și următoarele
din Codul de procedură civilă nu este compatibilă cu procedura
de judecată din fața Curții Constituționale (ad similis, a se vedea,
Decizia nr. 82 din 15 ianuarie 2009, publicată în Monitorul Oficial
al României, Partea I, nr. 33 din 16 ianuarie 2009). Potrivit
art. 14 din Legea nr. 47/1992, numai Curtea Constituțională se
poate pronunța asupra compatibilității regulilor din procedura
civilă cu procedura din fața sa; or, în procedura prevăzută de
art. 146 lit. a) din Constituție, o atare intervenție este
inadmisibilă, fiind contrară regulilor procedurale stabilite prin
Legea nr. 47/1992.
II. În ceea ce privește critica de neconstituționalitate ce
vizează neconstituționalitatea diminuării cuantumului salariului
personalului bugetar, Curtea constată că aceasta este
neîntemeiată pentru argumentele ce vor fi expuse în cele ce
urmează.
Referitor la calificarea de către autorii sesizării a măsurii de
reducere a cuantumului salariilor ca fiind un impozit,
nereglementat de art. 2 din Legea nr. 571/2003 privind Codul
fiscal, publicată în Monitorul Oficial al României, Partea I, nr. 927
din 23 decembrie 2003, Curtea constată că o atare calificare
este eronată. Potrivit art. 2 pct. 29 din Legea nr. 500/2002 privind
finanțele publice, publicată în Monitorul Oficial al României,
Partea I, nr. 597 din 13 august 2003, impozitul este definit ca
fiind acea ăprelevare obligatorie, fără contraprestație și
nerambursabilă, efectuată de către administrația publică pentru
satisfacerea necesităților de interes general”, deci impozitul este
un venit cu caracter de regularitate al bugetului de stat. În
schimb, Curtea observă că în cauza de față nu este stabilită o
nouă sursă de venit la bugetul de stat, ci, din contră, măsurile
criticate vizează cheltuielile bugetare, și anume reducerea lor.
Astfel, reducerea cu 25% a salariilor nu se constituie într-un
venit la bugetul de stat, ci în reducerea cheltuielilor pe care
acesta trebuie să le suporte. Cu alte cuvinte, statul nu își mai
plătește obligațiile financiare la valoarea lor nominală pentru a
proteja bugetul, fără însă a institui o nouă sursă de venituri la
buget sub forma impozitului. De altfel, se poate constata că, în

MONITORUL OFICIAL AL ROMÂNIEI, PARTEA I, Nr. 433/28.VI.2010
mod implicit, ca efect al reducerii cheltuielilor, scad și veniturile
la bugetul de stat, spre exemplu, fiind afectat cuantumul
impozitului pe venit colectat de către stat. Ca atare, Curtea nu
poate reține încălcarea art. 1 alin. (5) și art. 56 alin. (2) din
Constituție.
Raportat la critica de neconstituționalitate cu privire la
încălcarea art. 16 din Constituție, Curtea constată că aceasta
este neîntemeiată, întrucât angajații din mediul public nu se află
în aceeași situație juridică precum cei din mediul privat. Cei care
sunt angajați în raporturi de muncă în mediul bugetar sunt legați,
în mod esențial, din punctul de vedere al sursei din care sunt
alimentate salariile/indemnizațiile sau soldele de bugetul public
național, de încasările și de cheltuielile din acest buget,
dezechilibrarea acestuia putând avea consecințe în ceea ce
privește diminuarea cheltuielilor din acest buget. Or,
salariile/indemnizațiile/soldele reprezintă astfel de cheltuieli —
mai exact, cheltuieli de personal. În schimb, în mediul privat
raporturile de muncă sunt guvernate întotdeauna de contractul
individual de muncă încheiat între un angajat și un angajator.
Curtea Constituțională, prin Decizia nr. 448 din 15 septembrie
2005, publicată în Monitorul Oficial al României, Partea I, nr. 872
din 28 septembrie 2005, a statuat: ăContractul individual de
muncă este convenția prin care se materializează voința
angajatorului și a viitorului salariat de a intra într-un raport
juridic de muncă. În această convenție, negociată și liber
consimțită, sunt prevăzute, în limitele stabilite de legislație și de
contractele colective de muncă, toate elementele necesare
pentru cunoașterea condițiilor de desfășurare și de încetare a
raportului de muncă, drepturile, obligațiile și răspunderile
ambelor părți”. Or, obligarea de către stat, deci de către un terț,
raportat la contractul individual de muncă încheiat, atât a
angajatorului de a-și reduce cheltuielile de personal, cât și a
angajatului în sensul diminuării veniturilor sale, ar încălca în mod
flagrant art. 1 alin. (3) și (5), art. 41, art. 44 și art. 45 din
Constituție.
De asemenea, Curtea constată că este neîntemeiată și
critica de neconstituționalitate ce vizează încălcarea art. 1
alin. (5) din Constituție, în sensul că Guvernul nu ar fi respectat
anumite cerințe privitoare la inițierea proiectului de lege,
exigențe prevăzute expres de Legea nr. 24/2000 privind normele
de tehnică legislativă pentru elaborarea actelor normative,
republicată în Monitorul Oficial al României, Partea I, nr. 260 din
21 aprilie 2010, întrucât dispozițiile legale la care se face referire
în obiecția de neconstituționalitate nu au relevanță
constituțională.
Cu referire la critica de neconstituționalitate care vizează
pretinsa încălcare a art. 41 din Constituție, instanța de
contencios constituțional reține că, în jurisprudența sa, de
exemplu, prin Decizia nr. 1.221 din 12 noiembrie 2008, publicată
în Monitorul Oficial al României, Partea I, nr. 804 din
2 decembrie 2008, a stabilit expressis verbis că dreptul la
muncă este un drept complex care include și dreptul la
salariu.
Astfel, salariul reprezintă o componentă a dreptului la muncă
și reprezintă contraprestația angajatorului în raport cu munca
prestată de către angajat în baza unor raporturi de muncă.
Efectele raporturilor de muncă stabilite între angajat și angajator
se concretizează în obligații de ambele părți, iar una dintre
obligațiile esențiale ale angajatorului este plata salariului
angajatului pentru munca prestată.
Întrucât dreptul la salariu este corolarul unui drept
constituțional, și anume dreptul la muncă, se constată că
diminuarea sa se constituie într-o veritabilă restrângere a
exercițiului dreptului la muncă. O atare măsură se poate realiza
numai în condițiile strict și limitativ prevăzute de art. 53 din
Constituție.
Pentru ca restrângerea menționată să poată fi justificată,
trebuie întrunite, în mod cumulativ, cerințele expres prevăzute
de art. 53 din Constituție, și anume:

29

— să fie prevăzută prin lege;
— să se impună restrângerea sa;
— să se circumscrie motivelor expres prevăzute de textul
constituțional, și anume pentru: apărarea securității naționale, a
ordinii, a sănătății ori a moralei publice, a drepturilor și a
libertăților cetățenilor; desfășurarea instrucției penale;
prevenirea consecințelor unei calamități naturale, ale unui
dezastru ori ale unui sinistru deosebit de grav;
— să fie necesară într-o societate democratică;
— să fie proporțională cu situația care a determinat-o;
— să fie aplicată în mod nediscriminatoriu;
— să nu aducă atingere existenței dreptului sau a libertății.
Astfel, Curtea reține că diminuarea cuantumului
salariului/indemnizației/soldei, ca un corolar al dreptului la
muncă, cu 25% este prevăzută prin legea criticată și se impune
pentru reducerea cheltuielilor bugetare.
De asemenea, soluția legislativă cuprinsă în art. 1 din legea
criticată a fost determinată de apărarea securității naționale,
astfel cum rezultă din expunerea de motive a Guvernului. Este
evident că securitatea națională nu implică numai securitatea
militară, deci domeniul militar, ci are și o componentă socială și
economică. Astfel, nu numai existența unei situații manu militari
atrage aplicabilitatea noțiunii ăsecuritate națională” din textul
art. 53, ci și alte aspecte din viața statului — precum cele
economice, financiare, sociale —, care ar putea afecta însăși
ființa statului prin amploarea și gravitatea fenomenului.
În acest sens, prin Decizia nr. 1.414 din 4 noiembrie 2009,
publicată în Monitorul Oficial al României, Partea I, nr. 796 din
23 noiembrie 2009, Curtea a statuat că situația de criză
financiară mondială ar putea afecta, în lipsa unor măsuri
adecvate, stabilitatea economică a țării și, implicit, securitatea
națională.
De asemenea, prin deciziile nr. 188 și nr. 190 din 2 martie
2010, publicate în Monitorul Oficial al României, Partea I, nr. 237
din 14 aprilie 2010, respectiv nr. 224 din 9 aprilie 2010, și Decizia
nr. 712 din 25 mai 2010, publicată în Monitorul Oficial al
României, Partea I, nr. 416 din 22 iunie 2010, deciziile nr. 711 și
nr. 713 din 25 mai 2010, Decizia nr. 823 din 22 iunie 2010,
nepublicate încă, Curtea a analizat constituționalitatea
Ordonanței de urgență a Guvernului nr. 71/2009, care suspenda
executarea unor hotărâri judecătorești și eșalona plata sumelor
de bani rezultate din acestea, pornind tocmai de la premisa
situației de criză economică avută în vedere prin Decizia
nr. 1.414 din 4 noiembrie 2009.
În consecință, Curtea va trebui să stabilească dacă se
menține în continuare existența unei amenințări la adresa
stabilității economice a țării, deci, implicit, la adresa securității
naționale.
Astfel, Curtea constată că în expunerea de motive a legii
criticate se arată că, potrivit evaluării Comisiei Europene,
ăactivitatea economică a României rămâne slabă și, contrar
așteptărilor inițiale, cel mai probabil, creșterea economică s-a
menținut negativă în primul trimestru al anului 2010. [...] Până la
sfârșitul anului 2010, se așteaptă ca inflația să scadă în
continuare la aproximativ 3,75% datorită cererii interne slabe și
implementării unei politici monetare prudente. Redresarea mai
slabă a cererii interne a diminuat importurile, prognozându-se
acum un deficit de cont curent de circa 5% din PIB pentru 2010,
comparativ cu 5,5% inițial”.
Se mai arată că, ădin misiunea de evaluare efectuată de
serviciile Comisiei împreună cu experții FMI și ai Băncii Mondiale
în perioada 26 aprilie—10 mai 2010, pentru a analiza progresele
înregistrate în ceea ce privește condițiile specifice atașate
tranșei a treia în valoare de 1,15 miliarde de euro în cadrul
programului de asistență financiară, a rezultat faptul că, în
condițiile politicilor curente, ținta de deficit fiscal pentru 2010, de
6,4% din PIB, nu va putea fi îndeplinită, din cauza unor
deteriorări ale condițiilor economice, a unor dificultăți în

30

MONITORUL OFICIAL AL ROMÂNIEI, PARTEA I, Nr. 433/28.VI.2010

colectarea veniturilor și derapajelor pe partea de cheltuieli.
Guvernul României și-a asumat angajamentul de a lua măsuri
compensatorii suplimentare ce trebuie adoptate și implementate
înainte de eliberarea de către Comisie a celei de-a treia tranșe
din împrumutul UE. [...] De asemenea, se precizează faptul că,
în cazul în care aceste acțiuni nu sunt implementate până în
iunie 2010 sau nu conduc la consolidarea anticipată, vor fi
implementate acțiuni suplimentare de majorare a veniturilor la
buget, inclusiv măsuri de majorare a cotelor de impunere, pentru
a se elimina orice diferență bugetară anticipată”.
În consecință, Curtea constată că această amenințare la
adresa stabilității economice continuă să se mențină, astfel încât
Guvernul este îndrituit să adopte măsuri corespunzătoare pentru
combaterea acesteia. Una dintre aceste măsuri este reducerea
cheltuielilor bugetare, măsură concretizată, printre altele, în
diminuarea cuantumului salariilor/indemnizațiilor/soldelor cu
25%.
De asemenea, Curtea observă că autorii obiecției pornesc
de la o ipoteză greșită, și anume că pentru aplicarea restrângerii
menționate ar fi trebuit declarată starea de urgență, asediu sau
necesitate, instituții prevăzute la art. 93 din Constituție. Or, chiar
dacă instituirea stării de urgență sau asediu poate avea drept
consecință restrângerea exercițiului unor drepturi sau libertăți,
sfera de aplicare a art. 53 nu se circumscrie numai situațiilor
prevăzute de art. 93 din Constituție. În consecință, Curtea
constată că, în situația de speță, art. 53 teza referitoare la
securitatea națională este aplicabil și, în același timp, se
constituie într-un temei pentru justificarea măsurilor preconizate.
Curtea reține că restrângerea prevăzută de legea criticată
este necesară într-o societate democratică, tocmai pentru
menținerea democrației și salvgardarea ființei statului.
Cu privire la proporționalitatea situației care a determinat
restrângerea, Curtea constată că există o legătură de
proporționalitate între mijloacele utilizate (reducerea cu 25% a
cuantumului salariului/indemnizației/soldei) și scopul legitim
urmărit (reducerea cheltuielilor bugetare/reechilibrarea bugetului
de stat) și că există un echilibru echitabil între cerințele de
interes general ale colectivității și protecția drepturilor
fundamentale ale individului.
Curtea constată, totodată, că măsura legislativă criticată este
aplicată în mod nediscriminatoriu, în sensul că reducerea de
25% se aplică tuturor categoriilor de personal bugetar în același
cuantum și în același mod.
Curtea reține că legea criticată nu aduce atingere substanței
dreptului, din moment ce condițiile prevăzute de art. 53 din
Constituție, analizate anterior, sunt respectate. Curtea observă,
de asemenea, că măsura criticată are un caracter temporar,
tocmai pentru a nu se afecta substanța dreptului constituțional
protejat. Astfel, este evident că restrângerea exercițiului unui
drept trebuie să dureze numai atât timp cât se menține
amenințarea în considerarea căreia această măsură a fost
edictată.
În acest sens, Curtea constată că măsura criticată are o
durată limitată în timp, și anume până la data de 31 decembrie
2010. Cu privire la invocarea faptului că art. 17 alin. (2) din lege
acordă o posibilitate nelimitată Guvernului sau Parlamentului de
a aplica, după data de 31 decembrie 2010, diminuarea cu 25%
a salariilor, Curtea constată că această critică nu este reală,
întrucât astfel cum rezultă din textul de lege menționat, începând
cu data de 1 ianuarie 2011 se revine la cuantumul
salariilor/indemnizațiilor și soldelor de dinainte de adoptarea
acestor măsuri de diminuare, în condițiile încadrării în politicile
sociale și de personal, care, la rândul lor, trebuie să se
încadreze în nivelul cheltuielilor bugetare. Astfel, în urma
aplicării măsurilor criticate se va menține în plată același
cuantum al salariilor/indemnizațiilor și soldelor ca cel de
dinaintea reducerilor operate prin legea criticată. Este o obligație
de rezultat pe care și-o impune legiuitorul, pentru că, în caz
contrar, s-ar ajunge la încălcarea caracterului temporar al
restrângerii exercițiului drepturilor; or, tocmai acest caracter

temporar al restrângerii exercițiului drepturilor este de esența
textului art. 53 din Constituție.
Având în vedere cele expuse mai sus, Curtea constată că
măsura de diminuare a cuantumului salariului/indemnizației/
soldei cu 25% constituie o restrângere a exercițiului dreptului
constituțional la muncă ce afectează dreptul la salariu, cu
respectarea însă a prevederilor art. 53 din Constituție.
III. Cu referire la critica de neconstituționalitate privind
reducerea cuantumului pensiilor, Curtea constată că aceasta
este întemeiată pentru următoarele motive:
Pensia este o formă de prestație de asigurări sociale plătită
lunar [art. 7 alin. (2) și art. 90 alin. (1) din Legea nr. 19/2000,
publicată în Monitorul Oficial al României, Partea I, nr. 140 din
1 aprilie 2000] în baza legii, inerentă și indisolubil legată de
calitatea de pensionar, obținută în baza unei decizii de
pensionare, cu respectarea tuturor prevederilor legale impuse
de legiuitor. Potrivit prevederilor art. 1 din Legea nr. 19/2000,
dreptul la asigurări sociale este garantat de stat și se exercită,
în condițiile legii menționate, prin sistemul public de pensii și alte
drepturi de asigurări sociale. Acesta se organizează și
funcționează, printre altele, și pe principiul contributivității,
conform căruia fondurile de asigurări sociale se constituie pe
baza contribuțiilor datorate de persoanele fizice și juridice,
participante la sistemul public, drepturile de asigurări sociale
cuvenindu-se pe temeiul contribuțiilor de asigurări sociale plătite
[art. 2 lit. e) din Legea nr. 19/2000]. Aceasta înseamnă că
pensia, ca prestație din partea sistemului public de pensii, intră
sub incidența principiului contributivității.
Art. 9 alin. (1) teza întâi din legea criticată reglementează
diminuarea cu 15% a cuantumului brut al pensiilor cuvenite sau
aflate în plată; de asemenea, art. 9 alin. (2) teza întâi din aceeași
lege prevede că valoarea punctului de pensie utilizat pentru
determinarea cuantumului brut al pensiilor ce vor fi stabilite sau
acordate începând cu data intrării în vigoare a legii este de 622,9
lei. În consecință, în mod evident, prevederile anterior
menționate vizează pensiile contributive cuvenite sau aflate în
plată și cele ce vor fi stabilite sau acordate.
În Cauza Stec și alții împotriva Regatului Unit, 2006, Curtea
Europeană a Drepturilor Omului a stabilit că art. 1 din Protocolul
adițional la Convenție nu vizează un drept de a dobândi
proprietatea în sistemul regimului de securitate socială. Este la
libera apreciere a statului de a decide cu privire la aplicarea
oricărui regim de securitate socială sau de a alege tipul ori
cuantumul beneficiilor pe care le acordă în oricare dintre aceste
regimuri. Singura condiție impusă statului este aceea de a
respecta art. 14 din Convenție privind nediscriminarea. Dacă, în
schimb, statul a adoptat o legislație care reglementează drepturi
provenite din sistemul de asigurări sociale — indiferent dacă
acestea rezultă sau nu din plata unor contribuții —, acea
legislație trebuie să fie considerată ca generând un interes
patrimonial în sensul art. 1 din Protocolul adițional la Convenție.
Cu alte cuvinte, Curtea a abandonat distincția dintre beneficiile
de natură contributivă și cele necontributive sub aspectul
incidenței art. 1 din Protocolul adițional la Convenție [a se vedea,
în același sens, și Cauza Andrejeva împotriva Letoniei, 2009 (și
nu Akdeejeva împotriva Letoniei, 2007, astfel cum este, în mod
eronat, indicat în obiecția de neconstituționalitate)].
Distinct de exigențele Convenției pentru apărarea drepturilor
omului și a libertăților fundamentale, Constituția României
prevede, în mod expres, la art. 47 alin. (2) dreptul la pensie, ca
drept fundamental. Textul constituțional nu califică dreptul la
pensie doar din perspectiva unui interes patrimonial al
persoanei, ci, consacrând în mod expres dreptul la pensie ca
un drept fundamental, impune statului obligații constituționale
suplimentare, astfel încât să se asigure un nivel de ocrotire a
acestui drept superior celui prevăzut de Convenție și de
protocoalele sale adiționale. În aceste condiții devine aplicabil
art. 60 din Convenție, potrivit căruia ănicio dispoziție din prezenta
convenție nu va fi interpretată ca limitând sau aducând atingere

MONITORUL OFICIAL AL ROMÂNIEI, PARTEA I, Nr. 433/28.VI.2010
drepturilor omului și libertăților fundamentale care ar putea fi
recunoscute conform legilor oricărei părți contractante sau
oricărei alte convenții la care această parte contractantă este
parte”.
Curtea constată că dreptul la pensie este un drept
preconstituit încă din perioada activă a vieții individului, acesta
fiind obligat prin lege să contribuie la bugetul asigurărilor sociale
de stat procentual, raportat la nivelul venitului realizat. Corelativ,
se naște obligația statului ca în perioada pasivă a vieții
individului să îi plătească o pensie al cărei cuantum să fie
guvernat de principiul contributivității, cele două obligații fiind
intrinsec și indisolubil legate. Scopul pensiei este acela de a
compensa în perioada pasivă a vieții persoanei asigurate
contribuțiile vărsate de către aceasta la bugetul asigurărilor
sociale de stat în temeiul principiului contributivității și de a
asigura mijloacele de subzistență a celor care au dobândit acest
drept în condițiile legii (perioadă contributivă, vârstă de
pensionare etc.) Astfel, statul are obligația pozitivă de a lua toate
măsurile necesare realizării acestei finalități și de a se abține de
la orice comportament de natură a limita dreptul la asigurări
sociale.
Deși sumele plătite cu titlu de contribuție la asigurările sociale
nu reprezintă un depozit la termen și, prin urmare, nu pot da
naștere vreunui drept de creanță asupra statului sau asupra
fondurilor de asigurări sociale (Decizia Curții Constituționale
nr. 861 din 28 noiembrie 2006, publicată în Monitorul Oficial al
României, Partea I, nr. 45 din 22 ianuarie 2007), ele îndreptățesc
persoana care a realizat venituri și care a plătit contribuția sa la
bugetul asigurărilor sociale de stat să beneficieze de o pensie
care să reflecte nivelul veniturilor realizate în perioada activă a
vieții.
Cuantumul pensiei, stabilit potrivit principiului contributivității,
se constituie într-un drept câștigat, astfel încât diminuarea
acesteia nu poate fi acceptată nici măcar cu caracter temporar.
Prin sumele plătite sub forma contribuțiilor la bugetul asigurărilor
sociale, persoana în cauză, practic, și-a câștigat dreptul de a
primi o pensie în cuantumul rezultat prin aplicarea principiului
contributivității; astfel, contributivitatea, ca principiu, este de
esența dreptului la pensie, iar derogările, chiar și temporare,
referitoare la obligația statului de a plăti cuantumul pensiei
rezultat în urma aplicării acestui principiu afectează substanța
dreptului la pensie.
Aceasta nu înseamnă că legea nu poate în viitor să reașeze
sistemul de calcul al pensiilor, bazându-se, însă, tot pe principiul
contributivității, pentru că, în caz contrar, s-ar ajunge la negarea
evoluției în reglementarea juridică a acestui domeniu. De aceea,
dacă prin reașezarea sistemului de calcul al pensiei în sensul
arătat mai sus rezultă un cuantum mai mic al acesteia, statul
este obligat să adopte reglementări similare art. 180 alin. (7) din
Legea nr. 19/2000 privind sistemul public de pensii și alte
drepturi de asigurări sociale, publicată în Monitorul Oficial al
României, Partea I, nr. 140 din 1 aprilie 2000, și anume să
mențină în plată cuantumul pensiei stabilit potrivit
reglementărilor anterior în vigoare dacă acesta este mai
avantajos. Aceasta este o măsură de protecție a persoanelor
care beneficiază de pensie în sensul art. 47 alin. (2) din
Constituție, constituind, de asemenea, o speranță legitimă a
asiguratului, întemeiată pe prevederile legale în vigoare cu
privire la obținerea și încasarea unui anumit cuantum al pensiei.
De asemenea, Curtea constată și anumite insuficiențe de
redactare a textului art. 9 din lege. Astfel, potrivit art. 9 alin. (1)
din legea criticată, are loc o diminuare cu 15% a cuantumului
pensiilor cuvenite sau aflate în plată, ceea ce, coroborat cu
art. 17 alin. (1) din lege, duce la concluzia că o atare diminuare
este temporară — până la 31 decembrie 2010. Însă, cu privire
la pensiile ce vor fi stabilite sau acordate, a fost diminuată chiar
valoarea punctului de pensie, astfel încât coroborarea acestui
text legal cu art. 17 alin. (1) din lege nu mai apare ca fiind una
clară, ceea ce înseamnă că pentru aceste pensii legiuitorul va
trebui să adopte ulterior o lege pentru a le aduce după 1 ianuarie

31

2011 la nivelul pensiilor care erau în plată la momentul intrării în
vigoare a legii criticate. Altfel, s-ar crea o diferență de tratament
nepermisă între pensiile aflate în plată și cele ce vor fi stabilite
sau acordate. Mai mult, proporțional, valoarea punctului de
pensie în ipoteza art. 9 alin. (1) din lege ar fi mai mică decât cea
reglementată de art. 9 alin. (2) din lege, ceea ce este, de
asemenea, inadmisibil.
Totodată, Curtea constată că dificultățile bugetului
asigurărilor sociale de stat nu pot fi opuse dreptului la pensie în
sensul diminuării, chiar și temporare, a cuantumului pensiei,
dreptul constituțional la pensie neputând fi afectat de proasta
gestionare a bugetului respectiv de către stat.
De asemenea, Curtea observă și unele considerente de
principiu referitoare la dreptul la pensie în jurisprudența altor
curți constituționale. Astfel, Curtea Constituțională a Ungariei,
prin Decizia nr. 455/B/1995, a stabilit că pensia calculată după
regulile sistemului de asigurări sociale nu poate fi afectată, iar
prin Decizia nr. 277/B/1997 a statuat că modificarea unilaterală
a cuantumului pensiilor este neconstituțională, cu referire directă
la imposibilitatea legiuitorului de a scădea pensiile mari pentru
a crește pensiile mici. Totodată, prin Decizia nr. 39/1999 (XII.21),
aceeași instanță constituțională a statuat că pensia (contributivă)
este un drept câștigat și cumpărat într-o atât de mare măsură
încât
modificarea
cuantumului
său
nominal
este
neconstituțională. De altfel, considerente similare se regăsesc și
în Decizia Curții Constituționale din Letonia nr. 2009-43-01 din
21 decembrie 2009.
În consecință, având în vedere gradul ridicat de protecție
oferit prin Constituție acestui drept, pentru motivele sus-arătate,
reducerea cuantumului pensiei contributive, indiferent de
procent și indiferent de perioadă, nu poate fi realizată. Rezultă
că art. 53 din Constituție nu poate fi invocat ca temei pentru
restrângerea exercițiului dreptului la pensie.
Totodată, Curtea constată că, potrivit art. 54 lit. a) din Legea
nr. 19/2000, invaliditatea de gradul I este caracterizată ăprin
pierderea totală a capacității de muncă, a capacității de
autoservire, de autoconducție sau de orientare spațială, invalidul
necesitând îngrijire sau supraveghere permanentă din partea
altei persoane”. În consecință, diminuarea cu 15% a
indemnizațiilor de însoțitor pentru pensionarii de invaliditate
gradul I, precum și stabilirea unei valori a punctului de pensie
inferioare celei existente, necesară la calculul cuantumului brut
al indemnizației de însoțitor, contravine art. 47 alin. (1) din
Constituție, statul neîndeplinindu-și obligația de a lua măsuri
adecvate de protecție socială.
IV. Curtea constată că prestațiile sociale care au fost
eliminate de textul art. 16 din legea criticată nu sunt prevăzute
la nivel constituțional, astfel încât legiuitorul este liber să
aprecieze asupra acordării sau neacordării acestora, în funcție
de posibilitățile bugetare ale statului. În consecință, eliminarea
acestor prestații sociale nu contravine prevederilor
constituționale invocate.
V. Cu privire la prestațiile sociale al căror cuantum a fost
diminuat, Curtea constată următoarele:
— cuantumul prestațiilor sociale prevăzute expres de textul
constituțional al art. 47 (de exemplu: ajutorul de șomaj) poate fi
diminuat cu respectarea condițiilor impuse de art. 53 din
Constituție; cele constatate de către Curte la analiza
constituționalității restrângerii exercițiului dreptului la muncă fiind
mutatis mutandis aplicabile și în acest caz;
— cuantumul prestațiilor sociale care nu sunt prevăzute de
textul constituțional al art. 47 (de exemplu, cele cuprinse la
art. 15 din legea criticată) poate fi dimensionat de către legiuitor
în funcție de posibilitățile bugetare existente la un moment dat;
astfel, reducerea acestui cuantum nu contravine prevederilor
constituționale invocate.
VI. Curtea reține că legea criticată nu contravine prevederilor
actelor cu caracter internațional invocate în susținerea criticilor
de neconstituționalitate, având în vedere marja de apreciere a
statului în realizarea și garantarea drepturilor sociale și

32

MONITORUL OFICIAL AL ROMÂNIEI, PARTEA I, Nr. 433/28.VI.2010

economice. De altfel, astfel cum s-a arătat mai sus,
neconstituționalitatea art. 9 din lege rezultă din însuși textul
constituțional al art. 47, și nu din prevederile actelor
internaționale invocate.
VII. Curtea observă că, prin Decizia nr. 415 din 14 aprilie
2010, publicată în Monitorul Oficial al României, Partea I, nr. 294
din 5 mai 2010, a stabilit că ădispozițiile art. 147 alin. (1) din
Constituție disting — cu privire la obligația de a pune de acord
prevederile neconstituționale cu dispozițiile Constituției — între
competența Parlamentului, pentru dispozițiile din legi, pe de o
parte, și cea a Guvernului, pentru dispozițiile din ordonanțe ale
acestuia, pe de altă parte. Ca atare, pe o perioadă de 45 de zile
de la data publicării în Monitorul Oficial al României, Partea I, a
prezentei decizii, Guvernul nu poate adopta o ordonanță de
urgență pentru a pune de acord prevederile Legii [...] constatate
ca fiind neconstituționale cu dispozițiile Constituției, dar poate
iniția un proiect de lege în acord cu cele stabilite prin prezenta
decizie”.
Raportat la situația de față, Curtea reține că legea criticată a
fost adoptată prin procedura angajării răspunderii Guvernului în
fața Camerei Deputaților și a Senatului, în ședința comună din
data de 7 iunie 2010. Chiar dacă legea a fost adoptată prin
această procedură, ea este și va rămâne un act al Parlamentului
atât în sens formal, cât și material. Prin urmare, potrivit art. 147
alin. (2) din Constituție, Curtea constată că este de competența
exclusivă a Parlamentului reexaminarea dispozițiilor constatate
ca fiind neconstituționale pentru punerea lor de acord cu decizia
Curții Constituționale, iar reexaminarea se va realiza tot în
ședința comună a celor două Camere ale Parlamentului.

Totodată, Curtea constată că, în aplicarea art. 147 alin. (2)
din Constituție, Parlamentul va reexamina numai dispozițiile
constatate ca fiind neconstituționale pentru a le pune de acord
cu prezenta decizie și, în măsura în care se impune, va recorela
celelalte dispoziții ale legii ca operațiune de tehnică legislativă.
Ad similis, a se vedea, Decizia Curții Constituționale nr. 1.177
din 12 decembrie 2007, publicată în Monitorul Oficial al
României, Partea I, nr. 871 din 20 decembrie 2007.
VIII. În final, Curtea constată că, potrivit Deciziei Plenului
Curții Constituționale nr. 1/1995 privind obligativitatea deciziilor
sale pronunțate în cadrul controlului de constituționalitate,
puterea de lucru judecat ce însoțește actele jurisdicționale, deci
și deciziile Curții Constituționale, se atașează nu numai
dispozitivului, ci și considerentelor pe care se sprijină acesta.
Astfel, Curtea reține că atât considerentele, cât și dispozitivul
deciziilor sale sunt general obligatorii, potrivit dispozițiilor
art. 147 alin. (4) din Constituție, și se impun cu aceeași forță
tuturor subiectelor de drept.
În consecință, așa cum a statuat Curtea și în jurisprudența sa
(a se vedea Decizia nr. 1.415 din 4 noiembrie 2009, publicată în
Monitorul Oficial al României, Partea I, nr. 796 din 23 noiembrie
2009, Decizia nr. 414 din 14 aprilie 2010, publicată în Monitorul
Oficial al României, Partea I, nr. 291 din 4 mai 2010, sau Decizia
nr. 415 din 14 aprilie 2010, publicată în Monitorul Oficial al
României, Partea I, nr. 294 din 5 mai 2010), atât Parlamentul,
cât și Guvernul, respectiv autoritățile și instituțiile publice
urmează să respecte cele stabilite de Curtea Constituțională în
considerentele și dispozitivul prezentei decizii.

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

1. Constată că dispozițiile art. 1—8 și cele ale art. 10—17 din Legea privind unele măsuri necesare în vederea restabilirii
echilibrului bugetar sunt constituționale.
2. Constată că dispozițiile art. 9 din Legea privind unele măsuri necesare în vederea restabilirii echilibrului bugetar sunt
neconstituționale.
Definitivă și general obligatorie.
Decizia se comunică președintelui României, președinților celor două Camere ale Parlamentului și primului-ministru și se
publică în Monitorul Oficial al României, Partea I.
Dezbaterile au avut loc la datele de 24 și 25 iunie 2010 și la acestea au participat: Augustin Zegrean, președinte, Aspazia
Cojocaru, Acsinte Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás Valentin Zoltán,
Tudorel Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrați-asistenți,
Benke Károly
Ramona Daniela Marițiu

Gabriel S. Popa

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 433/28.VI.2010 conține 32 de pagini.

Prețul: 6,40 lei

&JUYDGY|444195]
ISSN 1453—4495

