Anul 178 (XXII) — Nr. 686

PARTEA I

LEGI, DECRETE, HOTĂRÂRI ȘI ALTE ACTE

Luni, 11 octombrie 2010

SUMAR
Pagina
ACTE ALE SENATULUI
Declarație privind comemorarea Zilei Holocaustului ............
DECIZII ALE CURȚII CONSTITUȚIONALE
Decizia nr. 1.049 din 14 septembrie 2010 referitoare la
excepția de neconstituționalitate a prevederilor art. 94
alin. (1) lit. m) din Legea nr. 188/1999 privind Statutul
funcționarilor publici....................................................
Decizia nr. 1.065 din 16 septembrie 2010 referitoare la
excepția de neconstituționalitate a dispozițiilor art. 111
alin. (1) lit. c) și art. 102 alin. (3) din Ordonanța de
urgență a Guvernului nr. 195/2002 privind circulația pe
drumurile publice ........................................................
Decizia nr. 1.108 din 23 septembrie 2010 referitoare la
excepția de neconstituționalitate a dispozițiilor
art. 1073 și art. 1077 din Codul civil ..........................

1–2

2–3

3–4

5

Nr.

Pagina

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
M.112 — Ordin al ministrului apărării naționale pentru
completarea Ordinului ministrului apărării naționale
nr. M.101/2010 privind aplicarea în Ministerul Apărării
Naționale a Hotărârii Guvernului nr. 735/2010 pentru
recalcularea pensiilor stabilite potrivit legislației privind
pensiile militare de stat, a pensiilor de stat ale
polițiștilor și ale funcționarilor publici cu statut special
din sistemul administrației penitenciarelor, conform
Legii nr. 119/2010 privind stabilirea unor măsuri în
domeniul pensiilor ......................................................

6

ACTE ALE CURȚII EUROPENE
A DREPTURILOR OMULUI
Hotărârea din 2 martie 2010 în Cauza Grosaru împotriva
României ....................................................................

7–15

ACTE ALE SENATULUI
PARLAMENTUL ROMÂNIEI
S E N AT U L

DECLARAȚIE
privind comemorarea Zilei Holocaustului
În calitate de reprezentanți ai cetățenilor României, ne exprimăm convingerea că asumarea în întregime a trecutului, în
mod onest și lucid, reprezintă fundamentul responsabilității noastre pentru viitor.
Apreciind că recuperarea memoriei istorice este parte integrantă a procesului de reconstrucție democratică a României,
stat atașat valorilor respectării drepturilor omului și diversității,
exprimându-ne convingerea că avem cu toții, ca națiuni și cetățeni, datoria să ne aducem aminte de suferințele victimelor
crimelor împotriva umanității și să acționăm, împreună și neabătut, pentru ca asemenea tragedii ale civilizației umane să nu se mai
repete,
subliniind semnificația actului nostru de comemorare a tragediei Holocaustului, care înseamnă deopotrivă un moment de
omagiere a memoriei victimelor, membri ai comunității evreiești și ai comunității rome, dar și expresia unei conștiințe a
responsabilității,
Senatul României:
1. reafirmă angajamentul său pentru susținerea în
continuare, în plan legislativ și instituțional, a acțiunilor de
combatere a oricăror manifestări de antisemitism și xenofobie,
a discriminării rasiale și intoleranței;

2. susține importanța deosebită pe care procesul educativ îl
deține pentru o corectă informare, sensibilizare și
responsabilizare a cetățenilor, în special a tinerei generații.
Societatea, ca întreg, trebuie să fie informată despre efectele

2

MONITORUL OFICIAL AL ROMÂNIEI, PARTEA I, Nr. 686/11.X.2010

tragice ale urii rasiale, atunci când aceasta devine politică
de stat;
3. evidențiază eforturile realizate la nivel internațional de
către țara noastră, în scopul combaterii antisemitismului și
xenofobiei. În acest sens, reamintim organizarea de către
România, în anul 2006, a Conferinței internaționale pe
problematica Holocaustului și, în anul 2007, a Conferinței OSCE
la nivel înalt pentru combaterea discriminării, promovarea
respectului și înțelegerii reciproce;
4. subliniază că inițiativele întreprinse pentru comemorarea
și studierea Holocaustului, precum înființarea Institutului

Național ăElie Wiesel” și programele academice de cercetare a
istoriei Holocaustului, sunt o mărturie a maturității și
responsabilității societății românești de astăzi;
5. reamintește că inaugurarea, în octombrie 2009, la
București, a Monumentului Holocaustului este expresia asumării
conștiente și responsabile a unui capitol cutremurător al istoriei
recente, facilitând astfel accesul la memorie ca exercițiu public;
6. reafirmă apartenența organică a națiunii române la spațiul
generos al valorilor unei civilizații bazate pe egalitate și respectul
dreptului la diferență, toleranță și pluralism cultural, etnic și
religios.

Această declarație a fost adoptată de Senat, în ședința din data de 11 octombrie 2010.
PREȘEDINTELE SENATULUI

MIRCEA-DAN GEOANĂ

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.049
din 14 septembrie 2010

referitoare la excepția de neconstituționalitate a prevederilor art. 94 alin. (1) lit. m)
din Legea nr. 188/1999 privind Statutul funcționarilor publici
Augustin Zegrean
— președinte
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Valentina Bărbățeanu
— magistrat-asistent
Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 94 alin. (1) lit. m) din Legea nr. 188/1999
privind Statutul funcționarilor publici, excepție ridicată de RodicaMihaela Sima în Dosarul nr. 310/112/2009 al Tribunalului
Bistrița-Năsăud — Secția comercială, de contencios
administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public. Acesta pune
concluzii de respingere ca inadmisibilă a excepției, apreciind că
autoarea acesteia își fondează critica pe chestiuni legate de
aplicarea legii, a căror soluționare nu intră în competența Curții
Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 12 ianuarie 2010, pronunțată în Dosarul
nr. 310/112/2009, Tribunalul Bistrița-Năsăud — Secția
comercială, de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 94 alin. (1) lit. m) din Legea nr. 188/1999
privind Statutul funcționarilor publici. Excepția a fost ridicată
de Rodica-Mihaela Sima într-o cauză având ca obiect un litigiu
privind funcționarii publici, în contradictoriu cu Direcția Generală
de Asistență Socială și Protecție a Copilului din cadrul Consiliului
Județean Bistrița-Năsăud.

În motivarea excepției de neconstituționalitate, autoarea
acesteia arată că dispoziția de suspendare a sa din funcția de
asistent social a fost emisă cu rea-credință și rea-intenție, cu
nerespectarea dispozițiilor art. 52 alin. (1) lit. c) din Codul muncii,
care lasă la latitudinea angajatorului alegerea de a suspenda
sau nu contractul individual de muncă. Arată că i-a fost, astfel,
suprimat dreptul la muncă și este în imposibilitate de a-și asigura
mijloacele de trai, întrucât nu se poate angaja la un alt loc de
muncă, de vreme ce cartea sa de muncă se află la angajator pe
perioada suspendării.
Tribunalul Bistrița-Năsăud — Secția comercială, de
contencios administrativ și fiscal consideră că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiect al excepției de neconstituționalitate îl constituie
prevederile art. 94 alin. (1) lit. m) din Legea nr. 188/1999 privind
Statutul funcționarilor publici, republicată în Monitorul Oficial al
României, Partea I, nr. 365 din 29 mai 2007, cu modificările și
completările ulterioare, care au următorul cuprins:

MONITORUL OFICIAL AL ROMÂNIEI, PARTEA I, Nr. 686/11.X.2010
— Art. 94 alin. (1) lit. m): ă(1) Raportul de serviciu se
suspendă de drept atunci când funcționarul public se află în una
dintre următoarele situații: (...)
m) în cazul în care s-a dispus trimiterea în judecată pentru
săvârșirea unei infracțiuni de natura celor prevăzute la art. 54 lit. h).”
În opinia autorului excepției, textele de lege criticate
contravin dispozițiilor constituționale ale art. 16 alin. (1) și (2)
referitor la egalitatea cetățenilor în fața legii și a autorităților
publice și ale art. 15 alin. (1) care consacră principiul
universalității drepturilor și obligațiilor ce revin cetățenilor.
Examinând excepția de neconstituționalitate, Curtea
constată că autoarea acesteia nu formulează o critică de
neconstituționalitate propriu-zisă față de conținutul textului de
lege supus controlului, ci este nemulțumită, în realitate, de

3

modalitatea de interpretare și de aplicare a acestuia de către
autoritatea administrativă emitentă a deciziei prin care i-au fost
suspendate raporturile de muncă. Curtea observă că autoarea
nu relevă și nu argumentează nicio contradicție între textul de
lege ce formează obiectul excepției și prevederile din Legea
fundamentală invocate, ci expune aspecte de fapt care sunt
rezultatul unei anumite modalități de aplicare a acestuia,
modalitate pe care o consideră necorespunzătoare prevederilor
constituționale la care face referire. Or, Curtea Constituțională
nu este competentă să analizeze din această perspectivă critica
formulată, instanța de judecată învestită cu soluționarea litigiului
urmând să se pronunțe asupra aspectelor de fapt semnalate de
autoarea excepției.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 94 alin. (1) lit. m) din Legea nr. 188/1999
privind Statutul funcționarilor publici, excepție ridicată de Rodica-Mihaela Sima în Dosarul nr. 310/112/2009 al Tribunalului BistrițaNăsăud — Secția comercială, de contencios administrativ și fiscal.
Definitivă și general obligatorie.
Pronunțată în ședința publică din data de 14 septembrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 1.065
din 16 septembrie 2010

referitoare la excepția de neconstituționalitate a dispozițiilor art. 111 alin. (1) lit. c) și art. 102
alin. (3) din Ordonanța de urgență a Guvernului nr. 195/2002 privind circulația pe drumurile publice
Augustin Zegrean
— președinte
Acsinte Gaspar
— judecător
Petre Lăzăroiu
— judecător
Iulia Antoanella Motoc
— judecător
Ion Predescu
— judecător
Puskás Valentin Zoltán
— judecător
Doina Suliman
— magistrat-asistent-șef
Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 111 alin. (1) lit. c) și art. 102 alin. (3) din
Ordonanța de urgență a Guvernului nr. 195/2002 privind
circulația pe drumurile publice, excepție ridicată de Mara Teodor
Adrian în Dosarul nr. 1.253/306/2009 al Tribunalului Sibiu —
Secția comercială și de contencios administrativ.
La apelul nominal lipsesc părțile, față de care procedura de
citare este legal îndeplinită.
Cauza este în stare de judecată.
Președintele acordă cuvântul reprezentantului Ministerului
Public, care pune concluzii de respingere a excepției de
neconstituționalitate ca fiind neîntemeiată.

C U R T E A,

având în vedere actele și lucrările dosarului, reține următoarele:
Prin Încheierea din 27 noiembrie 2009, pronunțată în Dosarul
nr. 1.253/306/2009, Tribunalul Sibiu — Secția comercială și
de
contencios
administrativ
a
sesizat
Curtea
Constituțională cu excepția de neconstituționalitate a
dispozițiilor art. 111 alin. (1) lit. c) și art. 102 alin. (3) din
Ordonanța de urgență a Guvernului nr. 195/2002 privind
circulația pe drumurile publice.
Excepția a fost ridicată de Mara Teodor Adrian într-o cauză
de contencios administrativ și fiscal având ca obiect o plângere
contravențională privind anularea unui proces-verbal de
contravenție în contradictoriu cu Inspectoratul de Poliție al
Județului Sibiu.
În motivarea excepției de neconstituționalitate, autorul
acesteia susține, în esență, că dispozițiile de lege criticate
contravin prevederilor constituționale ale art. 15, art. 16, art. 21,
art. 23 alin. (11), art. 25 alin. (1), art. 53, art. 57 și art. 124,
precum și prevederilor art. 13 din Convenția pentru apărarea
drepturilor omului și a libertăților fundamentale, deoarece
ăregimul instituit prin aplicarea cumulativă de sancțiuni (puncte

4

MONITORUL OFICIAL AL ROMÂNIEI, PARTEA I, Nr. 686/11.X.2010

amendă, suspendarea permisului de conducere, puncte de
penalizare și măsuri administrative) determină o restrângere
excesivă a unor drepturi. Totodată, textele de lege criticate
înfrâng prezumția de nevinovăție, întrucât, în timpul etapei
administrative, contravenientului i s-a aplicat o sancțiune de
către un agent de poliție care nu prezintă garanții de
independență și imparțialitate”.
Instanța de judecată apreciază că excepția de
neconstituționalitate este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 111 alin. (1) lit. c) și art. 102 alin. (3) din
Ordonanța de urgență a Guvernului nr. 195/2002 privind
circulația pe drumurile publice, republicată în Monitorul Oficial
al României, Partea I, nr. 670 din 3 august 2006, cu modificările
și completările ulterioare, dispoziții care au următorul cuprins:
— Art. 111 alin. (1) lit. c): ă(1) Permisul de conducere sau
dovada înlocuitoare a acestuia se reține în următoarele cazuri:
[...]
c) la săvârșirea uneia dintre contravențiile prevăzute la
art. 100 alin. (3), art. 101 alin. (3), art. 102 alin. (3) și în situația
prevăzută la art. 115 alin. (1);”;
— Art. 102 alin. (3): ă(3) Constituie contravenție și se
sancționează cu amenda prevăzută în clasa a IV-a de sancțiuni
și cu aplicarea sancțiunii complementare a suspendării

exercitării dreptului de a conduce pentru o perioadă de 90 de
zile săvârșirea de către conducătorul de autovehicul sau tramvai
a următoarelor fapte:
a) conducerea sub influența băuturilor alcoolice, dacă fapta
nu constituie, potrivit legii, infracțiune;
b) conducerea vehiculului cu defecțiuni grave la sistemul de
frânare sau la mecanismul de direcție, constatate de poliția
rutieră împreună cu specialiștii Registrului Auto Român;
c) neoprirea la trecerea la nivel cu calea ferată când barierele
sau semibarierele sunt coborâte ori în curs de coborâre sau
când semnalele cu lumini roșii și/sau sonore sunt în funcțiune;”
d) abrogat prin art. I pct. 42 din Ordonanța de urgență a
Guvernului nr. 69/2007;
ăe) depășirea cu mai mult de 50 km/h a vitezei maxime
admise pe sectorul de drum respectiv și pentru categoria din
care face parte autovehiculul condus, constatată, potrivit legii, cu
mijloace tehnice omologate și verificate metrologic.”
Prevederile constituționale invocate în motivarea excepției
de neconstituționalitate sunt cele ale art. 15 referitoare la
universalitate, art. 16 referitoare la egalitatea în drepturi, art. 21
referitoare la accesul liber la justiție, ale art. 23 alin. (11)
referitoare la prezumția de nevinovăție, art. 25 alin. (1)
referitoare la garantarea dreptului la liberă circulație în țară și în
străinătate, art. 53 referitoare la restrângerea exercițiului unor
drepturi sau al unor libertăți, art. 57 referitoare la exercitarea
drepturilor și a libertăților și ale art. 124 referitoare la înfăptuirea
justiției, precum și prevederile art. 13 din Convenția pentru
apărarea drepturilor omului și a libertăților fundamentale,
referitoare la dreptul la un recurs efectiv.
Examinând critica de neconstituționalitate, Curtea reține că
s-a mai pronunțat asupra constituționalității art. 111 alin. (1) lit. c)
și art. 102 alin. (3) din Ordonanța de urgență a Guvernului
nr. 195/2002, prin raportare la aceleași prevederi constituționale
și convenționale și cu motivare identică, prin Decizia nr. 494 din
2 aprilie 2009, publicată în Monitorul Oficial al României, Partea I,
nr. 334 din 20 mai 2009, respingând ca neîntemeiată excepția
de neconstituționalitate, pentru considerentele acolo reținute.
Deoarece până în prezent nu au intervenit elemente noi, de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în prezenta cauză.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 111 alin. (1) lit. c) și art. 102 alin. (3) din Ordonanța de urgență
a Guvernului nr. 195/2002 privind circulația pe drumurile publice, excepție ridicată de Mara Teodor Adrian în Dosarul
nr. 1.253/306/2009 al Tribunalului Sibiu — Secția comercială și de contencios administrativ.
Definitivă și general obligatorie.
Pronunțată în ședința publică din data de 16 septembrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

MONITORUL OFICIAL AL ROMÂNIEI, PARTEA I, Nr. 686/11.X.2010

5

CURTEA CONSTITUȚIONALĂ

D E C I Z I A Nr. 1.108
din 23 septembrie 2010

referitoare la excepția de neconstituționalitate a dispozițiilor art. 1073 și art. 1077 din Codul civil
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Doina Suliman
— magistrat-asistent-șef
Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 1073 și art. 1077 din Codul civil, excepție
ridicată de Ilie Robenson în Dosarul nr. 1.215/215/2008 al
Tribunalului Dolj — Secția civilă.
La apelul nominal lipsesc părțile, față de care procedura de
citare este legal îndeplinită.
Magistratul-asistent-șef, referând asupra cauzei, arată că
autorul excepției a depus la dosar o cerere prin care solicită
acordarea unui nou termen de judecată în vederea angajării
unui apărător, iar partea Elena Dobre a depus la dosar concluzii
scrise prin care solicită respingerea excepției de
neconstituționalitate.
Reprezentantul Ministerului Public se opune acordării unui
nou termen de judecată, având în vedere că încheierea de
sesizare este din 25 noiembrie 2009.
Curtea, deliberând, respinge cererea formulată de autorul
excepției de neconstituționalitate.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 25 noiembrie 2009, pronunțată în Dosarul
nr. 1.215/215/2008, Tribunalul Dolj — Secția civilă a sesizat
Curtea Constituțională cu excepția de neconstituționalitate
a dispozițiilor art. 1073 și art. 1077 din Codul civil.
Excepția a fost ridicată de Ilie Robenson cu ocazia
soluționării apelului declarat împotriva Sentinței civile nr. 5.230
din 26 martie 2009, pronunțată de Judecătoria Craiova într-o
acțiune în constatare, în contradictoriu cu Elena Dobre.

În motivarea excepției de neconstituționalitate se susține
că dispozițiile de lege criticate încalcă prevederile constituționale
ale art. 21 alin. (3), art. 44 și art. 53.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele de
vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, notele scrise ale părții, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea a fost legal sesizată și este competentă, potrivit
dispozițiilor art. 146 lit. d) din Constituție, precum și celor ale
art. 1 alin. (1) și (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 1073 și art. 1077 din Codul civil, cu următorul
conținut:
— Art. 1073: ăCreditorul are dreptul de a dobândi îndeplinirea
exactă a obligației, și în caz contrar are dreptul la dezdăunare.”;
— Art. 1077: ăNefiind îndeplinită obligația de a face, creditorul
poate asemenea să fie autorizat de a o aduce el la îndeplinire,
cu cheltuiala debitorului.”
Autorul excepției susține că aceste dispoziții legale încalcă
prevederile constituționale ale art. 21 alin. (3) privind dreptul la
un proces echitabil, art. 44 privind dreptul de proprietate și
art. 53 privind restrângerea exercițiului unor drepturi sau al unor
libertăți.
Analizând excepția de neconstituționalitate, Curtea constată
că, asupra dispozițiilor de lege criticate raportate la aceleași
prevederi constituționale și cu motivare similară, s-a pronunțat
prin Decizia nr. 134 din 5 februarie 2009, publicată în Monitorul
Oficial al României, Partea I, nr. 278 din 28 aprilie 2009,
respingând excepția de neconstituționalitate a dispozițiilor
art. 1073 și art. 1077 din Codul civil, pentru considerentele acolo
reținute.
Întrucât nu au intervenit elemente noi, de natură să
determine
schimbarea
acestei
jurisprudențe,
atât
considerentele, cât și soluția deciziei menționate își păstrează
valabilitatea și în prezenta cauză.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 1073 și art. 1077 din Codul civil, excepție ridicată de
Ilie Robenson în Dosarul nr. 1.215/215/2008 al Tribunalului Dolj — Secția civilă.
Definitivă și general obligatorie.
Pronunțată în ședința publică din data de 23 septembrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

6

MONITORUL OFICIAL AL ROMÂNIEI, PARTEA I, Nr. 686/11.X.2010

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL APĂRĂRII NAȚIONALE

ORDIN
pentru completarea Ordinului ministrului apărării naționale nr. M.101/2010 privind aplicarea
în Ministerul Apărării Naționale a Hotărârii Guvernului nr. 735/2010 pentru recalcularea pensiilor
stabilite potrivit legislației privind pensiile militare de stat, a pensiilor de stat ale polițiștilor
și ale funcționarilor publici cu statut special din sistemul administrației penitenciarelor,
conform Legii nr. 119/2010 privind stabilirea unor măsuri în domeniul pensiilor
Pentru aplicarea prevederilor art. 16 din Hotărârea Guvernului nr. 735/2010 pentru recalcularea pensiilor stabilite potrivit
legislației privind pensiile militare de stat, a pensiilor de stat ale polițiștilor și ale funcționarilor publici cu statut special din sistemul
administrației penitenciarelor, conform Legii nr. 119/2010 privind stabilirea unor măsuri în domeniul pensiilor,
în temeiul prevederilor art. 33 alin. (1) din Legea nr. 346/2006 privind organizarea și funcționarea Ministerului Apărării
Naționale, cu modificările ulterioare,
ministrul apărării naționale emite prezentul ordin.
Art. I.
— Ordinul ministrului apărării naționale
nr. M.101/2010 privind aplicarea în Ministerul Apărării Naționale
a Hotărârii Guvernului nr. 735/2010 pentru recalcularea pensiilor
stabilite potrivit legislației privind pensiile militare de stat, a
pensiilor de stat ale polițiștilor și ale funcționarilor publici cu
statut special din sistemul administrației penitenciarelor, conform
Legii nr. 119/2010 privind stabilirea unor măsuri în domeniul
pensiilor, publicat în Monitorul Oficial al României, Partea I,
nr. 606 din 26 august 2010, se completează după cum urmează:
1. La articolul 3, după alineatul (2) se introduc două noi
alineate, alineatele (21) și (22), cu următorul cuprins:
ă(21) Procedura de fotografiere, stocare, transmitere a datelor
în format electronic și creare a bazei de date referitoare la
perioadele de activitate desfășurate de beneficiari în structuri
ale Direcției generale de informații a apărării se stabilește prin
dispoziție a directorului general al Direcției generale de informații
a apărării.

(22) Statul Major General cooperează cu Direcția generală
de informații a apărării pentru crearea bazei de date necesare
recalculării pensiilor militare de stat ale beneficiarilor care și-au
desfășurat activitatea în structuri ale Direcției generale de
informații a apărării.”
2. După articolul 4 se introduce un nou articol, articolul 41,
cu următorul cuprins:
ăArt. 41. — (1) În vederea obținerii documentelor doveditoare
necesare recalculării pensiilor militare de stat, beneficiarii care
și-au desfășurat activitatea în structuri ale Direcției generale de
informații a apărării se adresează acestor structuri.
(2) Activitățile desfășurate de structurile Direcției generale de
informații a apărării în vederea eliberării documentelor solicitate
sunt cele prevăzute la art. 4.”
Art. II. — Prezentul ordin se publică în Monitorul Oficial al
României, Partea I.

Ministrul apărării naționale,
Gabriel Oprea

București, 5 octombrie 2010.
Nr. M.112.

MONITORUL OFICIAL AL ROMÂNIEI, PARTEA I, Nr. 686/11.X.2010

7

ACTE ALE CURȚII EUROPENE A
DREPTURILOR OMULUI
CURTEA EUROPEANĂ A DREPTURILOR OMULUI
SECȚIA A TREIA

HOTĂRÂREA
din 2 martie 2010

în Cauza Grosaru împotriva României
(Cererea nr. 78.039/01)
Această hotărâre va rămâne definitivă în situațiile precizate în art. 44 § 2 din Convenție. Ea poate fi supusă unor modificări
de formă.
În Cauza Grosaru împotriva României,
Curtea Europeană a Drepturilor Omului (Secția a treia), statuând în cadrul unei camere formate din: Josep Casadevall,
președinte, Elisabet Fura, Corneliu Bîrsan, Alvina Gyulumyan, Egbert Myjer, Ineta Ziemele, Ann Power, judecători, și Santiago
Quesada, grefier de secție,
după ce a deliberat în camera de consiliu la data de 2 februarie 2010,
pronunță următoarea hotărâre, adoptată la această dată:
PROCEDURA

1. La originea cauzei se află o cerere (nr. 78.039/01)
îndreptată împotriva României, prin care un cetățean al acestui
stat, domnul Mircea Grosaru (reclamantul), a sesizat Curtea la
data de 30 aprilie 2001, în temeiul art. 34 din Convenția pentru
apărarea drepturilor omului și a libertăților fundamentale
(Convenția).
2. Guvernul român (Guvernul) este reprezentat de agentul
său, domnul R.-H. Radu, de la Ministerul Afacerilor Externe.
3. Reclamantul, căruia i s-a refuzat atribuirea unui mandat
de deputat în numele minorității italiene din România, se
considera victima unei încălcări a drepturilor sale garantate prin
art. 13 din Convenție și art. 3 din Protocolul nr. 1.
4. Prin decizia din data de 25 noiembrie 2008, camera a
declarat cererea parțial admisibilă.
5. Guvernul, însă nu și reclamantul, a depus observații scrise
complementare (art. 59 § 1 din Regulament).
ÎN FAPT

I. Circumstanțele cauzei
6. Reclamantul s-a născut în anul 1952 și locuiește în
București.
7. Membru al Asociației Italienilor din România, reclamantul
și-a depus candidatura la alegerile legislative din 26 noiembrie
2000 în numele Comunității Italiene din România, una dintre
organizațiile ce reprezintă minoritatea italiană din România.
Organizația respectivă a depus lista uninominală a reclamantului
în 19 din cele 42 de circumscripții din țară.
8. După numărarea voturilor, biroul electoral central a
hotărât, în temeiul art. 4 din Legea nr. 68/1992 pentru alegerea
Camerei Deputaților și a Senatului (denumită în continuare
Legea nr. 68/1992), să atribuie mandatul de deputat ce îi
revenea minorității italiene Comunității Italiene din România,
aceasta obținând 21.263 de voturi la nivel național.
9. Deși reclamantul a obținut la nivel național 5.624 de voturi
dintr-un total de 21.263 de sufragii, biroul electoral central i-a
atribuit mandatul de deputat unui alt membru al Comunității
Italiene din România, doamnei Ileana Stana Ionescu, care se
prezentase pe o altă listă uninominală și care nu obținuse decât
2.943 de voturi, însă în una și aceeași circumscripție.
10. La data de 1 decembrie 2000, reclamantul a contestat în
fața biroului electoral central decizia de atribuire a mandatului
de deputat. La data de 2 decembrie 2000, biroul i-a respins

contestația cu majoritate de voturi. Această decizie a fost
semnată de 6 judecători și 6 reprezentanți ai partidelor politice.
11. În părțile sale relevante, decizia prevedea următoarele:
ăÎn temeiul art. 4 § 2 din Legea nr. 68/1992, modificată și
completată, organizațiile de cetățeni aparținând minorităților
naționale ce participă la alegeri sunt asimilate juridic partidelor
politice în ceea ce privește operațiunile electorale.
În ceea ce privește minoritatea italiană, centralizarea voturilor
și repartizarea mandatelor s-au efectuat în conformitate cu
art. 66 din lege, reținând organizația care a obținut cel mai mare
număr de voturi, precum și ordinea candidaților pe lista de
câștigători a acestei organizații, criteriul candidaturii individuale
nefiind prevăzut de lege.
Trebuie precizat că Ordonanța de urgență a Guvernului
nr. 165 din 15 octombrie 2000, care le dă dreptul minorităților
naționale să depună aceeași listă de candidați la Camera
Deputaților în mai multe circumscripții electorale, nu încalcă
principiul mandatelor repartizate pe circumscripții electorale,
fundamentul acestei reglementări fiind să determine, în cazul de
față, organizarea minorității etnice care dispune de cel mai mare
număr de voturi, și nu să contravină principiului
reprezentativității teritoriale în cadrul alegerilor.”
12. Într-o opinie divergentă, reprezentanta unui partid politic
a considerat că art. 68 alin. (1) lit. g) din Legea nr. 68/1992
trebuia interpretat în sensul că, în cazul unei minorități etnice
date, mandatul de deputat trebuie atribuit primului candidat de
pe lista de câștigători la nivel național a organizației care a
obținut, tot la nivel național, cel mai mare număr de voturi.
13. La data de 2 decembrie 2000, reclamantul a introdus un
recurs în fața biroului electoral central împotriva deciziei date de
acesta în aceeași zi. La data de 3 decembrie 2000, biroul,
statuând în cadrul unui complet format din 6 judecători și
12 reprezentanți ai partidelor politice, a respins recursul ca
inadmisibil, pe motiv că deciziile sale sunt definitive.
14. La data de 4 decembrie 2000, reclamantul a adus cauza
în fața Curții Constituționale. Prin Adresa din data de
11 decembrie 2000, în care făcea trimitere la art. 21 din
Constituție care consfințește liberul acces la justiție, Curtea l-a
informat pe reclamant că nu este competentă în materie de
contencios electoral.
15. La data de 4 decembrie 2000, reclamantul a sesizat
Curtea Supremă de Justiție. Prin Decizia din data de
13 decembrie 2000, aceasta a declarat acest recurs inadmisibil,
pe motiv că deciziile biroului electoral central sunt definitive.

8

MONITORUL OFICIAL AL ROMÂNIEI, PARTEA I, Nr. 686/11.X.2010

16. La data de 8 decembrie 2000, reclamantul și-a reiterat
fără succes contestația într-un memoriu adresat comisiei de
validare a Camerei Deputaților. Din transcrierea ședinței din data
de 15 decembrie 2000 a Camerei Deputaților, publicată pe
portalul de internet al acestei instituții, reiese că respectiva
contestație a reclamantului a fost respinsă din aceleași motive
precum cele avansate de Biroul Electoral Central.
17. La alegerile legislative din 2004 și din 2008, reclamantul
a fost ales deputat în numele minorității italiene din România.
II. Dreptul și practica interne și internaționale pertinente
A. Dreptul intern
1. Constituția României (în vigoare la data evenimentelor)
ALEGEREA CAMERELOR
ARTICOLUL 59

ă(1) Camera Deputaților și Senatul sunt alese prin vot
universal, egal, direct, secret și liber exprimat, potrivit legii
electorale.
(2) Organizațiile cetățenilor aparținând minorităților naționale,
care nu întrunesc în alegeri numărul de voturi pentru a fi
reprezentate în Parlament, au dreptul la câte un loc de deputat,
în condițiile legii electorale. Cetățenii unei minorități naționale
pot fi reprezentați numai de o singură organizație. (...)”
2. Legea nr. 68/1992 din 15 iulie 1992 pentru alegerea Camerei
Deputaților și a Senatului

18. Articolele relevante din această lege, în vigoare la data
evenimentelor, prevăd următoarele:
ARTICOLUL 4

ă(1) Organizațiile cetățenilor aparținând unei minorități
naționale, legal constituite, care nu au obținut în alegeri cel puțin
un mandat de deputat sau de senator, au dreptul, împreună,
potrivit art. 59 alin. (2) din Constituție, la un mandat de deputat,
dacă au obținut, pe întreaga țară, un număr de voturi egal cu
cel puțin 5% din numărul mediu de voturi valabil exprimate pe
țară pentru alegerea unui deputat.
(2) Organizațiile cetățenilor aparținând minorităților naționale
care participă la alegeri sunt echivalente juridic, în ce privește
operațiunile electorale, cu partidele politice.
(3) Beneficiază de prevederile alin. (1) și organizațiile
cetățenilor aparținând minorităților naționale care au participat la
alegeri pe lista comună a acestor organizații; în acest caz, dacă
niciun candidat de pe lista comună nu a fost ales, se va atribui
pentru toate organizațiile care au propus lista un mandat de
deputat, cu respectarea prevederilor alin. (1).
(4) Prevederile alin. (3) nu se aplică organizației cetățenilor
aparținând minorităților naționale care au participat la alegeri pe
lista comună cu un partid sau altă formațiune politică ori atât pe
liste comune, potrivit alin. (3), cât și pe liste exclusiv proprii.
(5) Mandatul de deputat atribuit potrivit alin. (1) sau (3) se
acordă peste numărul total de deputați (...)”
ARTICOLUL 24

ă(1) Biroul Electoral Central este alcătuit din 7 judecători ai
Curții Supreme de Justiție și 16 reprezentanți ai partidelor,
formațiunilor politice și coalițiilor acestora care participă la
alegeri.
(2) Desemnarea celor 7 judecători se face în ședință publică,
în termen de 5 zile de la stabilirea datei alegerilor, prin tragere
la sorți, de președintele Curții Supreme de Justiție, dintre toți
judecătorii în exercițiu ai Curții. Rezultatul tragerii la sorți se
consemnează într-un proces-verbal, semnat de președintele și
consultantul șef ai Curții Supreme de Justiție, ce constituie actul
de învestire. Data ședinței se aduce la cunoștință publică prin
presă, de președintele Curții Supreme de Justiție, cu cel puțin
48 de ore înainte.

(3) În termen de 24 de ore de la învestire, judecătorii
desemnați aleg, din rândul lor, prin vot secret, președintele
Biroului Electoral Central. În această organizare, Biroul Electoral
Central va îndeplini toate atribuțiile ce-i revin potrivit prezentei
legi, urmând sa fie completat cu reprezentanții partidelor,
formațiunilor politice și coalițiilor acestora.
(4) În termen de două zile de la data până la care se pot
depune candidaturile, partidele, formațiunile politice și coalițiile
acestora care participă la alegeri vor comunica, în scris, Biroului
Electoral Central, numărul listelor de candidați din toate
circumscripțiile electorale, precum și prenumele și numele
reprezentanților. Comunicările transmise după acest termen nu
se mai iau în considerare.
(5) Desemnarea reprezentanților partidelor, formațiunilor
politice sau coalițiilor acestora în Biroul Electoral Central se face
în ordinea descrescătoare a ponderii numărului listelor de
candidați comunicate de fiecare partid, formațiune politică sau
coaliție a acestora, potrivit alin. (4), în numărul circumscripțiilor
electorale din întreaga țară. Un partid, formațiune politică sau
coaliție a acestora nu poate avea mai mult de 5 reprezentanți.
(6) Persoanele care au calitatea de reprezentanți ai unui
partid, formațiune politică sau coaliție a acestora în Biroul
Electoral Central se stabilesc în ordinea menționată în
comunicarea prevăzută la alin. (4).
(7) În cazul în care mai multe partide, formațiuni politice sau
coaliții ale acestora au depus același număr de liste,
desemnarea reprezentanților acestora se va face, prin tragere la
sorti, de președintele Biroului Electoral Central, în prezența
persoanelor delegate de partidele, formațiunile politice sau
coalițiile în cauză. (...)”
ARTICOLUL 25

ă(1) Biroul Electoral Central are următoarele atribuții:
a) veghează la actualizarea listelor electorale, urmărește
aplicarea dispozițiilor legale privitoare la alegeri pe întreg
teritoriul țării și asigură interpretarea lor uniformă;
b) rezolvă întâmpinările referitoare la propria sa activitate și
contestațiile cu privire la operațiunile birourilor electorale de
circumscripție;
c) primește de la birourile electorale de circumscripție
procesele-verbale cuprinzând numărul de voturi valabil exprimat
pentru fiecare listă de candidați și constată dacă există partide,
formațiuni politice sau coaliții ale acestora care nu au întrunit cel
puțin 3% din voturile valabil exprimate pe întreaga țară;
comunică birourilor electorale de circumscripție și dă publicității,
în termen de 24 de ore de la constatare, partidele, formațiunile
politice sau coalițiile acestora care se află în această situație;
d) verifică și înregistrează rezultatul alegerilor, însumează pe
întreaga țară voturile neutilizate pentru fiecare partid, formațiune
politică sau coaliție a acestora care îndeplinește condiția
prevăzută la lit. c) și asigură repartizarea centralizată și
desfășurarea pe circumscripții electorale a mandatelor ce li se
cuvin;
e) atestă atribuirea unui mandat de deputat organizației
cetățenilor aparținând minorităților naționale care a întrunit
condițiile prevăzute de art. 4 și eliberează certificatul doveditor
al deputatului desemnat pe această bază;
f) anulează alegerile dintr-o circumscripție electorală în cazul
în care votarea și stabilirea rezultatului alegerilor au avut loc prin
fraude de natură să modifice atribuirea mandatelor și dispune
repetarea scrutinului;
g) îndeplinește orice alte obligații ce îi revin potrivit prezentei
legi.
(...)
(4) Hotărârile Biroului Electoral Central se aduc la cunoștință
în ședință publică.”

MONITORUL OFICIAL AL ROMÂNIEI, PARTEA I, Nr. 686/11.X.2010
ARTICOLUL 66

ă(1) Atribuirea de mandate pentru candidații de pe liste se
face avându-se în vedere numai partidele, formațiunile politice
sau coalițiile acestora care au întrunit, pe întreaga țară, cel puțin
3% din voturile valabil exprimate, în mod distinct pentru Camera
Deputaților și pentru Senat.
(2) Operațiunea de atribuire a mandatelor se face după
comunicarea Biroului Electoral Central cu privire la partidele,
formațiunile politice și coalițiile acestora care au întrunit cel puțin
3% din numărul total al voturilor valabil exprimate pe întreaga
țară, în mod distinct pentru Camera Deputaților și pentru Senat.
(3) Repartizarea și atribuirea mandatelor de deputat și de
senator se fac în două etape: la nivelul fiecărei circumscripții
electorale și la nivel de țară.
(4) La nivelul circumscripției electorale, biroul electoral
stabilește, separat pentru Camera Deputaților și pentru Senat,
coeficientul electoral al circumscripției, prin împărțirea numărului
total de voturi valabil exprimate pentru toate listele de candidați
ale partidelor, formațiunilor politice și coalițiilor acestora ce
întrunesc condiția prevăzută la alin. (1) și pentru candidații
independenți la numărul de deputați, respectiv de senatori, ce
urmează să fie aleși în acea circumscripție; fiecărei liste i se vor
repartiza atâtea mandate de câte ori coeficientul electoral al
circumscripției electorale se include în voturile valabil exprimate
pentru acea listă; atribuirea mandatelor se face de biroul
electoral de circumscripție în ordinea înscrierii candidaților pe
listă; pentru candidații independenți se atribuie fiecăruia câte un
mandat, dacă a obținut un număr de voturi valabil exprimate cel
puțin egal cu coeficientul electoral pentru deputați sau pentru
senatori, după caz. Voturile rămase, adică cele neutilizate sau
inferioare coeficientului electoral, obținute de listele de candidați
ale partidelor, formațiunilor politice și coalițiilor acestora ce
întrunesc condiția prevăzută la alin. (1), ca și mandatele ce nu
au putut fi atribuite de biroul electoral de circumscripție se
comunică de acesta Biroului Electoral Central, pentru a fi
repartizate centralizat.
(5) Biroul Electoral Central însumează, pe întreaga țară,
separat pentru Camera Deputaților și pentru Senat, voturile
neutilizate sau cele inferioare coeficientului electoral de
circumscripție din toate circumscripțiile electorale, pentru fiecare
partid, formațiune politică sau coaliție a acestora ce întrunește
condiția prevăzută la alin. (1); numărul voturilor astfel obținute de
fiecare partid, formațiune politică sau coaliție a acestora se
împarte la 1, 2, 3, 4 etc., făcându-se atâtea operații de împărțire
câte mandate nu au putut fi atribuite la nivelul circumscripțiilor
electorale; câturile rezultate din împărțire, indiferent de lista din
care provin, se clasifică în ordine descrescătoare, până la
concurența numărului de mandate neatribuite; cel mai mic din
aceste câturi constituie coeficientul electoral pe țară, pentru
deputați și, separat, pentru senatori; fiecărui partid, formațiune
politică sau coaliție a acestora i se vor repartiza atâtea mandate
de deputați sau, după caz, de senatori de câte ori coeficientul
electoral pe țară se cuprinde în numărul total al voturilor valabil
exprimate pentru partidul, formațiunea politică sau coaliția
respectivă, rezultat din însumarea pe țară a voturilor neutilizate
și a celor inferioare coeficientului electoral de circumscripție.
(6) Desfășurarea mandatelor repartizate pe circumscripții
electorale se face de Biroul Electoral Central (...).”
ARTICOLUL 68

ă(1) Biroul Electoral Central rezolvă întâmpinările și
contestațiile depuse, după care încheie separat câte un procesverbal pentru Camera Deputaților și pentru Senat, cuprinzând,
pe întreaga țară:
a) numărul total al alegătorilor potrivit listelor electorale
permanente;
b) numărul total al alegătorilor care s-au prezentat la urne;

9

c) numărul total al voturilor valabil exprimate;
d) numărul total al voturilor nule;
e) constatarea cu privire la modul de aplicare, de către
birourile electorale de circumscripție, a prevederilor art. 66
alin. (4);
f) repartizarea pe țară a mandatelor potrivit art. 66 alin. (5) și
desfășurarea acestora pe circumscripții electorale potrivit
alin. (6) al aceluiași articol;
g) organizațiile cetățenilor aparținând minorităților naționale
care, deși au participat la alegeri, nu au obținut niciun mandat de
deputat sau de senator; totalitatea voturilor valabil exprimate
pentru listele fiecăreia din aceste organizații și constatarea
organizațiilor cărora li se cuvine câte un mandat de deputat
potrivit art. 4; prenumele și numele primului candidat de pe lista
organizației îndreptățite la un mandat de deputat, care a întrunit
cel mai mare număr de voturi; în cazul în care listele organizației
au obținut un număr egal de voturi, desemnarea se face prin
tragere la sorți.”
19. Art. 91 alin. (9) din noua Lege nr. 373/2004 pentru
alegerea Camerei Deputaților și a Senatului precizează că
mandatul de deputat al minorităților naționale este atribuit
circumscripției electorale în care lista de candidați depusă a
obținut cel mai mare număr de voturi.
3. Ordonanța de urgență a Guvernului nr. 165/2000 pentru
completarea art. 5 din Legea nr. 68/1992.
20. Prin această ordonanță, la art. 5 din Legea nr. 68/1992
privind alegerea Camerei Deputaților și a Senatului, menționată
mai sus, a fost adăugat alineatul următor:
ă(8) Organizațiile cetățenilor aparținând minorităților naționale
pot opta să depună, prin derogare de la prevederile alin. (3), (6)
și (7), aceeași listă de candidați pentru Camera Deputaților în
mai multe circumscripții electorale.”
4. Regulamentul Camerei Deputaților din 24 februarie 1994,
republicat la data de 14 martie 1996
21. Articolele relevante din acest regulament, în versiunea
sa aflată în vigoare la data evenimentelor, prevedeau
următoarele:
ARTICOLUL 3

ăPentru validarea mandatelor, Camera Deputaților alege, în
prima sa ședință, o comisie compusă din 30 de deputați, care să
reflecte configurația politică a Camerei, așa cum aceasta rezultă
din constituirea grupurilor parlamentare.” (...)
ARTICOLUL 6 § 5

ăComisia de validare se pronunță asupra contestațiilor
nesoluționate și asupra acelora a căror soluționare s-a făcut cu
încălcarea dispozițiilor legale referitoare la procedura de
soluționare.”
B. Lucrările Comisiei Europene pentru democrație prin drept
(Comisia de la Veneția)

1. Codul bunelor practici în materie electorală
22. Codul bunelor practici în materie electorală a fost adoptat
de Comisia de la Veneția în cadrul celei de-a cincizeci și una
sesiuni plenare ce a avut loc pe 5 și 6 iulie 2002 și a fost supus
Adunării Parlamentare din 6 noiembrie 2002. În părțile sale
relevante, acesta prevede următoarele:
ă3.3. Existența unui sistem de recurs eficient
Pentru a aplica eficient prevederile dreptului electoral,
nerespectarea lor trebuie să poată fi contestată în fața unui
organ de recurs. Acest lucru se referă în special la rezultatul
alegerilor, a cărui contestare permite invocarea neregulilor în
procedura de vot; de asemenea, acest lucru este valabil și în
cazul actelor adoptate în perioada preelectorală, în special în
ceea ce privește dreptul de vot, listele electorale și eligibilitatea,
validitatea candidaturilor, respectarea regulilor campaniei

10

MONITORUL OFICIAL AL ROMÂNIEI, PARTEA I, Nr. 686/11.X.2010

electorale și accesul la mijloacele de informare în masă sau la
finanțarea partidelor.
Există două soluții posibile:
— Recursurile sunt examinate de instanțele judecătorești —
ordinare, speciale sau constituționale.
— Instanțele competente sunt comisii electorale. Acest
sistem prezintă avantaje reale, deoarece comisiile sunt foarte
specializate și, de aceea, cunosc mai bine problemele electorale
decât instanțele judecătorești. Cu toate acestea, din motive de
precauție, se recomandă instituirea unei forme de control
jurisdicțional. Prin urmare, prima instanță este comisia electorală
superioară, iar a doua, instanța judecătorească competentă.
Recursul în fața Parlamentului, în calitate de judecător al
propriilor alegeri, este prevăzut în unele cazuri, dar riscă să
determine adoptarea unor decizii politice. Acest tip de recurs
este admisibil în primă instanță, atunci când este cunoscut de
multă vreme, însă în acest caz trebuie să fie posibil un recurs
judiciar.
Procedura de recurs ar trebui să fie cât mai scurtă posibil,
cel puțin în ceea ce privește deciziile ce trebuie adoptate înainte
de alegeri. În acest sens, trebuie evitate două obstacole: pe de
o parte, ca procedura de recurs să întârzie procesul electoral; pe
de altă parte, ca, în lipsa efectului suspensiv, deciziile asupra
recursului care puteau fi luate înaintea alegerilor să fie luate
după acestea. În plus, deciziile cu privire la rezultatele alegerilor
nu trebuie adoptate cu întârziere, mai ales în cazul unui climat
politic tensionat. Acest lucru presupune totodată termene de
recurs foarte scurte și ca instanța de recurs să fie obligată să
statueze cât mai prompt posibil. Termenele trebuie să fie, totuși,
suficient de lungi pentru a permite un recurs, pentru a garanta
exercitarea drepturilor la apărare și o decizie chibzuită. Un
termen de 3 până la 5 zile în primă instanță (atât pentru
formularea recursurilor, cât și pentru adoptarea hotărârilor) pare
a fi rezonabil pentru deciziile care trebuie adoptate înainte de
alegeri. Totuși, instanțelor superioare (curți supreme, curți
constituționale) li se poate acorda un termen ceva mai lung
pentru a statua.
De altfel, procedura trebuie să fie simplă. Punerea unor
formulare speciale la dispoziția alegătorilor care doresc să
formuleze un recurs contribuie la simplificarea procedurii.
Trebuie înlăturat orice formalism pentru a evita decizii de
inadmisibilitate, în special în cauzele delicate din punct de
vedere politic.
În plus, trebuie neapărat ca prevederile în materie de recurs,
și în special de competență și de responsabilitate ale diferitelor
instanțe, să fie clar reglementate prin lege pentru a evita orice
conflict de competență pozitiv sau negativ. Nici reclamanții și nici
autoritățile nu trebuie să aibă posibilitatea de a alege instanța de
recurs. Riscul denegării de dreptate este ridicat dacă există
posibilitatea de recurs în mod alternativ la instanțe și la comisii
electorale sau dacă recursul s-ar face în lipsa unei delimitări
clare a competențelor diferitelor instanțe – spre exemplu
instanțele ordinare și Curtea Constituțională. (...)
Litigiile legate de listele electorale, care sunt, de exemplu,
de competența administrației locale care acționează sub
controlul comisiilor electorale sau în colaborare cu acestea pot
fi soluționate de judecătorii.
Calitatea de a face recurs trebuie să fie larg recunoscută.
Recursul trebuie să fie accesibil oricărui alegător din
circumscripție, precum și oricărui candidat din cadrul acesteia.
Un cvorum rezonabil poate fi, totuși, impus pentru recursurile
alegătorilor cu privire la rezultatele alegerilor.
Procedura trebuie să aibă un caracter judiciar, în sensul în
care dreptul reclamanților la o procedură contradictorie trebuie
să fie asigurat.
Atribuțiile instanței de recurs sunt de asemenea importante.
Ea trebuie să aibă posibilitatea de a anula scrutinul în cazul în

care rezultatul a fost influențat de vreo neregulă, modificând
repartizarea mandatelor. Acest principiu general ar trebui cizelat,
în sensul în care contenciosul de anulare nu trebuie neapărat să
aibă efect pe întregul teritoriu sau chiar în limitele circumscripției;
dimpotrivă, ar trebui să fie posibilă anularea rezultatelor unei
secții de votare. Aceasta ar permite, totodată, evitarea a două
situații extreme: anularea scrutinului în întregime, deși neregulile
sunt limitate din punct de vedere geografic; refuzul de a anula
scrutinul în cazul în care teritoriul în care au fost constatate
neregulile este insuficient de extins. Pe teritoriul unde alegerile
au fost anulate se vor reorganiza alegeri.
În cazul în care comisiile electorale superioare sunt instanțe
de recurs, acestea trebuie să aibă competența de rectificare sau
anulare din oficiu a deciziilor comisiilor electorale superioare.”
2. Raportul asupra dreptului electoral și administrarea
alegerilor în Europa
23. Raportul asupra dreptului electoral și administrarea
alegerilor în Europa (Studiu de sinteză asupra anumitor
provocări și probleme recurente) a fost adoptat de Consiliul
Alegerilor Democratice cu ocazia celei de-a șaptesprezecea
reuniuni a sa (Veneția, 8—9 iunie 2006) și de Comisia de la
Veneția cu ocazia celei de-a șaizeci și șaptea sesiuni plenare a
sa (Veneția, 9—10 iunie 2006). În părțile sale relevante, acesta
prevede următoarele:
ăXII. Recursul în materie de alegeri și răspunderea pentru
încălcările dreptului electoral
167. Procedurile de formulare a recursului trebuie să fie cel
puțin la îndemâna oricărui alegător, candidat și partid. Totuși, se
poate impune un cvorum rezonabil pentru recursurile
alegătorilor referitoare la rezultatele alegerilor [CDL-AD
(2002)023rev, paragraful 99]. Pentru a fi conforme cu normele
internaționale, procedurile de recurs trebuie să le confere în mod
clar alegătorilor, candidaților și partidelor politice următoarele
drepturi: dreptul de a formula un recurs, dreptul de a prezenta
elemente de probă în sprijinul unui recurs, dreptul la o analiză
publică și echitabilă a unui recurs, dreptul ca o instanță să se
pronunțe în mod transparent și imparțial asupra unui recurs,
dreptul la o soluție efectivă și rapidă, precum și dreptul de a se
adresa unei instanțe superioare dacă recursul este respins [vezi,
de exemplu, CDL-AD (2004)027, paragraful 111]. Totuși, în
practică, aceste drepturi nu sunt mereu respectate. Este posibil
chiar ca recursuri întemeiate să nu poată conduce la eliminarea
inegalității.
168. Ca urmare a tradițiilor juridice și politice diferite de la o
țară la alta, sunt utilizate diferite proceduri pentru a rezolva
litigiile electorale. Într-o serie de democrații bine definitivate din
Europa de Vest (cum sunt Germania, Franța, Italia sau Marea
Britanie), recursurile în materie electorală sunt examinate de
organele administrative și judiciare ordinare în cadrul unor
proceduri speciale. Dimpotrivă, în majoritatea democrațiilor noi
sau emergente din Europa Centrală și de Est (precum și în alte
regiuni ale lumii), comisiile electorale independente și instanțele
ordinare își împart responsabilitatea de a analiza recursurile în
materie electorală (...).”
3. Raportul asupra dreptului electoral și a minorităților
naționale
24. Raportul asupra dreptului electoral și a minorităților
naționale a fost adoptat de Comisia de la Veneția la data de
25 ianuarie 2000. El se referă la elementul central al vieții
publice, participarea la organele alese ale statului, în special la
Parlamentul național. Această participare este analizată din
perspectiva dreptului electoral și a posibilităților pe care le oferă
acesta persoanelor care aparțin minorităților naționale de a fi
prezente în organele alese.
Regulile dreptului electoral referitoare la o reprezentare
specială a minorităților reprezintă excepția. Astfel, printre statele

MONITORUL OFICIAL AL ROMÂNIEI, PARTEA I, Nr. 686/11.X.2010
care au răspuns la chestionarul Comisiei, numai 3 (Croația,
România, Slovenia) prevedeau alegerea unor deputați care să
reprezinte minoritățile naționale. Conform raportului, România
este țara în care au participat la alegeri cele mai multe partide
sau organizații ale minorităților — asimilate partidelor politice în
materie electorală — și care au deputați și senatori în
Parlament.
Fără a garanta neapărat prezența unor persoane care
aparțin minorităților naționale în organele alese, alte sisteme
facilitează reprezentarea organizațiilor de minorități. În Polonia
și în Germania, regulile în materie de cvorum nu se aplică efectiv
în cazul unor astfel de organizații.
Sistemul belgian este specific. Totalitatea instituțiilor este
concepută astfel încât să asigure un echilibru între diferitele
grupuri lingvistice (mai degrabă decât între minorități propriuzise). În plus, în anumite teritorii mixte din punct de vedere
lingvistic, au fost făcute demersuri pentru ca alegătorii din
diferitele comunități lingvistice să fie reprezentați în organul ales.
Totuși, cel mai adesea, reprezentarea minorităților în organul
ales este, dimpotrivă, asigurată de aplicarea regulilor generale
ale dreptului electoral, care tratează în același mod persoanele
care aparțin unor minorități naționale și celelalte persoane.
C. Recomandările de la Lund cu privire la participarea efectivă
a minorităților naționale la viața publică

25. Recomandările au fost adoptate la Lund (Suedia) în
septembrie 1999 de către un grup de experți internaționali sub
egida Înaltului Comisar pentru Minoritățile Naționale al OSCE. În
părțile lor relevante, recomandările prevăd următoarele:
ăB. Alegeri
7) Experiența înregistrată mai ales în Europa demonstrează
importanța procesului electoral în facilitarea participării
minorităților la viața politică. Statele trebuie să garanteze
persoanelor aparținând minorităților naționale dreptul de a lua
parte la administrarea treburilor publice, în special prin dreptul
de a vota și de a candida, fără discriminare.
8) Reglementările privind formarea și activitatea partidelor
politice trebuie să respecte principiul libertății de asociere din
dreptul internațional. Acest principiu include libertatea de a
înființa atât partide politice bazate pe identități comune, cât și
partide ce nu se identifică exclusiv cu interesul unei comunități
determinate.
9) Sistemul electoral ar trebui să faciliteze reprezentarea
minorităților și influența exercitată de acestea.
— Atunci când minoritățile sunt concentrate din punct de
vedere teritorial, circumscripțiile care nu aleg decât un singur
deputat pot asigura minorității o reprezentare suficientă.
— Sisteme de reprezentare proporțională, în care numărul
de voturi pe care îl obține un partid politic în cadrul scrutinului
național se reflectă în numărul de mandate la nivelul
legislativului, pot contribui la asigurarea reprezentării
minorităților.
— Anumite forme de vot preferențial, în care alegătorii
clasează candidații într-o ordine de preferință pot facilita
reprezentarea minorităților și pot promova cooperarea în
interiorul comunității.
— Un prag electoral mai coborât pentru reprezentarea în
corpul legiuitor poate să consolideze includerea minorităților
naționale în gestionarea chestiunilor publice.
10) Delimitarea circumscripțiilor electorale ar trebui să
permită o reprezentare echitabilă a minorităților naționale.”
Recomandările de la Lund sunt dezvoltate în ăLiniile
directoare pentru favorizarea participării minorităților naționale la
procesul electoral”, publicate în ianuarie 2001, sub egida OSCE.
D. Drept comparat în materie de recursuri postelectorale

26. În ciuda diversității organizării și a caracteristicilor
administrației electorale competente în materie de rezultate și
de repartizare a mandatelor (comisii electorale independente,

11

structuri guvernamentale, birouri electorale temporare, instanțe),
din elementele de care dispune Curtea cu privire la legislația
unui mare număr de state membre ale Consiliului Europei
rezultă că există o anumită convergență în ceea ce privește
existența unui sistem de recurs postelectoral. În anumite state,
este posibil să se formuleze un astfel de recurs în fața unui
organ considerat curte sau instanță, indiferent că este vorba de
judecătorul ordinar, de o curte electorală specială sau de o
instanță constituțională. Dacă anumite țări prevăd până la două
grade de recurs în fața organelor jurisdicționale, altele nu prevăd
decât un singur recurs de acest tip, în primă instanță. Cele 3 țări
care nu prevăd niciun recurs jurisdicțional în afara validării
puterilor de către camera legislativă sunt țări din Europa
Occidentală (Belgia, Italia, Luxemburg). Existența acestei
tendințe către jurisdicționalizarea contenciosului postelectoral
se înscrie pe traseul normelor europene preconizate de Comisia
de la Veneția, care subliniază că în toate situațiile ar trebui să
existe un recurs jurisdicțional, singurele recursuri în fața comisiei
de validare a Parlamentului sau în fața unei comisii electorale
neoferind garanții suficiente.
a) Administrația electorală centrală ca organ de recurs

27. Acest sistem este adoptat de România și Albania. În
această din urmă țară este posibilă contestarea deciziilor
referitoare la declararea rezultatelor în fața comisiei electorale
centrale înseși. Cu toate acestea, părțile lezate pot apoi să facă
recurs împotriva deciziei comisiei în fața unei instanțe (colegiul
electoral al Curții de Apel Tirana).
b) Validarea politică: comisiile parlamentare de validare

28. Dacă această practică este larg răspândită, 3 țări (Belgia,
Italia, Luxemburg) prezintă particularitatea de a nu prevedea un
alt recurs postelectoral decât validarea de către Parlament,
deciziile birourilor electorale fiind considerate definitive. Având în
vedere acest lucru, aceste 3 țări se bucură de o îndelungată
tradiție democratică ce tinde să risipească eventualele îndoieli
în ceea ce privește legitimitatea unei astfel de practici. Totuși,
Comisia de la Veneția se arată rezervată în general în ceea ce
privește eficiența acestui tip de recurs, imparțialitatea unor astfel
de organe părând să fie sub semnul întrebării (vezi mai sus,
paragraful 22).
29. În acest sens, putem reaminti exemplul francez:
deoarece Comisia de validare (care pe atunci era singura
competentă să statueze asupra recursurilor) a exclus, în 1956,
25 de deputați pujadiști din Parlament, Consiliul Constituțional
instituit de Constituția din 1958 a fost însărcinat să evite astfel
de dificultăți, iar practica validării pur și simplu a dispărut din
peisajul parlamentar francez. De altfel, putem sublinia că, în
2005, Elveția a instaurat posibilitatea unui recurs în fața
Tribunalului federal (în timp ce până atunci numai verificarea
puterilor de către Consiliul național ținea loc de recurs).
30. Totuși, această practică rămâne implantată în anumite
state. Pe de altă parte, în numeroase țări, printre care și Elveția,
persistă un sistem dublu. Controlul jurisdicțional nu împiedică
de fapt existența unei validări de către Parlament, în măsura în
care obiectivele unuia și ale celuilalt rămân diferite: într-un caz
este vorba de un control judiciar menit să soluționeze eventuale
litigii, în celălalt caz este vorba de un control politic ce vizează
validarea mandatelor. Existența acestui tip de validare se
bazează pe o recunoaștere a specificității și independenței
puterii legislative raportate atât la puterea executivă, cât și la
puterea judiciară.
c) Recursul jurisdicțional

31. Un prim tip de recurs este cel formulat în fața
judecătorului ăordinar”. Instanțele competente pot fi instanțe
administrative și curți de apel, cum este cazul în următoarele
țări: Andora, Azerbaidjan, Bosnia-Herțegovina, Spania (Camera
contencioasă administrativă a Curții Supreme), Georgia (Curtea

12

MONITORUL OFICIAL AL ROMÂNIEI, PARTEA I, Nr. 686/11.X.2010

și Curtea de Apel din Tbilissi), Ungaria, Letonia (Departamentul
pentru probleme administrative al Senatului Curții Supreme),
Marea Britanie (Election Court din cadrul High Court și apel în
fața Court of Appeal).
32. Numeroase state îi încredințează judecătorului
constituțional sarcina de a statua asupra contenciosului
postelectoral. Totuși, controlul pe care îl exercită acesta nu este
neapărat același de la un sistem la altul: astfel, acesta se poate
limita să controleze constituționalitatea (Georgia) sau să verifice
și să aprobe rezultatele transmise de către comisia electorală
(Azerbaidjan).
33. Anumite țări au adoptat acest tip de recurs, fie în primă,
fie în ultimă instanță: Andora (al doilea grad de jurisdicție),
Armenia (primul grad), Croația (primul grad), Spania (al doilea
grad și protecția drepturilor fundamentale), Estonia (primul grad,
în fața Curții Supreme ca judecător constituțional), Franța
(primul grad), Georgia (numai dacă se ridică probleme de
constituționalitate), Malta (primul grad), Elveția (al doilea grad
în fața Tribunalului federal).
34. În fine, anumite sisteme cuprind instanțe ce nu pot fi
sesizate decât cu cauze de contencios electoral. Ele sunt
formate din judecători ce provin, în general, din alte instanțe și
au o durată de viață limitată (timpul termenelor de recurs după
publicarea rezultatelor), însă se bucură de o competență
exclusivă în materie de contencios electoral. În următoarele țări
au fost instituite organe specifice de acest tip: Albania (colegiul
electoral al Curții de Apel Tirana), Grecia (Curtea specială
supremă, specializată în anumite tipuri de contencios, printre
care și contenciosul electoral), Marea Britanie (Election court),
Suedia (Comisia de revizuire electorală).
d) Recursul în fața executivului

35. Se cunoaște un singur caz, cel al Elveției (contestație în
fața Guvernului cantonal). Această particularitate este rezultatul
istoriei țării și al tradiției sale federale; cu toate acestea,
începând cu anul 2005, puterile Guvernului cantonal merg mână
în mână cu validarea de către Consiliul național (Parlament) a
propriilor sale puteri, precum și cu recursul în fața Tribunalului
federal.
ÎN DREPT

I. Asupra pretinsei încălcări a art. 3 din Protocolul nr. 1 la
Convenție
36. Reclamantul se plânge de refuzul autorităților de a-i
atribui un mandat de deputat în numele minorității italiene cu
ocazia alegerilor parlamentare din 2000. El invocă art. 3 din
Protocolul nr. 1, care prevede următoarele:
ăÎnaltele părți contractante se angajează să organizeze, la
intervale rezonabile, alegeri libere cu vot secret, în condițiile care
asigură libera exprimare a opiniei poporului cu privire la alegerea
corpului legislativ.”
A. Argumentele părților

37. Guvernul subliniază încă de la început că, în conformitate
cu jurisprudența Curții, statele contractante se bucură de o largă
marjă de apreciere în materie electorală. Acesta argumentează
că exigențele impuse de legislația în vigoare la data
evenimentelor (Constituția și Legea nr. 68/1992) pentru
reprezentarea minorităților în Parlament erau minimale, că
urmăreau un scop legitim și că mijloacele folosite pentru a atinge
acest scop nu erau disproporționate.
38. Guvernul consideră că în Decizia sa din 2 decembrie
2000, Biroul Electoral Central a interpretat corect prevederile
legislative relevante în materie de alegere a deputaților care
reprezintă minoritățile naționale. Astfel, biroul a considerat pe
bună dreptate că mandatul trebuia să îi fie atribuit organizației
italiene care a reunit cel mai mare număr de voturi în una și
aceeași circumscripție, în cazul de față Comunitatea Italiană din

România. Or, reclamantul reprezenta Asociația Italienilor din
România.
39. În fine, Guvernul subliniază că reprezentarea minorităților
în Parlamentul român este importantă. De altfel, tocmai acest
lucru l-a constatat Comisia de la Veneția în raportul său din
25 ianuarie 2000 privind legea electorală și minoritățile naționale
și în avizul său din 2005 asupra proiectului de lege referitor la
statutul minorităților din România. Astfel, cu ocazia alegerilor
legislative din 2000, minorităților naționale li s-au atribuit 45 de
mandate de deputați dintr-un total de 341, iar cu ocazia
alegerilor municipale au fost aleși sute de primari și consilieri
județeni și locali care aparțineau unor minorități naționale.
40. Reclamantul arată că Asociația Italienilor din România,
din care făcea parte, și Comunitatea Italiană din România au
semnat un protocol de alianță validat de Biroul Electoral Central,
în baza căruia Asociația Italienilor din România participa la
alegeri cu emblema sa electorală, iar Comunitatea Italiană din
România, cu numele său. Cu ocazia alegerilor parlamentare din
2000, ar fi făcut așadar parte din aceeași organizație cu doamna
Ileana Stana Ionescu, și anume Comunitatea Italiană din
România.
41. Reclamantul consideră că interpretarea dispozițiilor
electorale dată de Biroul Electoral Central este contrară logicii
înseși a posibilității pe care le-o oferă legea reprezentanților
minorităților de a depune o listă în mai multe circumscripții,
aplicând principiul reprezentării la nivel național. În plus, acesta
argumentează că mandatul de deputat este atribuit minorităților
care au obținut cel puțin 5% din sufragiile valabil exprimate la
nivel național pentru alegerea unui deputat, și aceasta pe lângă
numărul de deputați rezultat din norma de reprezentare.
B. Aprecierea Curții

1. Principiile care se desprind din jurisprudența Curții
42. Curtea reamintește că art. 3 din Protocolul nr. 1 diferă de
celelalte prevederi ale Convenției și ale protocoalelor sale ce
garantează drepturi prin faptul că enunță obligația înaltelor părți
contractante de a organiza alegeri în condiții ce asigură libera
exprimare a opiniei poporului și nu un drept sau o libertate în
mod special. Cu toate acestea, având în vedere lucrările
pregătitoare ale art. 3 din Protocolul nr. 1 și interpretarea dată
acestei clauze în cadrul Convenției în întregul său, Curtea a
stabilit că acest articol presupune și drepturi subiective, printre
care dreptul de vot și dreptul de a candida la alegeri (MathieuMohin și Clerfayt împotriva Belgiei, 2 martie 1987, §§ 46—51,
seria A nr. 113, Ždanoka împotriva Letoniei [MC], nr. 58.278/00,
§ 102, CEDO 2006-IV).
43. Drepturile garantate de art. 3 din Protocolul nr. 1 sunt
cruciale pentru stabilirea și menținerea fundamentelor unei
veritabile democrații guvernate de supremația dreptului. Totuși,
aceste drepturi nu sunt absolute. Există loc pentru ălimitări
implicite”, iar statelor contractante trebuie să li se acorde o marjă
de apreciere în materie. În acest sens, Curtea a reafirmat deja
că marja de apreciere în acest domeniu este mare (MathieuMohin, hotărârea menționată mai sus, § 52, și, mai recent,
Matthews împotriva Marii Britanii [MC], nr. 24.833/94, § 63,
CEDO 1999-I, Labita împotriva Italiei [MC], nr. 26.772/95, § 201,
CEDO 2000-IV, și Podkolzina împotriva Letoniei, nr. 46.726/99,
§ 33, CEDO 2002-II). Există numeroase modalități de a organiza
și de a face să funcționeze sistemele electorale, precum și o
multitudine de diferențe în cadrul Europei, în special în evoluția
istorică, diversitatea culturală și gândirea politică pe care fiecare
stat contractant are obligația de a o încorpora în propria sa
viziune a democrației [Hirst împotriva Marii Britanii (nr. 2) [MC],
nr. 74.025/01, § 61, CEDO 2005-IX].
44. Cu toate acestea, Curții îi revine misiunea de a statua în
ultimă instanță asupra respectării cerințelor art. 3 din Protocolul
nr. 1; aceasta trebuie să se asigure că exigențele cărora li se
subordonează drepturile de vot sau faptul de a candida la

MONITORUL OFICIAL AL ROMÂNIEI, PARTEA I, Nr. 686/11.X.2010
alegeri nu reduc drepturile în discuție de așa manieră, încât să
le atingă în chiar esența lor și să le lipsească de eficiență, că
aceste condiții urmăresc un scop legitim și că mijloacele utilizate
nu se dovedesc a fi disproporționate (Mathieu-Mohin, ibidem). În
mod special, niciuna dintre condițiile impuse, dacă este cazul,
nu trebuie să împiedice libera exprimare a poporului cu privire la
alegerea corpului legislativ — cu alte cuvinte, ele trebuie să
reflecte sau să nu contracareze preocuparea de a menține
integritatea și eficiența unei proceduri electorale ce urmărește să
determine voința poporului prin intermediul sufragiului universal
(Hirst, hotărârea menționată mai sus, § 62; Yumak și Sadak
împotriva Turciei [MC], nr. 10.226/03, § 109, 8 iulie 2008). Totuși,
Curtea nu trebuie să ia poziție cu privire la alegerea unui sistem
electoral, și nu a altuia. Într-adevăr, această alegere, dictată de
considerente de ordin istoric și politic care îi sunt proprii, ține în
principiu de domeniul de competență exclusivă a statului
(vezi Podkolzina împotriva Letoniei, nr. 46.726/99, § 34,
CEDO 2002-II).
2. Aplicarea acestor principii generale în speță
45. În speță, Curtea observă încă de la început că din
probele aflate la dosar rezultă că reclamantul a candidat
într-adevăr în numele Comunității Italiene din România, și nu al
Asociației Italienilor din România, așa cum susține Guvernul.
46. Aceasta observă că prezenta cauză nu se referă, ca în
marea majoritate a hotărârilor pe care le-a dat până în prezent
în materie electorală, la condiții de eligibilitate, ci la atribuirea
unui mandat de deputat, ceea ce reprezintă o chestiune de drept
postelectoral. Este vorba de o problematică la fel de crucială,
care pe deasupra influențează direct rezultatul alegerilor,
circumstanță căreia Curtea îi acordă o foarte mare importanță
[I.Z. împotriva Greciei, nr. 18.997/91, Decizia Comisiei din
28 februarie 1994, Decizii și rapoarte (DR), și Babenko împotriva
Ucrainei (dec.), nr. 43.476/98, 4 mai 1999].
47. În acest sens, Curtea reamintește că obiectul și scopul
Convenției, instrument de protecție a ființelor umane, impun
interpretarea și aplicarea prevederilor sale într-un mod care să
nu permită ca exigențele sale să devină teoretice sau iluzorii, ci
concrete și efective (vezi, de exemplu, hotărârile Artico împotriva
Italiei din 13 mai 1980, seria A nr. 37, pp. 15—16, § 33; Partidul
comunist unificat din Turcia și alții împotriva Turciei din
30 ianuarie 1998, Culegere 1998-I, pp. 18—19, § 33, și
Chassagnou și alții împotriva Franței [MC], nr. 25.088/94,
28.331/95 și 28.443/95, § 100, CEDO 1999-III). Or, dreptul de a
candida la alegeri și, dacă este cazul, de a fi ales, garantat de
art. 3 din Protocolul nr. 1 și inerent noțiunii de regim cu adevărat
democratic, nu ar fi decât iluzoriu dacă partea interesată ar
putea în orice moment să fie lipsită de el în mod arbitrar. Prin
urmare, dacă este adevărat că statele dispun de o mare marjă
de apreciere în stabilirea regulilor electorale in abstracto,
principiul efectivității drepturilor impune ca deciziile luate în
aplicarea acestor reguli să fie conforme cu un anumit număr de
criterii care permit evitarea arbitrarului. În mod special, aceste
decizii trebuie luate de către un organ ce prezintă un minimum
de garanții de imparțialitate. De asemenea, puterea autonomă
de apreciere a acestui organ nu trebuie să fie exorbitantă; ea
trebuie să fie la un nivel suficient de precizie, circumscris de
prevederile dreptului intern. În fine, procedura constatării
neeligibilității trebuie să fie capabilă să garanteze o decizie
echitabilă și obiectivă, precum și să evite orice abuz de putere
din partea autorității competente (Podkolzina, menționată mai
sus, § 35).
48. Curtea constată încă de la început că România a ales să
asigure o reprezentare specială a minorităților în Parlament și că
este vorba de țara europeană cu cel mai mare număr de partide
sau organizații de minorități care au participat la alegeri și care
au reprezentanți în Parlament (vezi concluziile raportului privind
dreptul electoral și minoritățile naționale, paragraful 24 de mai
sus).

13

49. Curtea observă că Legea nr. 68/1992 nu enunță cu
claritate procedura de urmat pentru atribuirea mandatului
parlamentar
corespunzător
organizației
câștigătoare
reprezentând o minoritate națională. Astfel, Biroul Electoral
Central, conform art. 68 alin. (1) lit. g) din legea de mai sus,
trebuie ăsă determine numele și prenumele primului candidat
înscris pe lista organizației ce are dreptul la un mandat de
deputat, care a strâns cel mai mare număr de sufragii”. Așadar,
acest text nu precizează dacă este vorba de cel mai mare număr
de voturi la nivel național sau la nivelul unei circumscripții
electorale. Or, o astfel de precizare se poate dovedi a fi decisivă
în momentul determinării candidatului reținut.
50. În cadrul Comunității Italiene din România, în numele
căreia a candidat reclamantul, mandatul nu i-a fost atribuit
reclamantului, care obținuse cel mai mare număr de sufragii pe
întregul teritoriu, ci unui alt candidat, care obținuse un număr
mare de voturi în una și aceeași circumscripție. Biroul Electoral
Central a optat, așadar, pentru o metodă bazată pe
reprezentativitatea teritorială, și nu pe reprezentativitatea
națională.
51. În speță se ridică întrebarea dacă această lipsă de
claritate a regulilor electorale putea da loc unei interpretări
arbitrare în momentul aplicării lor. În acest sens, Curtea
reamintește că a sancționat deja interpretarea extensivă și, prin
urmare, arbitrară a unei prevederi legale în materie electorală
[vezi cauzele Kovach împotriva Ucrainei (Cererea nr. 39.424/02,
§§ 48—62, Hotărârea din 7 februarie 2008), referitoare la
invalidarea scrutinului în 4 circumscripții la alegerile
parlamentare, ceea ce a dus la alegerea unui alt candidat decât
reclamantul; Lykourezos împotriva Greciei (nr. 33.554/03,
§§ 50—58, CEDO 2006-VIII), referitoare la pierderea unui
mandat parlamentar din cauza unei incompatibilități profesionale
introduse de o nouă lege; Paschalidis, Koutmeridis și Zaharakis
împotriva Greciei (nr. 27.863/05, 28.422/05 și 28.028/05,
§§ 29—35, Hotărârea din 10 aprilie 2008), referitoare la luarea
în considerare a buletinelor de vot în alb la calculul coeficientului
electoral într-o singură circumscripție electorală].
52. În opinia Curții, lipsa de claritate a prevederilor relevante
în materie le impunea autorităților naționale să fie prudente în
interpretarea lor, ținând cont de impactul direct pe care aceasta
îl avea asupra rezultatului alegerilor (vezi Kovach, menționată
mai sus, § 59). Biroul Electoral Central a interpretat prevederile
Legii nr. 68/1992 în sensul că mandatul trebuia să fie atribuit
listei organizației cetățenilor ce aparțin unei minorități naționale
care a strâns cel mai mare număr de voturi în una și aceeași
circumscripție electorală. Acesta nu a precizat dacă era vorba de
o primă interpretare a acestei prevederi sau dacă exista o
practică constantă în materie. Nu a explicat nici de ce criteriul
reprezentativității teritoriale se aplica minorităților naționale, deși
acestea beneficiau, sub alte aspecte legate de alegeri, de
prevederi speciale legate de criteriul reprezentativității naționale.
În fine, deși Curtea i-a adresat invitația, Guvernul nu a oferit mai
multe informații cu privire la interpretarea dată de autoritățile
naționale sau de doctrină art. 68 alin. (1) lit. g) din Legea
nr. 68/1992. Prin urmare, Curtea apreciază că prevederile
hotărâtoare pentru atribuirea unui mandat de deputat
organizației ce reprezintă o minoritate națională nu
corespundeau la data evenimentelor cu cerințele de precizie
impuse de jurisprudența sa (vezi mai sus, paragraful 47).
53. Totuși, Curtea ia act de modificarea legislativă intervenită
cu privire la aplicabilitatea prevederii litigioase în noua lege
privind alegerile pentru Parlament (vezi dreptul intern pertinent
de mai sus, paragraful 19). Însă această modificare legislativă
este mult ulterioară faptelor denunțate de reclamant și nu
permite, așadar, remedierea situației sale.
54. Pe de altă parte, Curtea observă că Biroul Electoral
Central și comisia de validare a Camerei Deputaților au analizat
contestația reclamantului, după care au respins-o ca
neîntemeiată. Or, în opinia Curții, un individ a cărui numire într-o

14

MONITORUL OFICIAL AL ROMÂNIEI, PARTEA I, Nr. 686/11.X.2010

funcție de deputat a fost refuzată are motive legitime să se
teamă că marea majoritate a membrilor organului care au
analizat legalitatea alegerilor, mai exact membrii care reprezintă
celelalte partide politice ale Biroului Electoral Central, aveau un
interes contrar interesului său. Regulile de compunere a acestui
organ constituit dintr-un mare număr de membri reprezentând
partide politice nu par, așadar, să ofere o garanție suficientă de
imparțialitate. Aceeași concluzie este valabilă a fortiori pentru
comisia de validare a Camerei Deputaților.
55. În plus, Curtea observă că nicio instanță națională nu s-a
pronunțat asupra interpretării prevederii legale în discuție. Astfel,
Curtea Supremă de Justiție a respins contestația reclamantului
ca inadmisibilă, considerând că deciziile Biroului Electoral
Central erau definitive. Ulterior, Curtea Constituțională s-a limitat
la a-l informa pe reclamant că nu este competentă în materie
electorală. În acest sens, Curtea reamintește că în Cauza
Babenko menționată mai sus a considerat important faptul că
susținerile reclamantului fuseseră analizate în cadrul unei
proceduri judiciare.
56. Această abordare este, de altfel, confirmată de Comisia
de la Veneția în Codul bunelor practici în materie electorală, care
recomandă un control judiciar al aplicării regulilor electorale,
eventual ca o completare a recursurilor în fața comisiilor
electorale sau în fața Parlamentului (paragraful 22 de mai sus).
Elementele de drept comparat arată și faptul că mai multe state
membre ale Consiliului Europei au adoptat un control
jurisdicțional, numai câteva state păstrând încă un control al
alegerilor pur politic (paragraful 28 de mai sus).
57. În aceste condiții, Curtea apreciază că lipsa de claritate
a legii electorale în ceea ce privește minoritățile naționale și lipsa
unor garanții suficiente privind imparțialitatea organelor
însărcinate să analizeze contestațiile reclamantului au încălcat
însăși esența drepturilor garantate de art. 3 din Protocolul nr. 1.
Prin urmare, a avut loc încălcarea acestui articol.
II. Asupra pretinsei încălcări a art. 13 din Convenție
coroborat cu art. 3 din Protocolul nr. 1
58. Invocând în esență art. 13 din Convenție coroborat cu
art. 3 din Protocolul nr. 1, reclamantul se plânge de lipsa unui
recurs efectiv care să îi permită să conteste refuzul autorităților
de a-i atribui mandatul de deputat pentru minoritatea italiană și,
în consecință, de încălcarea liberei exprimări a opiniei poporului
în alegerea corpului legislativ. Art. 13 din Convenție prevede
următoarele:
ăOrice persoană, ale cărei drepturi și libertăți recunoscute de
prezenta convenție au fost încălcate, are dreptul să se adreseze
efectiv unei instanțe naționale, chiar și atunci când încălcarea
s-ar datora unor persoane care au acționat în exercitarea
atribuțiilor lor oficiale.”
59. Guvernul susține că reclamantul dispunea de un recurs
intern efectiv în sensul art. 13 din Convenție, și anume
contestația în fața Biroului Electoral Central, organ care
răspundea cerințelor impuse de jurisprudența Curții. În acest
sens, acesta subliniază că, în temeiul art. 24 din Legea
nr. 68/1992, Biroul Electoral Central era compus din 7 judecători
ai Curții Supreme de Justiție și din 16 reprezentanți ai partidelor
politice, că judecătorii erau aleși în mod aleatoriu, prin tragere la
sorți, că deciziile Biroului Electoral Central erau motivate și că
membrii acestuia aveau posibilitatea de a formula opinii
divergente.
60. În fine, Guvernul argumentează că statele contractante
au o largă marjă de apreciere în ceea ce privește art. 13 din
Convenție (Wille împotriva Liechtenstein [MC], nr. 28.396/95,
§ 75, CEDO 1999-VII) și că dispozițiile legislative ale altor state
prevăd același recurs intern în materie (vezi cazul Ungariei).
61. Reclamantul susține că Decizia din 2 decembrie 2002 a
Biroului Electoral Central nu constituie un recurs eficient. El
consideră într-adevăr că acest organ nu este imparțial. În mod
special, acesta îi reproșează faptul că este constituit din

judecători ai Curții Supreme de Justiție, care ar fi fost astfel
influențată când a refuzat să îi analizeze contestația. În fine,
reclamantul consideră că trimiterea pe care Guvernul a făcut-o
la legislații electorale așa-zis similare este lipsită de relevanță
în speță, ținând cont de statutul special de care beneficiază
minoritățile naționale în România.
62. Curtea apreciază că, pentru motivele ce figurează în
paragrafele 55 și 56 de mai sus, a avut loc și încălcarea art. 13
din Convenție coroborat cu art. 3 din Protocolul nr. 1.
III. Asupra aplicării art. 41 din Convenție
63. Conform art. 41 din Convenție:
ăÎn cazul în care Curtea declară că a avut loc o încălcare a
Convenției sau a protocoalelor sale și dacă dreptul intern al
înaltei părți contractante nu permite decât o înlăturare
incompletă a consecințelor acestei încălcări, Curtea acordă
părții lezate, dacă este cazul, o reparație echitabilă.”
A. Prejudiciu

64. Ca daune materiale, reclamantul solicită suma de
200.000 euro, ce corespunde salariilor și indemnizațiilor la care
ar fi fost îndreptățit ca deputat pentru perioada 2000—2004. Ca
daune morale, acesta solicită 1.500.000 euro pentru prejudiciul
pe care susține că l-ar fi suferit din cauza imposibilității în care
s-a aflat de a-și exercita mandatul de deputat și din cauza
atacurilor și nedreptăților la care afirmă că el și familia lui au fost
expuși.
65. Guvernul consideră că suma solicitată de reclamant ca
daune materiale este excesivă și pur speculativă. Acesta
subliniază că pretenția nu este însoțită de niciun document
justificativ. Pe de altă parte, el face trimitere la jurisprudența
Curții referitoare la art. 3 din Protocolul nr. 1 la Convenție, în
temeiul căreia Curtea nu acordă sume pentru daune materiale
în acest domeniu (Podkolzina, menționată mai sus, § 49; Aziz
împotriva Ciprului, nr. 69.949/01, § 43, CEDO 2004-V;
Melnitchenko împotriva Ucrainei, nr. 17.707/02, § 75, CEDO
2004-X; Hirst împotriva Marii Britanii (nr. 2) [MC], nr. 74.025/01,
§ 94, CEDO 2005-IX).
66. În ceea ce privește prejudiciul moral, Guvernul consideră
că nu a fost stabilită nicio legătură de cauzalitate între eventualul
prejudiciu și pretinsa încălcare a Convenției. În plus, acesta
subliniază că în mai multe cauze în care a constatat o încălcare
a art. 3 din Protocolul nr. 1 Curtea a considerat că, pentru
prejudiciul moral suferit de reclamanți, constatarea încălcării
oferea în sine o reparație echitabilă suficientă. În orice caz,
suma solicitată ar fi exorbitantă, având în vedere sumele
acordate în mod obișnuit de Curte în materie (Podkolzina,
menționată mai sus, § 52; Melnitchenko, menționată mai sus,
§ 78).
67. În ceea ce privește prejudiciul material, Curtea nu poate
specula care ar fi putut fi rezultatul alegerilor dacă ar fi existat o
prevedere clară, interpretată de un organism care să respecte în
mod suficient cerințele de imparțialitate. Pe de altă parte, partea
interesată nu a menționat activitățile profesionale pe care le-a
exercitat în perioada 2000—2004 și nici nu a demonstrat că
suma onorariilor sau salariilor pe care eventual le-a perceput a
fost mai mică decât cea a indemnizațiilor parlamentare pe care
susține că le-a pierdut în perioada luată în considerare. Prin
urmare, Curtea respinge pretențiile formulate de reclamant ca
daune materiale (vezi Kovatch, menționată mai sus, § 66).
68. În schimb, Curtea recunoaște că reclamantul a suferit un
prejudiciu moral din cauza constatării încălcate. În consecință,
statuând cu echitate și ținând cont de toate circumstanțele
cauzei, Curtea îi alocă suma de 5.000 euro ca daune morale.
B. Cheltuieli de judecată

69. Reclamantul mai solicită și suma de 2.300 euro pentru
cheltuielile de judecată angajate în cadrul procedurilor
desfășurate în fața instanțelor interne și în fața Curții.
70. Guvernul subliniază că partea interesată nu a furnizat
niciun document justificativ în sprijinul cererii sale.

MONITORUL OFICIAL AL ROMÂNIEI, PARTEA I, Nr. 686/11.X.2010
71. Conform jurisprudenței Curții, un reclamant nu poate
obține rambursarea cheltuielilor sale de judecată decât în
măsura în care li s-au stabilit realitatea, necesitatea și caracterul
rezonabil. În speță, Curtea observă că reclamantul nu și-a
detaliat cererile și nici nu a comunicat vreun document justificativ

15

în sprijinul pretențiilor sale. Prin urmare, ea nu poate acorda
nicio sumă cu acest titlu.
C. Dobânzi moratorii

72. Curtea consideră potrivit ca rata dobânzii moratorii să se
bazeze pe rata dobânzii facilității de împrumut marginal a Băncii
Centrale Europene, majorată cu 3 puncte procentuale.

PENTRU ACESTE MOTIVE,

În unanimitate,
CURTEA

1. hotărăște că a avut loc încălcarea art. 3 din Protocolul nr. 1 la Convenție;
2. hotărăște că a avut loc încălcarea art. 13 din Convenție coroborat cu art. 3 din Protocolul nr. 1;
3. hotărăște:
a) ca statul pârât să îi plătească reclamantului, în 3 luni de la data rămânerii definitive a prezentei hotărâri conform art. 44
§ 2 din Convenție, 5.000 euro (cinci mii euro) ca daune morale, sumă care să fie convertită în lei la cursul de schimb valabil la data
plății, plus orice sumă ce ar putea fi datorată cu titlu de impozit;
b) ca, începând de la expirarea termenului menționat mai sus și până la efectuarea plății, această sumă să se majoreze
cu o dobândă simplă având o rată egală cu cea a facilității de împrumut marginal a Băncii Centrale Europene valabilă în această
perioadă, majorată cu 3 puncte procentuale;
4. respinge cererea de reparație echitabilă în rest.
Întocmită în limba franceză, apoi comunicată în scris la data de 2 martie 2010, pentru aplicarea art. 77 §§ 2 și 3 din
Regulament.
Josep Casadevall,
președinte

Santiago Quesada,
grefier

La prezenta hotărâre este anexată, conform art. 45 § 2 din Convenție și art. 74 § 2 din Regulament, expunerea opiniei
separate a judecătoarei Ziemele.
J.C.M.
S.Q
OPINIE CONCORDANTĂ A JUDECĂTOAREI ZIEMELE

1. Am votat ca și majoritatea pentru încălcarea art. 13 din
Convenție coroborat cu art. 3 din Protocolul nr. 1. Mi se pare
important faptul că Curtea ar trebui să continue să își dezvolte
jurisprudența referitoare la art. 13 (vezi, în acest sens, opinia
mea disidentă în Cauza Zavoloka împotriva Letoniei, Cererea
nr. 58.447/00, 7 iulie 2009).
2. Totuși, în speță, Curtea s-a mulțumit, în raționamentul său
asupra art. 13, să facă trimitere la concluziile sale referitoare la
art. 3 din Protocolul nr. 1. Făcând acest lucru, aceasta a pierdut
o ocazie de a preciza amploarea obligațiilor ce rezultă din art. 13
atunci când survin probleme de respectare a drepturilor omului
în contextul alegerilor naționale. Curtea a apreciat că prevederile
legii electorale referitoare la minoritățile naționale erau lipsite de
claritate și că organele însărcinate să analizeze litigiile în
materie electorală nu erau suficient de imparțiale; de asemenea,
Curtea a observat că nicio instanță nu s-a pronunțat asupra
interpretării dreptului, nici măcar asupra litigiului în sine. Din
aceste motive, a constatat încălcarea art. 3. În ceea ce privește
încălcarea art. 13 coroborat cu art. 3 din Protocolul nr. 1, aceasta
a făcut trimitere la concluziile sale referitoare la lipsa unui control
jurisdicțional (vezi paragraful 62 din hotărâre).
3. Trebuie menționat faptul că, până la această hotărâre,
Curtea analiza din perspectiva art. 3 din Protocolul nr. 1
funcționarea recursurilor referitoare la susțineri pe probleme
electorale (vezi Podkolzina împotriva Letoniei, nr. 46.726/99,
§ 37, CEDO 2002-II). În Cauza Podkolzina, aceasta a
considerat că nu era necesar să analizeze separat lipsa unui
recurs efectiv din punctul de vedere al art. 13 (ibidem, § 45).
Cauza de față marchează așadar o cotitură în jurisprudența sa,
cotitură la care subscriu.
4. Rămâne adevărat faptul că problematica ridicată în speță
este aceea a naturii și a amplorii obligațiilor ce decurg din art. 13,
în limita relevanței acestor elemente pentru analiza cauzei de
față. Cu alte cuvinte, trebuie să ne întrebăm care sunt
recursurile efective care ar trebui să existe pentru analiza

alegațiilor privind încălcarea dreptului la alegeri libere. Până în
prezent, Curtea a desprins în jurisprudența sa mai multe
elemente care precizează noțiunea de recurs efectiv în sensul
art. 13. De asemenea, aceasta a admis că, pentru ca recursul
să fie efectiv, nu era necesar să fie judiciar sau să fie suficient
sieși: o serie de recursuri privite în ansamblul lor pot răspunde
cerinței de efectivitate. În plus, efectivitatea, așa cum o
interpretează Curtea, constă atât în împiedicarea apariției sau
perpetuării încălcării pretinse, cât și în oferirea unui remediu
adecvat victimei încălcării, de exemplu sub forma unei
despăgubiri, pentru orice încălcare deja produsă (vezi Kudła
împotriva Poloniei [MC], nr. 30.210/96, § 158, CEDO 2000-XI).
5. În speță, reclamantul susținea, în temeiul art. 13, că niciun
recurs nu îi permitea să își recupereze locul în Parlament; la
rândul său, Guvernul argumenta că compunerea Biroului
Electoral Central respecta cerințele obligatorii pentru ca
recursurile în fața sa să fie considerate efective. Or, întrucât
Curtea a făcut trimitere la concluzia sa referitoare la lipsa unui
control jurisdicțional, aceasta nu a dezvoltat nici pornind de la
observațiile părților, nici din propria inițiativă noțiunea de
efectivitate a recursurilor în cazuri precum cel al reclamantului.
Observ în această privință faptul că Codul bunelor practici în
materie electorală adoptat în 2002 de Comisia de la Veneția a
Consiliului Europei admite că un recurs poate fi efectiv nu numai
atunci când este analizat de instanțe, ci și atunci când este
examinat de comisii electorale (vezi paragraful 93 din cod, citat
la paragraful 22 din hotărâre). Consider că, limitându-se la a
face trimitere la lipsa de control jurisdicțional disponibil pentru
părțile interesate în general și pentru reclamant în particular,
Curtea nu a răspuns la întrebarea ridicată din perspectiva
art. 13, și anume cea a existenței unui ansamblu eficient de
instituții și proceduri care i-ar fi permis reclamantului să conteste
în fond privarea de mandat a cărui victimă se considera și să
ceară o reparație adecvată.

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2010 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

900

1.200

330

120

100

1.500

140

Monitorul Oficial, Partea a II-a

200

2.250

200

4.

Monitorul Oficial, Partea a III-a

500

430

40

5.

Monitorul Oficial, Partea a IV-a

6.000

1.720

160

6.

Monitorul Oficial, Partea a VI-a

240

1.600

150

7.

Monitorul Oficial, Partea a VII-a

48

540

50

8.

Colecția Legislația României

4

450

9.

Colecția Hotărâri ale Guvernului României

12

750

1.

Monitorul Oficial, Partea I

2.

Monitorul Oficial, Partea I, limba maghiară

3.

120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2010 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

40

100

250

600

1.320

400

1.000

2.500

6.000

13.200

ExpertMO

90

230

580

1.390

3.060

900

2.250

5.630

13.510

29.720

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

110

280

700

1.680

3.700

1.100

2.750

6.880

16.510

36.320

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica on-line comanda.

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 686/11.X.2010 conține 16 pagini.

Prețul: 3,20 lei

&JUYDGY|446724]
ISSN 1453—4495

