CristinaGabriela F.
Popescu

Anul 178 (XXII) — Nr. 150

PARTEA I

LEGI, DECRETE, HOTĂRÂRI ȘI ALTE ACTE

Digitally signed by CristinaGabriela F. Popescu
Date: 2010.03.08 15:34:20
+02:00
Reason: Regia Autonoma
Monitorul Oficial
Location: Bucuresti

Luni, 8 martie 2010

SUMAR
Nr.
356.

Pagina
DECRETE
— Decret pentru numirea unui consilier prezidențial

DECIZII ALE CURȚII CONSTITUȚIONALE
Decizia nr. 31 din 14 ianuarie 2010 referitoare la excepția de
neconstituționalitate a dispozițiilor art. 9 lit. b), c), d),
g) și f) din Legea nr. 156/2000 privind protecția
cetățenilor români care lucrează în străinătate ..........
Decizia nr. 36 din 14 ianuarie 2010 referitoare la excepția de
neconstituționalitate a dispozițiilor art. 76 alin. (1) din
Legea nr. 76/2002 privind sistemul asigurărilor pentru
șomaj și stimularea ocupării forței de muncă ............
Decizia nr. 37 din 14 ianuarie 2010 referitoare la excepția de
neconstituționalitate a dispozițiilor art. 69 alin. (1) lit. e)
și art. 70 din Legea nr. 360/2002 privind Statutul
polițistului....................................................................
Decizia nr. 49 din 14 ianuarie 2010 referitoare la excepția de
neconstituționalitate a dispozițiilor art. 10 alin. (1) din
Legea nr. 188/2000 privind executorii judecătorești....

Pagina
Decizia nr. 71 din 19 ianuarie 2010 referitoare la excepția de
neconstituționalitate a dispozițiilor art. 81 alin. (2) din
Legea nr. 85/2006 privind procedura insolvenței........

9–10

Decizia nr. 73 din 21 ianuarie 2010 referitoare la excepția de
neconstituționalitate a prevederilor art. 63 din Legea
nr. 273/2004 privind regimul juridic al adopției,
republicată..................................................................

10–12

Opinie separată ....................................................................

12–13

5–7

Decizia nr. 108 din 4 februarie 2010 referitoare la excepția de
neconstituționalitate a prevederilor Ordonanței
Guvernului nr. 137/2000 privind prevenirea și
sancționarea tuturor formelor de discriminare............

13–14

7–8

Decizia nr. 115 din 9 februarie 2010 referitoare la excepția de
neconstituționalitate a dispozițiilor art. 241 din Legea
nr. 297/2004 privind piața de capital ..........................

15–16

1

2–3

3–5

DECRETE
PREȘEDINTELE ROMÂNIEI

DECRET
pentru numirea unui consilier prezidențial
În temeiul art. 94 lit. c) și al art. 100 alin. (1) din Constituția României,
republicată, precum și al art. 3 alin. (1) și art. 4 alin. (1) din Legea nr. 47/1994
privind serviciile din subordinea Președintelui României, republicată, cu
modificările și completările ulterioare,
Președintele României d e c r e t e a z ă:
Articol unic. — Pe data prezentului decret, domnul Leonard Orban se
numește în funcția de consilier prezidențial.
PREȘEDINTELE ROMÂNIEI

TRAIAN BĂSESCU
București, 8 martie 2010.
Nr. 356.

2

MONITORUL OFICIAL AL ROMÂNIEI, PARTEA I, Nr. 150/8.III.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 31
din 14 ianuarie 2010

referitoare la excepția de neconstituționalitate a dispozițiilor art. 9 lit. b), c), d), g) și f)
din Legea nr. 156/2000 privind protecția cetățenilor români care lucrează în străinătate
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 10 lit. b), c), d), g) și f) din Legea nr. 156/2000
privind protecția cetățenilor români care lucrează în străinătate,
excepție ridicată de Societatea Comercială ăB&B Professionals” —
S.R.L. din Brașov în Dosarul nr. 15.485/197/2009 al Judecătoriei
Brașov.
La apelul nominal lipsesc părțile, față de care procedura de
citare este legal îndeplinită.
Reprezentantul Ministerului Public pune concluzii de
respingere a excepției ca neîntemeiată, arătând că prevederile
de lege criticate nu aduc atingere libertății activității economice,
întrucât aceasta trebuie să se desfășoare în cadrul stabilit de
lege. În situația prevederilor de lege criticate, limitările aduse
libertății economice sunt justificate de necesitatea protejării
cetățenilor români de abuzurile la care ar putea fi supuși în
condițiile în care încheierea contractului de muncă cu
angajatorul străin nu s-ar face în condiții strict stabilite.
C U R T E A,

având în vedere actele și lucrările dosarului, constată
următoarele:
Prin Încheierea din 14 mai 2009, pronunțată în Dosarul
nr. 15.485/197/2009, Judecătoria Brașov a sesizat Curtea
Constituțională cu excepția de neconstituționalitate a
dispozițiilor art. 10 lit. b), c), d), g) și f) din Legea
nr. 156/2000 privind protecția cetățenilor români care
lucrează în străinătate. Excepția a fost ridicată de Societatea
Comercială ăB&B Professionals” — S.R.L. din Brașov cu prilejul
soluționării unei plângeri contravenționale.
În motivarea excepției de neconstituționalitate autorul
acesteia susține, în esență, că textul de lege criticat, care
prevede elementele obligatorii pe care trebuie să le cuprindă
contractele care conțin oferte ferme de locuri de muncă,
încheiate cu persoanele fizice, juridice și organizațiile patronale
din străinătate, sunt de natură a afecta libertatea economică
consacrată de art. 45 din Constituție. În acest sens, arată că

unele dintre clauzele ferme avute în vedere de dispozițiile vizate
ale art. 10 din Legea nr. 156/2000 stabilesc obligații care, având
în vedere dinamica activității economice și implicit a pieței
muncii, nu mai pot fi susținute de angajator la un moment
ulterior, iar altele se concretizează doar la nivelul contractelor
individuale de muncă dintre angajator și angajat, în funcție de
capacitatea fiecărui angajator și disponibilitatea angajatorilor.
Aceste tendințe sunt și mai mult amplificate de condițiile
economice instabile care caracterizează activitatea economică.
Judecătoria Brașov consideră că excepția de
neconstituționalitate nu este întemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Guvernul consideră că excepția de neconstituționalitate nu
este întemeiată. În acest sens, arată că prevederile de lege
criticate urmăresc asigurarea protecției sociale a muncii, care
presupune și o cunoaștere deplină a drepturilor și îndatoririlor
părților. În același timp, arată că desfășurarea activității
economice nu poate să se desfășoare decât cu respectarea
condițiilor prevăzut de lege.
Avocatul Poporului consideră că prevederile de lege
criticate sunt constituționale.
Președinții celor două Camere ale Parlamentului nu au
comunicat punctul de vedere solicitat.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile de lege
criticate, prevederile Constituției, precum și Legea nr. 47/1992,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Potrivit încheierii de sesizare, obiectul excepției de
neconstituționalitate îl constituie dispozițiile art. 10 lit. b), c), d),
g) și f) din Legea nr. 156/2000 privind protecția cetățenilor
români care lucrează în străinătate, republicată în Monitorul
Oficial al României, Partea I, nr. 291 din 5 mai 2009.
Curtea constată că autorul excepției are în vedere
prevederile art. 10 lit. b), c), d), g) și f) din Legea nr. 156/2000
înainte de republicarea acestui act normativ în Monitorul Oficial
al României, Partea I, nr. 291 din 5 mai 2009. Ulterior acestei
republicări, dispozițiile de lege criticate au fost preluate în art. 9

3

MONITORUL OFICIAL AL ROMÂNIEI, PARTEA I, Nr. 150/8.III.2010
lit. b), c), d), g) și f) cu următorul conținut: ăContractele prevăzute
la art. 8 lit. d) vor cuprinde cel puțin următoarele elemente: [...]
b) numărul de locuri de muncă în străinătate pentru care se
încheie contractul;
c) funcția, meseria sau ocupația;
d) natura și durata angajării, condițiile de angajare, de
încetare a angajării sau de reangajare; [...]
f) tariful orar, salariul lunar și datele de plată a salariului;
g) sporuri, ore suplimentare și alte drepturi salariale;”.
Autorul excepției consideră că aceste prevederi de lege sunt
contrare dispozițiilor art. 45 din Constituție care consacră
libertatea economică.
Examinând excepția de neconstituționalitate, Curtea
constată că dispozițiile Legii fundamentale consacră libertatea
economică constând în accesul liber pe care îl are oricare
persoană la activitatea economică, posibilitatea de a manifesta
libera inițiativă și de a exercita aceste drepturi ăîn condițiile legii”.
Astfel, libertatea economică nu apare ca un drept absolut al
persoanei, ci este condiționată de respectarea limitelor stabilite
de lege, limite ce urmăresc asigurarea unei anumite discipline

economice ori protejarea unor interese generale. Altfel spus,
libertatea economică nu se poate manifesta decât în limitele
impuse de asigurarea respectării drepturilor și intereselor
legitime ale tuturor.
În situația prevederilor de lege criticate, Curtea constată că
acestea fac parte dintr-un cadru normativ ce urmărește
instituirea unor măsuri care să asigure protecția cetățenilor
români care lucrează în străinătate, măsuri care se referă și la
stabilirea unor condiții stricte în ceea ce privește intermedierea
contractelor de muncă dintre cetățenii români și persoanele
fizice, juridice ori organizațiile patronale din străinătate. Aceste
măsuri de protecție urmăresc prevenirea unor situații
defavorabile ce pot apărea pentru cetățenii români în raporturile
cu angajatorii străini ca urmare a omisiunii unor elemente
esențiale ale contractelor de muncă prin care se stabilesc
drepturile și obligațiile părților, fapt confirmat, de altfel, de
realitățile sociale.
Așa fiind, limitele impuse exercitării libertății economice, în
acest caz, sunt justificate și proporționale cu situația avută în
vedere.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 9 lit. b), c), d), g) și f) din Legea nr. 156/2000 privind protecția
cetățenilor români care lucrează în străinătate, excepție ridicată de Societatea Comercială ăB&B Professionals” — S.R.L. din
Brașov în Dosarul nr. 15.485/197/2009 al Judecătoriei Brașov.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Patricia Marilena Ionea

CURTEA CONSTITUȚIONALĂ

D E C I Z I A Nr. 36
din 14 ianuarie 2010

referitoare la excepția de neconstituționalitate a dispozițiilor art. 76 alin. (1) din Legea nr. 76/2002
privind sistemul asigurărilor pentru șomaj și stimularea ocupării forței de muncă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean

— președinte
— judecător
— judecător
— judecător
— judecător
— judecător
— judecător
— judecător
— judecător

Carmen-Cătălina Gliga
Patricia Marilena Ionea

— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 76 alin. (1) din Legea nr. 76/2002 privind
sistemul asigurărilor pentru șomaj și stimularea ocupării forței
de muncă, excepție ridicată de Keztyus Orsolya Kinga în
Dosarul nr. 10.296/271/2007 al Tribunalului Bihor — Secția
comercială și de contencios administrativ.

4

MONITORUL OFICIAL AL ROMÂNIEI, PARTEA I, Nr. 150/8.III.2010

La apelul nominal lipsesc părțile, față de care procedura de
citare este legal îndeplinită.
Reprezentantul Ministerului Public pune concluzii de
respingere a excepției ca neîntemeiată, arătând că sumele care
trebuie restituite, potrivit prevederilor de lege criticate, sunt
acordate în vederea stimulării forței de muncă, iar în cazul în
care contractul de muncă se desface ca urmare a inițiativei ori
culpei angajatului, este firesc ca acesta să fie obligat la
restituirea acestor sume, fapt ce nu îl împiedică să opteze liber
pentru un alt loc de muncă.
C U R T E A,

având în vedere actele și lucrările dosarului, constată
următoarele:
Prin Încheierea din 12 mai 2009, pronunțată în Dosarul
nr. 10.296/271/2007, Tribunalul Bihor — Secția comercială și
de
contencios
administrativ
a
sesizat
Curtea
Constituțională cu excepția de neconstituționalitate a
dispozițiilor art. 76 alin. (1) din Legea nr. 76/2002 privind
sistemul asigurărilor pentru șomaj și stimularea ocupării
forței de muncă. Excepția a fost ridicată de Keztyus Orsolya
Kinga, cu prilejul soluționării unei acțiuni în contencios
administrativ și fiscal.
În motivarea excepției de neconstituționalitate autorul
acesteia susține, în esență, că textul de lege criticat încalcă
dispozițiile art. 41 din Constituție. În acest sens, arată că
obligația impusă de legiuitor de a nu schimba locul de muncă,
indiferent de condiții, timp de 12 luni, este în contradicție cu
dreptul constituțional de a alege în mod liber locul de muncă,
fără nicio îngrădire.
Tribunalul Bihor — Secția comercială și de contencios
administrativ consideră că excepția de neconstituționalitate nu
este întemeiată. Astfel, arată că prin instituirea obligativității
păstrării locului de muncă pe o perioadă de 12 luni de la data
încadrării în muncă nu se aduce nicio atingere dreptului
constituțional la muncă și la libera alegere a locului de muncă,
ci doar se instituie obligativitatea restituirii de către angajați a
primei de încadrare pe care au obținut-o cu ocazia încadrării în
muncă. Prin urmare, angajații sunt liberi să își aleagă locul de
muncă și să părăsească primul loc de muncă înainte de
termenul de 12 luni, însă au obligația de a restitui această primă
în situația în care încetează raportul de serviciu anterior împlinirii
termenului stabilit de legiuitor.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Guvernul consideră că excepția de neconstituționalitate nu
este întemeiată, prevederile de lege criticate neafectând în
vreun fel dreptul persoanelor de a alege liber un alt loc de
muncă.
Avocatul Poporului consideră că prevederile de lege
criticate sunt constituționale.
Președinții celor două Camere ale Parlamentului nu au
comunicat punctul de vedere solicitat.

C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile de lege
criticate, prevederile Constituției, precum și Legea nr. 47/1992,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 76 alin. (1) din Legea nr. 76/2002 privind sistemul
asigurărilor pentru șomaj și stimularea ocupării forței de muncă,
publicată în Monitorul Oficial al României, Partea I, nr. 103 din
6 februarie 2002, așa cum au fost modificate prin art. I pct. 20
din Ordonanța de urgență a Guvernului nr. 144/2005, publicată
în Monitorul Oficial al României, Partea I, nr. 969 din 1 noiembrie
2005.
Textul de lege criticat are următoarea redactare:
ăArt. 76. — (1) Angajații au obligația de a restitui integral
sumele primite conform art. 731, 74 și 75, în situația în care
raporturile de muncă sau de serviciu încetează, într-o perioadă
mai mică de 12 luni de la data încadrării în muncă, în temeiul
următoarelor prevederi:
a) art. 55 lit. b), art. 56 lit. g) și i), art. 61 lit. a) și art. 79 din
Legea nr. 53/2003 — Codul muncii, cu modificările și
completările ulterioare;
b) art. 61 lit. b) din Legea nr. 53/2003, cu modificările și
completările ulterioare, dacă au fost condamnați prin hotărâre
judecătorească definitivă;
c) art. 84 alin. (1) lit. b) și e), alin. (2) lit. f) și g) și alin. (5) din
Legea nr. 188/1999 privind Statutul funcționarilor publici,
republicată, cu modificările ulterioare.”
Autorul excepției consideră că aceste prevederi de lege sunt
contrare dispozițiilor art. 41 din Constituție, referitor la muncă și
la protecția socială a muncii.
Examinând excepția de neconstituționalitate, Curtea
constată că prevederile de lege criticate nu instituie
obligativitatea păstrării locului de muncă pentru o perioadă de
12 luni, așa cum susține autorul excepției, ci doar obligă la
restituirea sumelor primite în temeiul art. 731, 74 și 75 din Legea
nr. 76/2002, în situația în care contractul individual de muncă
este desfăcut la inițiativa sau din culpa angajatului.
Sumele amintite constituie beneficii acordate din bugetul
asigurărilor pentru șomaj pentru a susține și stimula încadrarea
absolvenților de instituții de învățământ înregistrați la agențiile
pentru ocuparea forței de muncă, ori a celor care, beneficiind
de indemnizație de șomaj, se încadrează într-un loc de muncă
care nu se află în localitatea de domiciliu. În măsura în care
acordarea acestui beneficiu nu se mai justifică, întrucât, într-o
perioadă mai scurtă de 12 luni, contractul de muncă se desface
ca urmare a inițiativei ori culpei angajatului, este firesc ca acesta
să fie obligat la restituirea acestor sume, fapt ce nu îl împiedică
să opteze liber pentru un alt loc de muncă.
Așa fiind, Curtea apreciază că susținerile autorului excepției
privind neconstituționalitatea art. 76 alin. (1) din Legea
nr. 76/2002 în raport cu prevederile art. 41 din Constituție sunt
neîntemeiate.

MONITORUL OFICIAL AL ROMÂNIEI, PARTEA I, Nr. 150/8.III.2010

5

Pentru considerentele expuse, în temeiul art. 146 lit. d) și al art. 147 alin. (4) din Constituție, al art. 1—3, al art. 11 alin. (1)
lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 76 alin. (1) din Legea nr. 76/2002 privind sistemul asigurărilor
pentru șomaj și stimularea ocupării forței de muncă, excepție ridicată de Keztyus Orsolya Kinga în Dosarul nr. 10.296/271/2007
al Tribunalului Bihor — Secția comercială și de contencios administrativ.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Patricia Marilena Ionea

CURTEA CONSTITUȚIONALĂ

D E C I Z I A Nr. 37
din 14 ianuarie 2010

referitoare la excepția de neconstituționalitate a dispozițiilor art. 69 alin. (1) lit. e) și art. 70
din Legea nr. 360/2002 privind Statutul polițistului
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 69 alin. (1) lit. e) și art. 70 din Legea
nr. 360/2002 privind Statutul polițistului, excepție ridicată de
Marius Cătălin Strâmbei în Dosarul nr. 1.098/2/2008 al Înaltei
Curți de Casație și Justiție — Secția de contencios administrativ
și fiscal.
La apelul nominal lipsesc părțile, față de care procedura de
citare este legal îndeplinită.
Reprezentantul Ministerului Public pune concluzii de
admitere a excepției de neconstituționalitate privind dispozițiile
art. 69 alin. (1) lit. e) din Legea nr. 360/2002, arătând că acestea
creează o discriminare între două categorii de persoane aflate,
în realitate, în situații similare. Astfel, consideră că legea nu ține
cont de faptul că auditorul de justiție este asimilat magistraților,
așa încât nu există diferență între polițiștii care dobândesc
statutul de judecător sau procuror direct prin concurs și cei care
încetează raporturile de serviciu prin demisie pentru a urma
cursurile Institutului Național al Magistraturii. În ceea ce privește

excepția de neconstituționalitate a dispozițiilor art. 70 din Legea
nr. 360/2002, arată că aceasta nu este întemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 12 mai 2009, pronunțată în Dosarul
nr. 1.098/2/2008, Înalta Curte de Casație și Justiție — Secția
de contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 69 alin. (1) lit. e) și art. 70 din Legea
nr. 360/2002 privind Statutul polițistului. Excepția a fost
ridicată de Marius Cătălin Strâmbei cu prilejul soluționării
recursului formulat împotriva Sentinței civile nr. 1.599 din 27 mai
2008 a Curții de Apel București — Secția a VIII-a de contencios
administrativ și fiscal.
În motivarea excepției de neconstituționalitate autorul
acesteia susține, în esență, că textele de lege criticate sunt
contrare art. 16 alin. (1) din Constituție. Astfel, arată că, potrivit
Legii nr. 303/2004 privind statutul judecătorilor și procurorilor,
dobândirea calității de procuror sau judecător se face fie potrivit
art. 14 și următoarele din această lege, în urma promovării
examenului de absolvire a cursurilor Institutului Național al
Magistraturii, fie direct, potrivit art. 33 din aceeași lege, prin
îndeplinirea condițiilor legale și promovarea unui concurs. În
prima situație, pentru polițistul care dobândește calitatea de
judecător sau procuror, temeiul încetării raporturilor de serviciu
este art. 69 alin. (1) lit. d) sau f) din Legea nr. 360/2002, fiindu-le
imputabile cheltuielile de școlarizare, potrivit art. 70 din această
lege. În cea de a doua situație, pentru polițiștii care dobândesc

6

MONITORUL OFICIAL AL ROMÂNIEI, PARTEA I, Nr. 150/8.III.2010

calitatea de procuror sau judecător nu mai sunt aplicabile
prevederile art. 70 din Legea nr. 360/2002. Faptul că, în una
dintre situații, respectiv cea a polițiștilor care urmează cursurile
Institutului Național al Magistraturii, încetarea raporturilor de
serviciu se face prin demisie, iar în cealaltă situație, a ocupării
funcției de judecător sau procuror prin susținerea unui concurs,
încetarea raporturilor de serviciu ale polițistului se face ca
urmare a numirii într-o altă funcție publică nu reprezintă, în
opinia autorului excepției, o justificare temeinică a aplicării unui
tratament juridic diferențiat pentru categorii de persoane care, în
realitate, se găsesc în aceeași situație. Astfel, pentru ambele
categorii de persoane încetarea raporturilor de serviciu se face
ca urmare a admiterii în magistratură. De asemenea, arată că
prevederile art. 70 din Legea nr. 360/2002 îngrădesc dreptul
persoanei de a alege liber profesia și locul de muncă, deoarece
cuantumul mare al cheltuielilor de școlarizare care trebuie
restituite îl împiedică pe polițistul care dorește să ocupe un alt
loc de muncă să mai facă demersuri în acest sens. În sfârșit,
consideră că prevederile de lege criticate aduc o atingere și
dreptului de proprietate, întrucât legea nu este suficient de
previzibilă.
Înalta Curte de Casație și Justiție — Secția de contencios
administrativ și fiscal arată că prevederile art. 69 alin. (1) lit. e)
se circumscriu dispozițiilor constituționale ale art. 53 referitor la
restrângerea exercițiului unor drepturi sau al libertății, întrucât
apărarea ordinii publice face necesar ca o persoană să nu
dețină două funcții publice în același timp. Restrângerea
prevăzută de textul de lege criticat este proporțională cu scopul
în care a fost dispusă, respectiv cel mai sus arătat, și se aplică
în mod nediscriminatoriu tuturor funcționarilor publici și tuturor
polițiștilor. De asemenea, această restrângere nu aduce
atingere existenței dreptului polițistului ca, oricând în cariera sa,
să acceadă la o altă funcție publică și să fie numit în aceasta, în
condițiile legii. În ceea ce privește dispozițiile art. 70 din Legea
nr. 360/2003, arată că acestea se circumscriu dispozițiilor art. 15
și art. 57 din Constituție.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Avocatul Poporului consideră că prevederile de lege
criticate sunt constituționale. În acest sens, arată că textele de
lege criticate se aplică tuturor persoanelor vizate de ipoteza
normei juridice, fără a institui privilegii sau discriminări pe
considerente arbitrare în cadrul acestei categorii.
Președinții celor două Camere ale Parlamentului și
Guvernul nu au comunicat punctul de vedere solicitat.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 69 alin. (1) lit. e) și art. 70 din Legea nr. 360/2002
privind Statutul polițistului, publicată în Monitorul Oficial al
României, Partea I, nr. 440 din 24 iunie 2002, așa cum au fost
modificate prin art. I pct. 40 din Ordonanța de urgență a
Guvernului nr. 89/2003, publicată în Monitorul Oficial al
României, Partea I, nr. 715 din 14 octombrie 2003, aprobată cu
modificări și completări prin Legea nr. 101/2004, publicată în
Monitorul Oficial al României, Partea I, nr. 346 din 20 aprilie
2004.
Textele de lege criticate au următoarea redactare:
— Art. 69 alin. (1) lit. e): ăÎncetarea raporturilor de serviciu ale
polițistului se dispune în mod corespunzător de către persoanele
care, potrivit art. 15, au competența de acordare a gradelor
profesionale și are loc: [...]
e) la numirea într-o altă funcție publică;”;
— Art. 70: ăPolițistul care a absolvit o instituție de învățământ
a Ministerului Administrației și Internelor și căruia i-au încetat
raporturile de serviciu în primii 10 ani de activitate din motive
imputabile lui este obligat să restituie cheltuielile efectuate cu
pregătirea sa, proporțional cu perioada rămasă până la 10 ani,
potrivit angajamentului încheiat în acest sens.”
Autorul excepției consideră că aceste texte de lege sunt
contrare prevederilor din Constituție cuprinse în art. 16 alin. (1)
referitor la egalitatea cetățenilor în fața legii și a autorităților
publice și art. 41 alin. (1) și (2) referitor la dreptul la muncă. De
asemenea, consideră că sunt încălcate și prevederile art. 1 din
Primul Protocol adițional la Convenția pentru apărarea
drepturilor omului și a libertăților fundamentale, referitor la
dreptul de proprietate.
Examinând excepția de neconstituționalitate, Curtea
constată că, în critica pe care o formulează, autorul excepției
are în vedere aplicarea dispozițiilor art. 69 alin. (1) lit. e) și art. 70
din Legea nr. 360/2002 prin coroborare cu prevederile Legii
nr. 303/2004 referitoare la condițiile în care o persoană poate
deveni procuror sau judecător. Astfel, consideră că, în măsura în
care o persoană renunță la calitatea de polițist pentru a deveni
procuror sau judecător, indiferent dacă încetarea raporturilor de
serviciu se face prin demisie sau prin numire în funcție, este
vorba de aceeași situație de fapt, astfel că nu se justifică
aplicarea unui tratament juridic diferențiat.
Față de aceste critici, Curtea observă că prevederile art. 69
alin. (1) lit. e) din Legea nr. 360/2002 au un conținut clar,
neechivoc, care stabilește ca motiv de încetare a raporturilor de
serviciu situația în care un polițist este numit într-o funcție
publică, situație distinctă de aceea în care o persoană
demisionează, indiferent de motivele demisiei. Această
dispoziție de lege se aplică fără nicio deosebire tuturor
persoanelor care se încadrează în ipoteza normei, astfel încât
orice polițist care este numit într-o funcție publică va înceta
raporturile de serviciu potrivit dispozițiilor art. 69 alin. (1) lit. e) din
Legea nr. 360/2002, cu antrenarea consecințelor juridice legale
subsecvente. Din contră, demisia ori celelalte motive de încetare
a raporturilor de serviciu pot atrage consecințe juridice diferite,
întrucât situațiile sunt obiectiv diferite.

MONITORUL OFICIAL AL ROMÂNIEI, PARTEA I, Nr. 150/8.III.2010
În jurisprudența sa, instanța de contencios constituțional a
arătat în numeroase rânduri că principiul egalității nu presupune
omogenitate, astfel că situații obiectiv diferite justifică și uneori
chiar impun instituirea unui tratament juridic diferențiat.
În situația pusă în discuție de autorul excepției, Curtea,
examinând prevederile Legii nr. 303/2004 privind Statutul
judecătorilor și procurorilor, republicată în Monitorul Oficial al
României, Partea I, nr. 826 din 13 septembrie 2005, constată că
auditorul de justiție este numit ca judecător sau procuror doar în
urma absolvirii Institutului Național al Magistraturii, aflându-se
într-o situație deosebită de persoana care, îndeplinind condițiile
legale, este numit direct ca judecător sau procuror în urma
susținerii concursului pe post.
În ceea ce privește criticile de neconstituționalitate privind
încălcarea dreptului la muncă, Curtea constată că textele de
lege criticate nu limitează dreptul unei persoane de a alege liber

7

un loc de muncă. Consecințele pe care trebuie să le suporte un
polițist care decide să își aleagă un alt loc de muncă pot fi mai
degrabă circumscrise aspectelor patrimoniale pe care le implică
o astfel de decizie. Aceste consecințe au fost acceptate, însă, de
cel care a dorit să devină polițist, prin angajamentul încheiat în
acest sens, așa cum reiese din cuprinsul art. 70 din Legea
nr. 360/2002. În plus, restituirea are în vedere acele sume
investite în vederea pregătirii profesionale a polițistului, sume a
căror acordare nu se mai justifică de vreme ce beneficiarul lor
renunță la această calitate într-un termen mai scurt decât cel
considerat de legiuitor ca justificând efortul financiar al statului
pentru acest obiectiv.
Pentru aceste motive, Curtea consideră că nu pot fi reținute
criticile de neconstituționalitate raportate la prevederile art. 1 din
Primul Protocol adițional la Convenția pentru apărarea
drepturilor omului și a libertăților fundamentale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 69 alin. (1) lit. e) și art. 70 din Legea nr. 360/2002 privind
Statutul polițistului, excepție ridicată de Marius Cătălin Strâmbei în Dosarul nr. 1.098/2/2008 al Înaltei Curți de Casație și Justiție —
Secția de contencios administrativ și fiscal.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Patricia Marilena Ionea

CURTEA CONSTITUȚIONALĂ

D E C I Z I A Nr. 49
din 14 ianuarie 2010

referitoare la excepția de neconstituționalitate a dispozițiilor art. 10 alin. (1)
din Legea nr. 188/2000 privind executorii judecătorești
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 10 alin. (1) din Legea nr. 188/2000 privind
executorii judecătorești, excepție ridicată de Carla Monica

Avram în Dosarul nr. 14.800/299/2009 al Judecătoriei Sectorului 1
București.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 19 iulie 2009, pronunțată în Dosarul
nr. 14.800/299/2009, Judecătoria Sectorului 1 București a
sesizat Curtea Constituțională pentru soluționarea

8

MONITORUL OFICIAL AL ROMÂNIEI, PARTEA I, Nr. 150/8.III.2010

excepției de neconstituționalitate a dispozițiilor art. 10
alin. (1) din Legea nr. 188/2000 privind executorii
judecătorești, excepție ridicată de Carla Monica Avram.
În motivarea excepției de neconstituționalitate autorii
susțin că limitarea operată de dispozițiile art. 10 alin. (1) din
Legea nr. 188/2000 înfrânge în mod evident dispozițiile
constituționale referitoare la liberul acces la justiție. Prin
îngrădirea posibilității de recuzare a executorului judecătoresc la
motivele enumerate de norma procedurală se restrânge dreptul
persoanei interesate de a obține recuzarea unui executor care
a dovedit atitudine partizană și lipsă de profesionalism.
Totodată, autorul excepției de neconstituționalitate apreciază
că prin prevederile criticate se reglementează și o inegalitate
între poziția părților în procedura de executare, creditorul având
posibilitatea de a alege executorul care să instrumenteze
procedura executării titlului executoriu, în timp ce debitorului i
se răpește această posibilitate.
Îngrădirea posibilității de recuzare prevăzute de legea
criticată încalcă și prevederile art. 53 din Constituție, care
reglementează limitativ cazurile în care legea poate opera
restrângeri ale exercițiului unor drepturi.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Autoritățile nu au comunicat punctele lor de vedere cu privire
la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 10 alin. (1) din Legea nr. 188/2000 privind
executorii judecătorești, publicată în Monitorul Oficial al
României, Partea I, nr. 559 din 10 noiembrie 2000, cu
modificările și completările ulterioare, dispoziții care au
următorul cuprins: ăArt. 10. — (1) Executorii judecătorești pot fi

recuzați în cazul în care se află în una dintre situațiile prevăzute
la art. 27 pct. 1, 2, 3, 5, 6, 8 și 9 din Codul de procedură civilă.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 privind accesul liber la justiție și dreptul la un
proces echitabil și art. 53 privitor la restrângerea exercițiului unor
drepturi sau al unor libertăți.
Examinând excepția, Curtea Constituțională constată că
asupra prevederilor legale criticate s-a pronunțat prin mai multe
decizii, de exemplu, prin Decizia nr. 40 din 27 ianuarie 2005,
publicată în Monitorul Oficial al României, Partea I, nr. 165 din
24 februarie 2005, respingând excepția de neconstituționalitate.
Cu acel prilej, Curtea a reținut că enumerarea limitativă a
cazurilor în care executorul judecătoresc poate fi recuzat se
circumscrie cazurilor de recuzare prevăzute de Codul de
procedură civilă, cu excepția unor situații care sunt specifice
activității judecătorilor. Pe cale de consecință, nici textul art. 10
alin. (1) din Legea nr. 188/2000 nu încalcă principiile statuate
de art. 21 și 53 din Constituție.
Curtea a constatat că, în conformitate cu dispozițiile art. 126
alin. (2) din Constituție, potrivit cărora procedura de judecată
este prevăzută de lege, stabilirea cazurilor de recuzare este de
competența legiuitorului, iar Curtea Constituțională, potrivit art. 2
alin. (3) din Legea nr. 47/1992, nu poate să modifice sau să
completeze prevederile legale supuse controlului de
constituționalitate.
În ceea ce privește susținerea conform căreia există o
inegalitate între poziția părților, având în vedere că numai
creditorul are posibilitatea de a alege executorul care să
instrumenteze procedura executării titlului executoriu, Curtea
constată că această critică este nefondată, întrucât, în
conformitate cu prevederile art. 21 alin. (3) din Constituție, în
cadrul procedurii de executare silită, ambele părți beneficiază
de anumite garanții procesuale, printre care posibilitatea de a
formula contestație împotriva executării înseși, împotriva oricărui
act de executare etc. De asemenea, alegerea executorului
judecătoresc de către creditor este justificată prin faptul că
acesta este interesat în realizarea pe cale silită a creanței sale,
în condițiile în care debitorul nu și-a adus la îndeplinire obligația
ce îi revine.
Întrucât nu au intervenit elemente noi, de natură să
determine schimbarea jurisprudenței Curții Constituționale,
soluția și considerentele cuprinse în decizia menționată își
mențin valabilitatea și în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 10 alin. (1) din Legea nr. 188/2000 privind executorii
judecătorești, excepție ridicată de Carla Monica Avram în Dosarul nr. 14.800/299/2009 al Judecătoriei Sectorului 1 București.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 150/8.III.2010

9

CURTEA CONSTITUȚIONALĂ

D E C I Z I A Nr. 71
din 19 ianuarie 2010

referitoare la excepția de neconstituționalitate a dispozițiilor art. 81 alin. (2)
din Legea nr. 85/2006 privind procedura insolvenței
Acsinte Gaspar
Nicolae Cochinescu
Aspazia Cojocaru
Ion Predescu
Puskás Valentin Zoltán
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 81 alin. (2) din Legea nr. 85/2006 privind
procedura insolvenței, excepție ridicată de Societatea
Comercială ăHit Ag” — S.R.L. din Botoșani în Dosarul
nr. 660/40/2008 al Tribunalului Botoșani — Secția comercială și
de contencios administrativ.
La apelul nominal se constată lipsa părților, față de care
procedura de citare este legal îndeplinită.
Președintele dispune a se face apelul și în Dosarul
nr. 6.713D/2009, având ca obiect aceeași excepție de
neconstituționalitate ridicată de același autor în Dosarul
nr. 660/40/2008 al Tribunalului Botoșani — Secția comercială și
de contencios administrativ.
La apelul nominal se constată lipsa părților, față de care
procedura de citare este legal îndeplinită.
Curtea, din oficiu, pune în discuție conexarea Dosarului
nr. 6.713D/2009 la Dosarul nr. 6.712D/2009, având în vedere
că acestea au un obiect identic.
Reprezentantul Ministerului Public arată că este de acord cu
conexarea cauzelor.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea Dosarului nr. 6.713D/2009 la
Dosarul nr. 6.712D/2009, care este primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca inadmisibilă a excepției de
neconstituționalitate, invocând jurisprudența în materie a Curții
Constituționale.
C U R T E A,

având în vedere actele și lucrările dosarelor, constată
următoarele:
Prin încheierile nr. 306 și nr. 307 din 25 iunie 2009,
pronunțate de judecătorul sindic în dosarele nr. 660/40/2008,
Tribunalul Botoșani — Secția comercială și de contencios
administrativ a sesizat Curtea Constituțională cu excepția
de neconstituționalitate a dispozițiilor art. 81 alin. (2) din
Legea nr. 85/2006 privind procedura insolvenței, excepție
ridicată de Societatea Comercială ăHit Ag” — S.R.L. din
Botoșani în cauze având ca obiect soluționarea unor acțiuni în
anularea unor contracte de vânzare-cumpărare.

În motivarea excepției de neconstituționalitate autorul
acesteia susține, în esență, că dispozițiile de lege criticate sunt
neconstituționale, deoarece instituie dreptul comitetului
creditorilor de a intenta acțiune în anularea actelor frauduloase
încheiate de debitor, excluzând posibilitatea introducerii unor
astfel de acțiuni de către unul sau mai mulți debitori în cazul în
care nu s-a constituit comitetul creditorilor.
Tribunalul Botoșani — Secția comercială și de
contencios administrativ și-a exprimat opinia în sensul că
dispozițiile de lege criticate sunt constituționale.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat Curții
Constituționale punctele lor de vedere asupra excepției de
neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și
dispozițiile Legii nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 81 alin. (2) din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, text de lege care are
următorul conținut: ă(2) Comitetul creditorilor poate introduce la
judecătorul-sindic o astfel de acțiune [pentru anularea actelor
frauduloase încheiate de debitor în dauna creditorilor, precum
și pentru anularea constituirilor sau transferurilor de drepturi
patrimoniale], dacă administratorul judiciar/lichidatorul nu o
face.”
Autorul excepției de neconstituționalitate consideră că aceste
dispoziții contravin prevederilor constituționale cuprinse în
art. 21 privind accesul liber la justiție.
Examinând excepția de neconstituționalitate, Curtea reține
că s-a pronunțat asupra constituționalității dispozițiilor criticate
prin Decizia nr. 725 din 13 septembrie 2007, publicată în
Monitorul Oficial al României, Partea I, nr. 681 din 8 octombrie
2007. Cu acel prilej, Curtea a constatat că, în condițiile expres
prevăzute de lege, dacă administratorul judiciar sau lichidatorul
nu au introdus la judecătorul-sindic acțiune pentru anularea
actelor frauduloase încheiate de debitor, calitatea procesuală

10

MONITORUL OFICIAL AL ROMÂNIEI, PARTEA I, Nr. 150/8.III.2010

activă este dobândită și de comitetul creditorilor. Din
enumerarea atribuțiilor stabilite prin lege, Curtea a observat că
acest comitet acționează ca un mandatar al adunării creditorilor,
care îndeplinește funcția de reprezentare a creditorilor înscriși în
tabelul definitiv de creanțe în raporturile cu administratorul
judiciar sau lichidatorul. Or, în condițiile în care în tabelul definitiv
de creanțe sunt înscriși prea puțini creditori, fapt ce împiedică
formarea unui comitet, este evident că aceștia pot exercita
personal toate atribuțiile pe care legea le prevede în sarcina
comitetului, inclusiv aceea de a introduce la judecătorul-sindic
acțiunea pentru anularea actelor frauduloase încheiate de
debitor în dauna creditorilor, precum și pentru anularea
constituirilor sau transferurilor de drepturi patrimoniale. Oricare
altă interpretare a legii ar fi de natură a crea consecințe grave cu
privire la stabilirea activului debitorului, creditorii fiind privați de
posibilitatea recuperării integrale sau în proporție cât mai mare
a creanțelor, doar pentru că nu sunt în număr suficient pentru a
forma un comitet. Prin urmare, Curtea a reținut că o astfel de
interpretare ar contraveni scopului declarat al legii, respectiv

acoperirea pasivului debitorului aflat în insolvență, și ar nesocoti
accesul liber la justiție al creditorilor aflați într-o atare situație,
drept în egală măsură protejat prin Constituție.
Întrucât nu au intervenit elemente noi, de natură să
determine schimbarea jurisprudenței Curții, atât soluția, cât și
considerentele deciziei menționate sunt valabile și în prezenta
cauză.
Cu privire la susținerea autorului excepției potrivit căreia
textul de lege criticat încalcă principiul accesului liber la justiție,
întrucât nu dă posibilitatea unui creditor — la momentul alcătuirii
tabelului preliminar, adică înainte de a se constitui comitetul
creditorilor — să intenteze acțiune în anularea actelor
frauduloase, acțiune de care ar depinde ordinea satisfacerii
creanțelor, Curtea constată că și aceasta este neîntemeiată,
deoarece, potrivit dispozițiilor art. 73 din Legea nr. 85/2006,
debitorul, creditorii și orice altă parte interesată vor putea să
formuleze contestații cu privire la creanțele și drepturile de
preferință trecute de administratorul judiciar/lichidator în tabelul
preliminar de creanțe.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 81 alin. (2) din Legea nr. 85/2006 privind procedura insolvenței,
excepție ridicată de Societatea Comercială ăHit Ag” — S.R.L. din Botoșani în Dosarul nr. 660/40/2008 al Tribunalului Botoșani —
Secția comercială și de contencios administrativ.
Definitivă și general obligatorie.
Pronunțată în ședința publică din data de 19 ianuarie 2010.
PREȘEDINTE,

ACSINTE GASPAR
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 73
din 21 ianuarie 2010

referitoare la excepția de neconstituționalitate a prevederilor art. 63 din Legea nr. 273/2004
privind regimul juridic al adopției, republicată
Augustin Zegrean
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Antonia Constantin
Mihaela Ionescu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 57 din Legea nr. 273/2004 privind regimul
juridic al adopției, excepție ridicată de Lenuța Barbu în Dosarul
nr. 14.284/3/2009 al Tribunalului București — Secția a IV-a civilă.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent referă asupra cauzei și arată că partea
Aurelia Maria Barbu a fost citată la domiciliul din Livorno, Via
Adolfo Tomamasi 80, Italia, potrivit art. 20 alin. (3) din

MONITORUL OFICIAL AL ROMÂNIEI, PARTEA I, Nr. 150/8.III.2010
Regulamentul de organizare și funcționare a Curții
Constituționale, prin poștă, recomandat, pe bază de recipisă și
cu confirmare de primire, citația întorcându-se la dosar cu
mențiunea ăact neretras din depozit la termenul stabilit”.
Reprezentantul Ministerului Public consideră că procedura
de citare a părții Aurelia Maria Barbu nu este legal îndeplinită.
Deliberând, Curtea constată că procedura de citare este
legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate și, totodată, arată
că Legea nr. 273/2004 privind regimul juridic al adopției a fost
republicată în Monitorul Oficial al României, Partea I, nr. 788 din
19 noiembrie 2009, iar ca urmare a renumerotării acesteia,
art. 57 a devenit art. 63 din lege, cu același conținut.
C U R T E A,

având în vedere actele și lucrările dosarului, constată
următoarele:
Prin Încheierea din 23 aprilie 2009, pronunțată în Dosarul
nr. 14.284/3/2009, Tribunalul București — Secția a IV-a civilă
a sesizat Curtea Constituțională cu excepția de
neconstituționalitate a prevederilor art. 57 din Legea
nr. 273/2004 privind regimul juridic al adopției. Excepția a
fost ridicată de Lenuța Barbu într-o cauză civilă având ca obiect
nulitatea adopției.
În motivarea excepției de neconstituționalitate autorul
susține că prevederile de lege criticate contravin dispozițiilor
art. 16 alin. (1) din Constituție, instituind o discriminare, întrucât
reglementează o limitare a persoanelor care pot solicita instanței
de judecată constatarea nulității adopției după dobândirea de
către adoptat a capacității de exercițiu, ipoteză în care acțiunea
aparține numai acestuia.
Tribunalul București — Secția a IV-a civilă apreciază că
prevederile art. 57 din Legea nr. 273/2004 nu contravin
dispozițiilor constituționale invocate. În acest sens arată, în
esență, că, în sistemul juridic românesc, sub regimul Legii
nr. 273/2004 privind regimul juridic al adopției, adopția este
concepută ca o instituție în interesul exclusiv al copilului.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că textele de lege criticate
sunt constituționale, în măsura în care se aplică în mod egal
tuturor celor aflați în situația prevăzută de ipoteza normei legale,
fără nicio discriminare pe considerente arbitrare.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate

11

la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Instanța de judecată a sesizat Curtea cu excepția de
neconstituționalitate a prevederilor art. 57 din Legea
nr. 273/2004 privind regimul juridic al adopției, publicată în
Monitorul Oficial al României, Partea I, nr. 557 din 23 iunie 2004.
După sesizarea Curții Constituționale, Legea nr. 273/2004
privind regimul juridic al adopției a fost însă republicată în
Monitorul Oficial al României, Partea I, nr. 788 din 19 noiembrie
2009 și, ca urmare a renumerotării, art. 57 a devenit art. 63 din
lege, cu același conținut.
În aceste condiții, obiect al excepției de neconstituționalitate
îl constituie prevederile art. 63 din Legea nr. 273/2004 privind
regimul juridic al adopției, astfel cum a fost republicată în
Monitorul Oficial al României, Partea I, nr. 788 din 19 noiembrie
2009, având următorul conținut: ăAcțiunea în declararea nulității
adopției aparține oricărei persoane interesate. După dobândirea
de către adoptat a capacității depline de exercițiu, acțiunea
aparține numai acestuia.”
Autorul
excepției
invocă
încălcarea
dispozițiilor
constituționale ale art. 16 alin. (1) privind egalitatea în drepturi.
Examinând excepția de neconstituționalitate, Curtea
constată că prevederile art. 57 din Legea nr. 273/2004, după
republicare devenit art. 63 din lege, au mai fost supuse
controlului de constituționalitate din perspectiva unor critici
similare. Astfel, prin Decizia nr. 1.327 din 13 octombrie 2009,
publicată în Monitorul Oficial al României, Partea I, nr. 859 din
10 decembrie 2009, Curtea a respins excepția invocată și a
reținut că prevederile criticate sunt constituționale pentru
următoarele considerente:
Legea nr. 273/2004 privind regimul juridic al adopției
stabilește, cu valoare de regulă de bază a adopției, principiul
interesului superior al copilului. Legea prevede expres acest
principiu în cap. I intitulat ăDispoziții generale”, art. 2 lit. a) și în
art. 5 alin. (1) referitor la condițiile de fond ale adopției. Luând în
considerare principiul menționat, legea definește nulitatea
adopției ca o sancțiune juridică subordonată ocrotirii interesului
superior al copilului.
Astfel, stabilind în primul alineat al art. 56 că adopția este
nulă dacă a fost încheiată în alt scop decât cel al ocrotirii
interesului superior al copilului sau cu încălcarea oricăror condiții
de fond sau de formă prevăzute de lege, legea instituie în cel de
al doilea alineat al aceluiași articol norma după care instanța va
putea respinge cererea de declarare a nulității adopției dacă va
constata că menținerea adopției este în interesul celui adoptat.
În analiza textului, Curtea Constituțională a reținut că
legiuitorul a instituit o nulitate sub condiție — aceea ca
menținerea adopției să fie în interesul superior al copilului — și
că această sancțiune juridică nu poate fi caracterizată ca o
nulitate absolută. Reglementarea în acest mod a nulității
adopției nu contravine normelor și principiilor Constituției, ci,
dimpotrivă, având în vedere scopul adopției, prevăzut în art. 2
lit. b) din lege, și anume creșterea și educarea copilului într-un

12

MONITORUL OFICIAL AL ROMÂNIEI, PARTEA I, Nr. 150/8.III.2010

mediu familial, este pe deplin concordantă cu art. 49 alin. (1) din
Legea fundamentală, în conformitate cu care ăCopiii și tinerii se
bucură de un regim special de protecție și de asistență în
realizarea drepturilor lor”.
Reglementarea, prin dispozițiile cuprinse în textul de lege
atacat, a exercitării acțiunii în declararea nulității adopției
reprezintă o consecință firească a modului în care legiuitorul a
conceput și a definit nulitatea adopției, ca o sancțiune juridică
subordonată ocrotirii interesului superior al copilului. În condițiile
în care adoptatul dobândește capacitatea deplină de exercițiu,
nu mai este necesar ca interesul superior al acestuia să fie
apărat pe calea intentării de către orice persoană interesată a
unei cereri de declarare a nulității adopției și nici pe calea
aprecierii de către instanța de judecată a interesului lui de a se
menține adopția. A admite că, și după ce adoptatul a devenit

major, acțiunea de declarare a adopției ar putea fi exercitată de
altă persoană echivalează cu nerecunoașterea aptitudinii celui
în cauză de a-și identifica propriul interes și, deci, negarea
capacității lui de exercițiu.
Curtea Constituțională nu poate primi susținerea că
reglementarea atacată este de natură să instituie o discriminare
între adoptat și adoptator, persoanele interesate, altele decât
adoptatul cu deplină capacitate de exercițiu, neavând un interes
legitim în declararea nulității adopției după data majoratului
acestuia din urmă, interesul legitim de declarare a nulității
adopției sau de menținere a acesteia aparținând în exclusivitate
adoptatului.
Soluția și considerentele pronunțate în decizia menționată își
mențin valabilitatea și în prezenta cauză, neexistând temeiuri
care să determine reconsiderarea jurisprudenței Curții.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 63 din Legea nr. 273/2004 privind regimul juridic al adopției,
republicată, excepție ridicată de Lenuța Barbu în Dosarul nr. 14.284/3/2009 al Tribunalului București — Secția a IV-a civilă.
Definitivă și general obligatorie.
Pronunțată în ședința publică din data de 21 ianuarie 2010.
PREȘEDINTE,

AUGUSTIN ZEGREAN
Magistrat-asistent,
Mihaela Ionescu

O P I N I E S E PA R AT Ă
Considerăm că excepția trebuia admisă, prevederile art. 63
teza finală din Legea nr. 273/2004 privind regimul juridic al
adopției, republicată, încălcând dispozițiile art. 21 din Constituție
și cele ale art. 6 paragraful 1 din Convenția pentru apărarea
drepturilor omului și a libertăților fundamentale.
Potrivit art. 21 alin. (1) din Constituție, orice persoană se
poate adresa justiției pentru apărarea drepturilor, a libertăților și
a intereselor sale legitime, iar potrivit alin. (2) al aceluiași articol,
nicio lege nu poate îngrădi exercitarea acestui drept. Legiuitorul
are totuși dreptul să impună anumite condiții cu privire la natura
și exigențele administrării justiției, fără însă ca aceste
condiționări să aducă atingere substanței dreptului sau să îl
lipsească de efectivitate.
Art. 6 pct. 1 din Convenția pentru apărarea drepturilor omului
prevede că ăOrice persoană are dreptul la judecarea în mod
echitabil, în mod public și într-un termen rezonabil a cauzei
sale [...]”.
În speță, potrivit art. 60 din Legea nr. 273/2004, republicată,
adopția încetează prin desfacere sau ca urmare a ădeclarării
nulității acesteia”. Dacă desfacerea adopției se face în condițiile
prevăzute de lege [art. 7 alin. (3)] pentru anumite cauze ce au

intervenit pe parcursul existenței acesteia, acțiunea în
constatarea nulității se introduce pentru nerespectarea în
momentul încheierii adopției a condițiilor de fond și de formă
cerute de lege ad validitatem.
Art. 63 teza întâi din Legea nr. 273/2004, republicată,
prevede că acțiunea ăîn declararea nulității adopției” (s.n. —
nulitate absolută) aparține oricărei persoane interesate. Teza a
doua a aceluiași articol stabilește că după dobândirea de către
adoptat a capacității depline de exercițiu, acțiunea aparține
numai acestuia. Se poate observa că, anterior dobândirii
capacității depline de exercițiu, în timpul minorității adoptatului,
acțiunea în constatarea nulității adopției aparține oricărei
persoane interesate, ulterior acestui moment însă titular al
acțiunii este numai persoana adoptată.
Analizând ambele teze ale art. 63 din Legea nr. 273/2004,
republicată, nu se poate susține că restrângerea sferei
persoanelor care pot exercita acțiunea în nulitatea adopției,
după dobândirea de către adoptat a capacității depline de
exercițiu, este justificată de interesul adoptatului minor devenit
major, care să prevaleze asupra interesului general ce se
ocrotește prin acțiunea în nulitate absolută.

MONITORUL OFICIAL AL ROMÂNIEI, PARTEA I, Nr. 150/8.III.2010
De altfel, așa cum am arătat, sancțiunea nulității intervine
pentru nerespectarea condițiilor de fond și de formă cerute de
lege la încheierea unui act juridic, în speță a adopției —
consimțământul valabil exprimat, capacitatea deplină de
exercițiu a adoptatorului și a celorlalte persoane prevăzute de
lege, cauza licită și morală (scopul), și anume interesul superior
al copilului. În acest sens, prevederile art. 62 alin. (1) din lege
stabilesc că adopția este nulă dacă a fost încheiată în alt scop
decât cel al ocrotirii interesului superior al copilului.
În alin. (2) al art. 62 din lege se arată însă că instanța va
putea respinge cererea ăde declarare a nulității adopției” de către
orice persoană interesată dacă va constata că menținerea
adopției este în interesul copilului adoptat.
Aceasta nu înseamnă, după părerea noastră, o asanare a
nulității absolute, ci verificarea de către instanța de judecată a
condiției de fond prioritare la încheierea adopției, și anume
interesul superior al copilului, pentru că adopția este încuviințată
prin hotărâre judecătorească, fiind astfel un act juridic civil de
natură specială.

13

În aceste condiții, eliminarea, după dobândirea de către
adoptat a capacității depline de exercițiu, a posibilității oricărei
persoane interesate de a formula acțiune în constatarea nulității
adopției determină încălcarea caracterului efectiv al accesului
la justiție, în această materie.
De altfel, în reglementarea anterioară, art. 22 alin. (1) din
Ordonanța de urgență a Guvernului nr. 25/1997, nu se făcea
această distincție, prevăzând doar că ăadopția este supusă,
potrivit legii, nulității [...]”, astfel încât se aplică regula de drept
comun a nulității absolute.
În acest sens sunt și reglementările noului Cod civil (art. 479
și 480) care fac o distincție netă între anularea adopției (nulitate
relativă), ce poate fi cerută de oricare persoană chemată să
consimtă la încheierea ei și al cărei consimțământ a fost viciat
prin eroare asupra identității adoptatului, dol sau violență, și
nulitatea absolută, când acțiunea poate fi formulată de orice
persoană interesată, nefăcându-se deosebire, sub acest aspect,
între adoptatul minor și adoptatul care a dobândit capacitate
deplină de exercițiu.

Judecător,
prof. univ. dr. Aspazia Cojocaru

CURTEA CONSTITUȚIONALĂ

D E C I Z I A Nr. 108
din 4 februarie 2010

referitoare la excepția de neconstituționalitate a prevederilor Ordonanței Guvernului nr. 137/2000
privind prevenirea și sancționarea tuturor formelor de discriminare
Ioan Vida
Aspazia Cojocaru
Acsinte Gaspar
Ion Predescu
Tudorel Toader
Augustin Zegrean
Carmen-Cătălina Gliga
Maria Bratu

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor Ordonanței Guvernului nr. 137/2000 privind
prevenirea și sancționarea tuturor formelor de discriminare,
excepție ridicată din oficiu de Curtea de Apel Bacău — Secția
civilă, cauze minori, familie, conflicte de muncă, asigurări sociale
în dosarele nr. 591/103/2008, nr. 542.1/103/2008,
nr. 819.1/110/2008, nr. 5187.1/103/2007, nr. 302.1/110/2008 și
nr. 303.1/110/2008 ale acestei instanțe.
La apelul nominal lipsesc părțile, față de care procedura de
citare este legal îndeplinită.
Curtea, având în vedere obiectul identic al excepțiilor de
neconstituționalitate în dosarele nr. 6.995D/2009 —
nr. 7.000D/2009, pune în discuție, din oficiu, problema conexării
cauzelor.

Reprezentantul Ministerului Public este de acord cu
conexarea dosarelor.
Curtea dispune, în temeiul art. 53 alin. (5) din Legea
nr. 47/1992, conexarea dosarelor nr. 6.996D/2009 —
nr. 7.000D/2009 la Dosarul nr. 6.995D/2009, care este primul
înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
inadmisibilă.
C U R T E A,

având în vedere actele și lucrările dosarelor, constată
următoarele:
Prin încheierile din 6 iulie 2009, pronunțate în dosarele
nr. 591/103/2008, nr. 542.1/103/2008, nr. 819.1/110/2008,
nr. 5187.1/103/2007, nr. 302.1/110/2008 și nr. 303.1/110/2008,
Curtea de Apel Bacău — Secția civilă, cauze minori, familie,
conflicte de muncă, asigurări sociale a sesizat Curtea
Constituțională cu excepția de neconstituționalitate a
prevederilor Ordonanței Guvernului nr. 137/2000 privind
prevenirea și sancționarea tuturor formelor de discriminare,
excepție ridicată din oficiu de această instanță.

14

MONITORUL OFICIAL AL ROMÂNIEI, PARTEA I, Nr. 150/8.III.2010

În motivarea excepției de neconstituționalitate autorul
acesteia susține, în esență, că prevederile de lege criticate
contravin dispozițiilor art. 1 alin. (3) și (5), art. 16 și 21 din
Constituție, precum și ale art. 6 și 13 din Convenția pentru
apărarea drepturilor omului și a libertăților fundamentale, în
măsura în care din acestea se desprinde înțelesul că instanțele
judecătorești nu au competența de a constata existența unor
discriminări privind drepturile salariale între categorii socioprofesionale identice sau similare și nici competența de a acorda
persoanelor cu privire la care s-a reținut starea de discriminare
despăgubiri materiale în cuantum egal cu diferențele dintre
drepturile salariale stabilite prin lege pentru persoane din
categorii socioprofesionale identice sau similare.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, prevederile de lege
criticate, raportate la dispozițiile Constituției, precum și Legea
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate cu care a fost sesizată.

Obiectul excepției de neconstituționalitate îl constituie
prevederile Ordonanței Guvernului nr. 137/2000 privind
prevenirea și sancționarea tuturor formelor de discriminare,
republicată în Monitorul Oficial al României, Partea I, nr. 99 din
8 februarie 2007.
În opinia instanței de judecată, această ordonanță contravine
dispozițiilor constituționale ale art. 1 alin. (3) și (5) — statul
român, ale art. 16 privind egalitatea în drepturi și ale art. 21
privind accesul liber la justiție. Este invocată și încălcarea art. 6
privind dreptul la un proces echitabil și la soluționarea cauzelor
într-un termen rezonabil, a art. 13 privind dreptul la un recurs
efectiv și a art. 14 privind interzicerea discriminării din Convenția
pentru apărarea drepturilor omului și a libertăților fundamentale.
Examinând excepția, Curtea reține că asupra
constituționalității
prevederilor
Ordonanței
Guvernului
nr. 137/2000 în integralitatea ei Curtea s-a pronunțat prin
Decizia nr. 1.325 din 4 decembrie 2008, publicată în Monitorul
Oficial al României, Partea I, nr. 872 din 23 decembrie 2008,
decizie prin care a fost admisă excepția de neconstituționalitate,
constatându-se că dispozițiile Ordonanței Guvernului
nr. 137/2000 privind prevenirea și sancționarea tuturor formelor
de discriminare sunt neconstituționale în măsura în care din
acestea se desprinde înțelesul că instanțele judecătorești au
competența să anuleze ori să refuze aplicarea unor acte
normative cu putere de lege, considerând că sunt discriminatorii,
și să le înlocuiască cu norme create pe cale judiciară sau cu
prevederi cuprinse în alte acte normative.
Întrucât Curtea a constatat, printr-o decizie anterioară,
neconstituționalitatea prevederilor de lege criticate, în temeiul
prevederilor art. 29 alin. (3) coroborate cu ale alin. (6) teza întâi
din același articol din Legea nr. 47/1992, excepția urmează a fi
respinsă ca fiind inadmisibilă.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a prevederilor Ordonanței Guvernului nr. 137/2000 privind
prevenirea și sancționarea tuturor formelor de discriminare, excepție ridicată din oficiu de Curtea de Apel Bacău — Secția civilă,
cauze minori, familie, conflicte de muncă, asigurări sociale în dosarele nr. 591/103/2008, nr. 542.1/103/2008, nr. 819.1/110/2008,
nr. 5187.1/103/2007, nr. 302.1/110/2008 și nr. 303.1/110/2008 ale acestei instanțe.
Definitivă și general obligatorie.
Pronunțată în ședința publică din data de 4 februarie 2010.

PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

MONITORUL OFICIAL AL ROMÂNIEI, PARTEA I, Nr. 150/8.III.2010

15

CURTEA CONSTITUȚIONALĂ

D E C I Z I A Nr. 115
din 9 februarie 2010

referitoare la excepția de neconstituționalitate a dispozițiilor art. 241 din Legea nr. 297/2004
privind piața de capital
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Carmen-Cătălina Gliga
Benke Károly

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 241 din Legea nr. 297/2004 privind piața de
capital, excepție ridicată de Societatea Comercială ăStart” —
S.R.L. din Alexandria în Dosarul nr. 1.671/1.371/2008 al
Tribunalului Comercial Mureș.
La apelul nominal se constată lipsa părților, față de care
procedura de citare a fost legal îndeplinită.
Reprezentantul Ministerului Public apreciază că excepția
ridicată este neîntemeiată, întrucât textul legal criticat constituie
o măsură de protecție a acționarilor societăților comerciale în
cazul încheierii unor acte juridice cu nerespectarea prevederilor
legale.
C U R T E A,

având în vedere actele și lucrările dosarului, constată
următoarele:
Prin Încheierea din 23 martie 2009, pronunțată în Dosarul
nr. 1.671/1.371/2008, Tribunalul Comercial Mureș a sesizat
Curtea Constituțională cu excepția de neconstituționalitate
a dispozițiilor art. 241 din Legea nr. 297/2004 privind piața
de capital, excepție ridicată de Societatea Comercială ăStart” —
S.R.L. din Alexandria într-o cauză având ca obiect anularea unei
hotărâri a Adunării Generale a Acționarilor.
În motivarea excepției de neconstituționalitate autorul
acesteia susține că textul legal criticat impune dobânditorului
unui bun o sarcină excesivă, injustă și disproporționată, și
anume de a anticipa cât ar urma să fie valoarea activelor
imobilizate ale unei societăți la sfârșitul exercițiului financiar în
care realizează achizițiile și care va fi valoarea tuturor
tranzacțiilor deja încheiate sau care vor urma a fi încheiate pe
durata exercițiului financiar în care realizează achizițiile.
Sancțiunea unei greșite aprecieri, respectiv dacă la sfârșitul
exercițiului financiar actul său de dobândire depășește 20% din
valoarea activelor imobilizate, este anularea actului în cauză de
către instanța de judecată.
Tribunalul Comercial Mureș apreciază că textul legal
criticat contravine art. 44 din Constituție, în măsura în care
exercițiul financiar la care acesta face referire este cel în curs.
Se arată că, în acest caz, dobânditorul unui activ contractează
fără a avea posibilitatea reală de a verifica la momentul

încheierii contractului legalitatea acestei operațiuni din moment
ce numai la încheierea exercițiului financiar va avea posibilitatea
de a verifica dacă valoarea activului depășește 20% din totalul
activelor imobiliare. Într-o atare situație, acesta este expus
riscului de a-și pierde dreptul de proprietate asupra activului în
cauză, deși și-a realizat obligația de plată a prețului activului
respectiv. Se apreciază că înțelesul constituțional al textului ar
trebui să vizeze exercițiul financiar anterior încheierii actului de
dobândire.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul apreciază că excepția de neconstituționalitate este
neîntemeiată.
Avocatul Poporului consideră că dispozițiile legale criticate
sunt constituționale.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, notele scrise depuse, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 241 din Legea nr. 297/2004 privind piața de
capital, publicată în Monitorul Oficial al României, Partea I,
nr. 571 din 29 iunie 2004, care au următorul cuprins:
ăArt. 241. — (1) Actele de dobândire, înstrăinare, schimb sau
de constituire în garanție a unor active din categoria activelor
imobilizate ale societății, a căror valoare depășește, individual
sau cumulat, pe durata unui exercițiu financiar, 20% din totalul
activelor imobilizate, mai puțin creanțele, vor fi încheiate de către
administratorii sau directorii societății numai după aprobarea
prealabilă de către adunarea generală extraordinară a
acționarilor.
(2) Închirierile de active corporale, pentru o perioadă mai
mare de un an, a căror valoare individuală sau cumulată față de
același co-contractant sau persoane implicate ori care
acționează în mod concertat depășește 20% din valoarea
totalului activelor imobilizate, mai puțin creanțele la data
încheierii actului juridic, precum și asocierile pe o perioadă mai

16

MONITORUL OFICIAL AL ROMÂNIEI, PARTEA I, Nr. 150/8.III.2010

mare de un an, depășind aceeași valoare, se aprobă în prealabil
de adunarea generală extraordinară a acționarilor.
(3) În cazul nerespectării prevederilor alin. (1) și (2), oricare
dintre acționari poate solicita instanței judecătorești anularea
actului juridic încheiat și urmărirea administratorilor pentru
repararea prejudiciului cauzat societății.”
Autorul excepției susține că dispozițiile legale criticate încalcă
prevederile constituționale ale art. 21 privind accesul liber la
justiție și ale art. 44 privind dreptul de proprietate privată.
Examinând excepția de neconstituționalitate ridicată, Curtea
constată următoarele:
Textul legal criticat prevede în sarcina adunării generale
extraordinare a acționarilor aprobarea prealabilă a:
— actelor de dobândire, înstrăinare, schimb sau de
constituire în garanție a unor active din categoria activelor
imobilizate ale societății, a căror valoare depășește, individual
sau cumulat, pe durata unui exercițiu financiar, 20% din totalul
activelor imobilizate, mai puțin creanțele;
— închirierii de active corporale, pentru o perioadă mai mare
de un an, a căror valoare individuală sau cumulată față de
același co-contractant sau persoane implicate ori care
acționează în mod concertat depășește 20% din valoarea
totalului activelor imobilizate, mai puțin creanțele la data
încheierii actului juridic.
Soluția legislativă cuprinsă în art. 241 din Legea nr. 297/2004
reprezintă opțiunea legiuitorului de a proteja și de a încunoștința
acționarii unei societăți despre măsurile cu un anumit grad de
importanță pe care administratorii sau directorii acesteia
urmează să le ia. De aceea, aprobarea prealabilă cerută din

partea adunării generale extraordinare a acționarilor pentru
tranzacțiile prevăzute de art. 241 din lege se constituie într-o
cerință imperativă și de ordine publică.
Raportat la critica propriu-zisă, Curtea observă că activele
imobilizate, cuprinzând imobilizările necorporale, imobilizările
corporale și imobilizările financiare, pot fi oricând evaluate din
punct de vedere contabil la data încheierii actelor mai sus
enumerate. Prin urmare, stabilirea valorii activelor imobilizate
este o operațiune contabilă care trebuie să fie făcută la
momentul la care se încheie acte de natura celor enunțate prin
textul de lege. Astfel, este fără dubiu că problema ridicată de
autorul excepției vizează în mod nemijlocit evaluarea activului
imobilizat la momentul realizării tranzacției.
Având în vedere cele de mai sus, Curtea reține că noțiunea
de ăexercițiu financiar” cuprinsă în textul de lege nu trebuie
interpretată nici ca fiind exercițiul financiar anterior celui în care
se încheie actul prevăzut de art. 241 alin. (1) sau (2) din Legea
nr. 241/2004 și nici ca fiind exercițiul financiar care urmează să
se încheie în anul în care este încheiat actul în cauză. Pur și
simplu, textul de lege se referă la exercițiul financiar în curs și la
valoarea activelor imobilizate la momentul realizării tranzacției.
Faptul că prevederile legale criticate sunt încălcate
intenționat sau nu fie prin evaluarea greșită a activelor
imobilizate, fie prin minimizarea valorii tranzacției realizate nu
înseamnă că, implicit, acesta ar avea vicii de
neconstituționalitate. Sancțiunea încălcării normei legale atrage
nulitatea tranzacției încheiate; este o consecință firească și
disuasivă, care descurajează sau ar trebui să descurajeze
încheierea unor tranzacții realizate prin încălcarea legii.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 241 din Legea nr. 297/2004 privind piața de
capital, excepție ridicată de Societatea Comercială ăStart” — S.R.L. din Alexandria în Dosarul nr. 1.671/1.371/2008 al Tribunalului
Comercial Mureș.
Definitivă și general obligatorie.
Pronunțată în ședința publică din data de 9 februarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Benke Károly

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 150/8.III.2010 conține 16 pagini.

Prețul: 3,20 lei

&JUYDGY|441361]
ISSN 1453—4495

