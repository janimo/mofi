PARTEA I

Anul 178 (XXII) — Nr. 260

Miercuri, 21 aprilie 2010

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
HOTĂRÂRI ALE GUVERNULUI ROMÂNIEI

381.

— Hotărâre pentru modificarea Hotărârii Guvernului
nr. 279/2010 privind reglementarea unor măsuri
financiare temporare pentru stimularea gradului de
absorbție a fondurilor alocate pentru agricultură
aferente schemelor de plăți directe ............................

1

REPUBLICĂRI
Legea nr. 24/2000 privind normele de tehnică legislativă
pentru elaborarea actelor normative ..........................

2–16

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
pentru modificarea Hotărârii Guvernului nr. 279/2010
privind reglementarea unor măsuri financiare temporare pentru stimularea gradului de absorbție
a fondurilor alocate pentru agricultură aferente schemelor de plăți directe
În temeiul art. 108 din Constituția României, republicată, și al anexei nr. 3/22/11 la Legea bugetului de stat pe anul 2010
nr. 11/2010,
Guvernul României adoptă prezenta hotărâre.
Articol unic. — Alineatul (1) al articolului 1 din Hotărârea
Guvernului nr. 279/2010 privind reglementarea unor măsuri
financiare temporare pentru stimularea gradului de absorbție a
fondurilor alocate pentru agricultură aferente schemelor de plăți
directe, publicată în Monitorul Oficial al României, Partea I,
nr. 230 din 12 aprilie 2010, se modifică și va avea următorul
cuprins:

ăArt. 1. — (1) În vederea stimulării gradului de absorbție a
fondurilor alocate pentru agricultură în cadrul schemelor de plăți
directe pentru agricultură se alocă temporar Ministerului
Agriculturii și Dezvoltării Rurale suma de 1.400.000 mii lei, din
veniturile obținute din privatizare, înregistrate în contul curent
general al Trezoreriei Statului, fără dobândă, cu termen de
rambursare până la finele anului 2010.”

PRIM-MINISTRU

EMIL BOC
Contrasemnează:
Ministrul agriculturii și dezvoltării rurale,
Mihail Dumitru
Ministrul finanțelor publice,
Sebastian Teodor Gheorghe Vlădescu
București, 21 aprilie 2010.
Nr. 381.

2

MONITORUL OFICIAL AL ROMÂNIEI, PARTEA I, Nr. 260/21.IV.2010

REPUBLICĂRI
L E G E A Nr. 24/2000*)
privind normele de tehnică legislativă pentru elaborarea actelor normative
CAPITOLUL I
Dispoziții generale
Activitatea de legiferare

Art. 1. — (1) Reglementarea relațiilor sociale prin lege și prin celelalte categorii de acte
normative se realizează cu respectarea principiilor generale de legiferare proprii sistemului
dreptului românesc.
(2) Actele normative se inițiază, se elaborează, se adoptă și se aplică în conformitate cu
prevederile Constituției României, republicată, cu dispozițiile prezentei legi, precum și cu
principiile ordinii de drept.
(3) Activitatea de legiferare reprezintă principala modalitate de implementare a politicilor
publice, asigurând instrumentele necesare pentru punerea în aplicare a soluțiilor de dezvoltare
economică și socială, precum și pentru exercitarea autorității publice.

Tehnica legislativă

Art. 2. — (1) Tehnica legislativă asigură sistematizarea, unificarea și coordonarea legislației,
precum și conținutul și forma juridică adecvate pentru fiecare act normativ.
(2) Normele de tehnică legislativă definesc părțile constitutive ale actului normativ, structura,
forma și modul de sistematizare a conținutului acestuia, procedeele tehnice privind
modificarea, completarea, abrogarea, publicarea și republicarea actelor normative, precum și
limbajul și stilul actului normativ.

Respectarea normelor
de tehnică legislativă

Art. 3. — (1) Normele de tehnică legislativă sunt obligatorii la elaborarea proiectelor de lege
de către Guvern și a propunerilor legislative aparținând deputaților, senatorilor sau cetățenilor,
în cadrul exercitării dreptului la inițiativă legislativă, la elaborarea și adoptarea ordonanțelor și
hotărârilor Guvernului, precum și la elaborarea și adoptarea actelor normative ale celorlalte
autorități cu asemenea atribuții.
(2) Normele de tehnică legislativă se aplică, în mod corespunzător, și la elaborarea și
adoptarea proiectelor de ordine, instrucțiuni și de alte acte normative emise de conducătorii
organelor administrației publice centrale de specialitate, precum și la elaborarea și adoptarea
actelor cu caracter normativ emise de autoritățile administrației publice locale.

Ierarhia actelor normative

Art. 4. — (1) Actele normative se elaborează în funcție de ierarhia lor, de categoria acestora
și de autoritatea publică competentă să le adopte.
(2) Categoriile de acte normative și normele de competență privind adoptarea acestora
sunt stabilite prin Constituția României, republicată, și prin celelalte legi.
(3) Actele normative date în executarea legilor, ordonanțelor sau a hotărârilor Guvernului
se emit în limitele și potrivit normelor care le ordonă.

Inițierea actelor normative

Art. 5. — (1) Proiectele de legi se elaborează ca urmare a exercitării, potrivit Constituției,
a dreptului de inițiativă legislativă.
(2) Proiectele celorlalte categorii de acte normative se elaborează de autoritățile
competente să le inițieze, potrivit legii.

Conținutul și
fundamentarea
soluțiilor legislative

Art. 6. — (1) Proiectul de act normativ trebuie să instituie reguli necesare, suficiente și
posibile care să conducă la o cât mai mare stabilitate și eficiență legislativă. Soluțiile pe care
le cuprinde trebuie să fie temeinic fundamentate, luându-se în considerare interesul social,

*) Republicată în temeiul art. II din Legea nr. 60/2010 privind aprobarea Ordonanţei de urgenţă a Guvernului nr. 61/2009 pentru modificarea şi completarea
Legii nr. 24/2000 privind normele de tehnică legislativă pentru elaborarea actelor normative, publicată în Monitorul Oficial al României, Partea I, nr. 215 din 6 aprilie
2010, dându-se textelor o nouă numerotare.
Legea nr. 24/2000 privind normele de tehnică legislativă pentru elaborarea actelor normative a fost republicată în Monitorul Oficial al României, Partea I,
nr. 777 din 25 august 2004 şi ulterior a mai fost modificată și completată prin:
— Legea nr. 49/2007 pentru modificarea şi completarea Legii nr. 24/2000 privind normele de tehnică legislativă pentru elaborarea actelor normative,
publicată în Monitorul Oficial al României, Partea I, nr. 194 din 21 martie 2007;
— Legea nr. 173/2007 pentru completarea art. 53 din Legea nr. 24/2000 privind normele de tehnică legislativă pentru elaborarea actelor normative,
publicată în Monitorul Oficial al României, Partea I, nr. 406 din 18 iunie 2007;
— Legea nr. 194/2007 pentru modificarea şi completarea Legii nr. 24/2000 privind normele de tehnică legislativă pentru elaborarea actelor normative,
publicată în Monitorul Oficial al României, Partea I, nr. 453 din 4 iulie 2007;
— Ordonanţa de urgenţă a Guvernului nr. 61/2009 pentru modificarea şi completarea Legii nr. 24/2000 privind normele de tehnică legislativă pentru
elaborarea actelor normative, publicată în Monitorul Oficial al României, Partea I, nr. 390 din 9 iunie 2009.

MONITORUL OFICIAL AL ROMÂNIEI, PARTEA I, Nr. 260/21.IV.2010

3

politica legislativă a statului român și cerințele corelării cu ansamblul reglementărilor interne,
precum și ale armonizării legislației naționale cu legislația comunitară și cu tratatele
internaționale la care România este parte.
(2) Pentru fundamentarea noii reglementări se va porni de la dezideratele sociale prezente
și de perspectivă, precum și de la insuficiențele legislației în vigoare.
(3) Proiectele de acte normative se supun spre adoptare însoțite de o expunere de motive,
o notă de fundamentare sau un referat de aprobare, precum și de un studiu de impact, după
caz.
(4) Actele normative cu impact asupra domeniilor social, economic și de mediu, asupra
bugetului general consolidat sau asupra legislației în vigoare sunt elaborate pe baza unor
documente de politici publice aprobate de Parlament sau de Guvern. Guvernul definește
tipurile și structura documentelor de politică publică.
Evaluarea preliminară
a impactului noilor
reglementări

Art. 7. — (1) Evaluarea preliminară a impactului proiectelor de lege, a propunerilor
legislative și a celorlalte proiecte de acte normative reprezintă un set de activități și proceduri
realizate cu scopul de a asigura o fundamentare adecvată a inițiativelor legislative. Evaluarea
preliminară a impactului presupune identificarea și analizarea efectelor economice, sociale, de
mediu, legislative și bugetare pe care le produc reglementările propuse.
(2) Evaluarea preliminară a impactului proiectelor de acte normative este considerată a fi
modalitatea de fundamentare pentru soluțiile legislative propuse și trebuie realizată înainte de
adoptarea actelor normative.
(3) Fundamentarea noii reglementări trebuie să aibă în vedere atât evaluarea impactului
legislației specifice în vigoare la momentul elaborării proiectului de act normativ, cât și
evaluarea impactului politicilor publice pe care proiectul de act normativ le implementează.
(4) Evaluarea preliminară a impactului este realizată de inițiatorul proiectului de act
normativ. În cazul unor proiecte de acte normative complexe, evaluarea impactului poate fi
realizată, pe baza unui contract de prestări de servicii, de către institute de cercetare științifică,
universități, societăți comerciale sau organizații neguvernamentale, în conformitate cu
prevederile legale în vigoare referitoare la achizițiile publice.
(5) În vederea elaborării evaluării preliminare a impactului propunerilor legislative inițiate de
deputați și senatori, precum și în cazul celor bazate pe inițiativa cetățenilor, membrii
Parlamentului pot solicita Guvernului asigurarea accesului la datele și informațiile necesare
realizării acesteia.
(6) Aplicarea dispozițiilor alin. (1)—(5) nu este obligatorie în cazul inițiativelor legislative ale
deputaților și senatorilor, precum și al celor bazate pe inițiativa cetățenilor.

Forma de redactare
a actelor normative

Art. 8. — (1) Proiectele de legi, propunerile legislative și celelalte proiecte de acte normative
se redactează în forma prescriptivă proprie normelor juridice.
(2) Prin modul de exprimare actul normativ trebuie să asigure dispozițiilor sale un caracter
obligatoriu.
(3) Dispozițiile cuprinse în actul normativ pot fi, după caz, imperative, supletive, permisive,
alternative, derogatorii, facultative, tranzitorii, temporare, de recomandare sau altele
asemenea; aceste situații trebuie să rezulte expres din redactarea normelor.
(4) Textul legislativ trebuie să fie formulat clar, fluent și inteligibil, fără dificultăți sintactice și
pasaje obscure sau echivoce. Nu se folosesc termeni cu încărcătură afectivă. Forma și estetica
exprimării nu trebuie să prejudicieze stilul juridic, precizia și claritatea dispozițiilor.

Avizarea proiectelor

Art. 9. — (1) În cazurile prevăzute de lege, în faza de elaborare a proiectelor de acte
normative inițiatorul trebuie să solicite avizul autorităților interesate în aplicarea acestora, în
funcție de obiectul reglementării.
(2) După elaborarea lor și încheierea procedurii de avizare prevăzute la alin. (1), proiectele
de legi, propunerile legislative, precum și proiectele de ordonanțe și de hotărâri cu caracter
normativ ale Guvernului se supun în mod obligatoriu avizării Consiliului Legislativ.
(3) Procedura de avizare și obiectul avizului Consiliului Legislativ sunt prevăzute în legea
sa organică și în regulamentul său de organizare și funcționare.

Avizul Consiliului Legislativ

Art. 10. — (1) Avizul Consiliului Legislativ se formulează și se transmite în scris. El poate
fi: favorabil, favorabil cu obiecții sau propuneri ori negativ.
(2) Avizele favorabile care cuprind obiecții sau propuneri, precum și cele negative se
motivează și pot fi însoțite de documentele sau de informațiile pe care se sprijină.
(3) Avizul Consiliului Legislativ este un aviz de specialitate și are caracter consultativ.

4

MONITORUL OFICIAL AL ROMÂNIEI, PARTEA I, Nr. 260/21.IV.2010
(4) Observațiile și propunerile Consiliului Legislativ privind respectarea normelor de tehnică
legislativă vor fi avute în vedere la definitivarea proiectului de act normativ. Neacceptarea
acestora trebuie motivată în cuprinsul actului de prezentare a proiectului sau într-o notă
însoțitoare.

Publicarea actelor
normative

Art. 11. — (1) În vederea intrării lor în vigoare, legile și celelalte acte normative adoptate de
Parlament, hotărârile și ordonanțele Guvernului, deciziile primului-ministru, actele normative
ale autorităților administrative autonome, precum și ordinele, instrucțiunile și alte acte
normative emise de conducătorii organelor administrației publice centrale de specialitate se
publică în Monitorul Oficial al României, Partea I.
(2) Nu sunt supuse regimului de publicare în Monitorul Oficial al României:
a) deciziile primului-ministru clasificate, potrivit legii;
b) actele normative clasificate, potrivit legii, precum și cele cu caracter individual, emise de
autoritățile administrative autonome și de organele administrației publice centrale de
specialitate.
(3) Legile se publică imediat după promulgare, însoțite de actul prin care au fost promulgate.
Celelalte acte cu caracter normativ, adoptate de Parlament, se publică sub semnătura
președinților celor două Camere.
(4) Ordonanțele și hotărârile Guvernului se publică numai după ce au fost semnate de
primul-ministru și contrasemnate de miniștrii care au obligația să le pună în executare.
(5) Celelalte acte normative se publică după ce au fost semnate de emitent.

Intrarea în vigoare
a actelor normative

Art. 12. — (1) Legile și ordonanțele emise de Guvern în baza unei legi speciale de abilitare
intră în vigoare la 3 zile de la data publicării în Monitorul Oficial al României, Partea I, sau la
o dată ulterioară prevăzută în textul lor. Termenul de 3 zile se calculează pe zile calendaristice,
începând cu data publicării în Monitorul Oficial al României, și expiră la ora 24,00 a celei de-a
treia zi de la publicare.
(2) Ordonanțele de urgență ale Guvernului intră în vigoare la data publicării în Monitorul
Oficial al României, Partea I, sub condiția depunerii lor prealabile la Camera competentă să
fie sesizată, dacă în cuprinsul lor nu este prevăzută o dată ulterioară.
(3) Actele normative prevăzute la art. 11 alin. (1), cu excepția legilor și a ordonanțelor, intră
în vigoare la data publicării în Monitorul Oficial al României, Partea I, dacă în cuprinsul lor nu
este prevăzută o dată ulterioară. Atunci când nu se impune ca intrarea în vigoare să se producă
la data publicării, în cuprinsul acestor acte normative trebuie să se prevadă că ele intră în
vigoare la o dată ulterioară stabilită prin text.

CAPITOLUL II
Sistematizarea și unificarea legislației
Integrarea proiectului
în ansamblul legislației

Art. 13. — Actul normativ trebuie să se integreze organic în sistemul legislației, scop în
care:
a) proiectul de act normativ trebuie corelat cu prevederile actelor normative de nivel superior
sau de același nivel, cu care se află în conexiune;
b) proiectul de act normativ, întocmit pe baza unui act de nivel superior, nu poate depăși
limitele competenței instituite prin acel act și nici nu poate contraveni principiilor și dispozițiilor
acestuia;
c) proiectul de act normativ trebuie să fie corelat cu reglementările comunitare și cu tratatele
internaționale la care România este parte.

Unicitatea reglementării
în materie

Art. 14. — (1) Reglementările de același nivel și având același obiect se cuprind, de regulă,
într-un singur act normativ.
(2) Un act normativ poate cuprinde reglementări și din alte materii conexe numai în măsura
în care sunt indispensabile realizării scopului urmărit prin acest act.

Reglementări speciale
și derogatorii

Art. 15. — (1) O reglementare din aceeași materie și de același nivel poate fi cuprinsă
într-un alt act normativ, dacă are caracter special față de actul ce cuprinde reglementarea
generală în materie.
(2) Caracterul special al unei reglementări se determină în funcție de obiectul acesteia,
circumstanțiat la anumite categorii de situații, și de specificul soluțiilor legislative pe care le
instituie.

MONITORUL OFICIAL AL ROMÂNIEI, PARTEA I, Nr. 260/21.IV.2010

5

(3) Reglementarea este derogatorie dacă soluțiile legislative referitoare la o situație anume
determinată cuprind norme diferite în raport cu reglementarea-cadru în materie, aceasta din
urmă păstrându-și caracterul său general obligatoriu pentru toate celelalte cazuri.
Evitarea paralelismelor

Art. 16. — (1) În procesul de legiferare este interzisă instituirea acelorași reglementări în
mai multe articole sau alineate din același act normativ ori în două sau mai multe acte
normative. Pentru sublinierea unor conexiuni legislative se utilizează norma de trimitere.
(2) În cazul existenței unor paralelisme acestea vor fi înlăturate fie prin abrogare, fie prin
concentrarea materiei în reglementări unice.
(3) Se supun procesului de concentrare în reglementări unice și reglementările din aceeași
materie dispersate în legislația în vigoare.
(4) Într-un act normativ emis pe baza și în executarea altui act normativ de nivel superior
nu se utilizează reproducerea unor dispoziții din actul superior, fiind recomandabilă numai
indicarea textelor de referință. În asemenea cazuri preluarea unor norme în actul inferior poate
fi făcută numai pentru dezvoltarea ori detalierea soluțiilor din actul de bază.

Asanarea legislației

Art. 17. — În vederea asanării legislației active, în procesul de elaborare a proiectelor de
acte normative se va urmări abrogarea expresă a dispozițiilor legale căzute în desuetudine sau
care înregistrează aspecte de contradictorialitate cu reglementarea preconizată.

Sistematizarea
și concentrarea legislației
în coduri

Art. 18. — În vederea sistematizării și concentrării legislației, reglementările dintr-un anumit
domeniu sau dintr-o anumită ramură de drept, subordonate unor principii comune, pot fi reunite
într-o structură unitară, sub formă de coduri.

Încorporarea actelor
normative în codexuri
pe materii

Art. 19. — (1) Pe măsura consolidării sistemului legislativ, reglementările legale în vigoare
privind același domeniu sau domenii conexe, cuprinse în legi, ordonanțe și hotărâri ale
Guvernului, pot fi încorporate prin alăturarea textelor acestora într-o structură omogenă,
prezentată sub formă de codex, care să înlesnească cunoașterea și aplicarea lor.
(2) Codexul se elaborează de Consiliul Legislativ, din proprie inițiativă sau la solicitarea
unuia dintre birourile permanente ale celor două Camere ale Parlamentului ori a Guvernului.
(3) Consiliul Legislativ stabilește denumirea actului rezultat din încorporare, structura și
succesiunea dispozițiilor legale avute în vedere, cu specificarea actelor normative din care
provin și a elementelor necesare de identificare. În cadrul operațiunii de încorporare în codexuri
actele normative incluse vor fi prezentate prin luarea în considerare a tuturor modificărilor și
completărilor ulterioare, a abrogărilor parțiale, exprese ori implicite, precum și prin actualizarea
denumirilor instituțiilor și localităților.

CAPITOLUL III
Elaborarea actelor normative
SECȚIUNEA 1
Documentarea

Activitatea de documentare

Art. 20. — (1) Elaborarea proiectelor de acte normative trebuie precedată, în funcție de
importanța și complexitatea acestora, de o activitate de documentare și analiză științifică,
pentru cunoașterea temeinică a realităților economico-sociale care urmează să fie
reglementate, a istoricului legislației din acel domeniu, precum și a reglementărilor similare
din legislația străină, în special a țărilor Uniunii Europene.
(2) Inițiatorii proiectelor de acte normative pot solicita, pentru documentarea lor legislativă,
informații suplimentare de la Consiliul Legislativ și alte autorități sau instituții cu atribuții de
informare în materia respectivă.
(3) Rezultatele studiilor de cercetare și referirile la sursele de informații suplimentare
relevante pentru dezbaterea proiectelor de acte normative trebuie să fie incluse în instrumentul
de prezentare și motivare a proiectului de act normativ.

Jurisprudența
și doctrina juridică

Art. 21. — În activitatea de documentare pentru fundamentarea proiectului de act normativ
se vor examina practica Curții Constituționale în acel domeniu, practica instanțelor
judecătorești în aplicarea reglementărilor în vigoare, precum și doctrina juridică în materie.

Raportul cu legislația
comunitară și cu tratatele
internaționale

Art. 22. — (1) Soluțiile legislative preconizate prin noua reglementare trebuie să aibă în
vedere reglementările în materie ale Uniunii Europene, asigurând compatibilitatea cu acestea.
(2) Prevederile alin. (1) se aplică în mod corespunzător și în ceea ce privește dispozițiile
cuprinse în tratatele internaționale la care România este parte.

6

MONITORUL OFICIAL AL ROMÂNIEI, PARTEA I, Nr. 260/21.IV.2010
(3) Când este cazul, se vor face propuneri de modificare și completare a actelor normative
interne ale căror dispoziții nu sunt concordante cu cele ale actelor internaționale la care
România este parte sau nu asigură compatibilitatea cu dreptul comunitar.
SECȚIUNEA a 2-a
Alegerea soluțiilor legislative și definirea conceptelor

Stabilirea soluțiilor
legislative

Art. 23. — (1) Pentru alegerea unor soluții judicioase și durabile se pot elabora mai multe
variante posibile, evaluându-se efectele previzibile ale soluțiilor preconizate.
(2) Soluțiile legislative avute în vedere trebuie să prezinte suplețe pentru a realiza îmbinarea
caracterului de stabilitate a reglementării cu cerințele de perspectivă ale dezvoltării sociale.

Sfera de cuprindere
a soluțiilor preconizate

Art. 24. — (1) Soluțiile legislative preconizate prin proiectul de act normativ trebuie să
acopere întreaga problematică a relațiilor sociale ce reprezintă obiectul de reglementare pentru
a se evita lacunele legislative.
(2) Pentru ca soluțiile să fie pe deplin acoperitoare se vor lua în considerare diferitele
ipoteze ce se pot ivi în activitatea de aplicare a actului normativ, folosindu-se fie enumerarea
situațiilor avute în vedere, fie formulări sintetice sau formulări-cadru de principiu, aplicabile
oricăror situații posibile.

Determinarea conceptelor
și noțiunilor

Art. 25. — În cadrul soluțiilor legislative preconizate trebuie să se realizeze o configurare
explicită a conceptelor și noțiunilor folosite în noua reglementare, care au un alt înțeles decât
cel comun, pentru a se asigura astfel înțelegerea lor corectă și a se evita interpretările greșite.

Soluții pentru situații
tranzitorii

Art. 26. — Proiectul de act normativ trebuie să cuprindă soluții legislative pentru situații
tranzitorii, în cazul în care prin noua reglementare sunt afectate raporturi sau situații juridice
născute sub vechea reglementare, dar care nu și-au produs în întregime efectele până la data
intrării în vigoare a noii reglementări. De asemenea, proiectul trebuie să cuprindă, dacă este
cazul, măsuri legislative privind soluționarea conflictului între acte normative de categorii
diferite, cu respectarea principiului ierarhiei actelor normative.
SECȚIUNEA a 3-a
Elaborarea codurilor și a altor legi complexe

Teze prealabile

Art. 27. — (1) În cazul proiectelor de coduri sau al altor legi complexe, anume determinate,
la inițiativa Parlamentului ori a Guvernului se pot constitui la Consiliul Legislativ sau sub
coordonarea acestuia comisii de specialitate pentru elaborarea proiectelor respective.
(2) În cazul proiectelor de coduri și al altor legi complexe, care interesează domeniul de
activitate al justiției, comisiile de elaborare se instituie de Ministerul Justiției. În componența
comisiei constituite se include un reprezentant al Consiliului Legislativ, desemnat de
președintele acestuia.
(3) Comisiile de specialitate vor întocmi, pe baza unor studii și documentări științifice, teze
prealabile care să reflecte concepția generală, principiile, noile orientări și principalele soluții
ale reglementărilor preconizate.
(4) Înainte de definitivarea tezelor, concluziile studiilor, cuprinzând liniile directoare ale
concepției de ansamblu a viitoarei reglementări, se înaintează, pentru exprimarea punctului de
vedere, ministerelor și celorlalte autorități publice interesate.

Aprobarea tezelor prealabile

Art. 28. — Tezele prealabile, definitivate potrivit prevederilor art. 27, se supun aprobării
Guvernului. După aprobarea tezelor de către Guvern comisia de elaborare va proceda la
redactarea textului viitorului act normativ.

Adoptarea codurilor
și a legilor complexe

Art. 29. — Proiectul de act normativ întocmit în condițiile prevăzute la art. 27 și 28, însoțit
de un raport, va fi înaintat Parlamentului sau, după caz, Guvernului, pentru declanșarea
procedurii legislative.
SECȚIUNEA a 4-a
Motivarea proiectelor de acte normative

Instrumentele de prezentare
Art. 30. — (1) Proiectele de acte normative trebuie însoțite de următoarele documente de
și motivare
motivare:
a) expuneri de motive — în cazul proiectelor de legi și al propunerilor legislative;

MONITORUL OFICIAL AL ROMÂNIEI, PARTEA I, Nr. 260/21.IV.2010

7

b) note de fundamentare — în cazul ordonanțelor și al hotărârilor Guvernului; ordonanțele
care trebuie supuse aprobării Parlamentului, potrivit legii de abilitare, precum și ordonanțele
de urgență se transmit Parlamentului însoțite de expunerea de motive la proiectul legii de
aprobare a acestora;
c) referate de aprobare — pentru celelalte acte normative;
d) studii de impact — în cazul proiectelor de legi de importanță și complexitate deosebită
și al proiectelor de legi de aprobare a ordonanțelor emise de Guvern în temeiul unei legi de
abilitare și supuse aprobării Parlamentului.
(2) Expunerile de motive, notele de fundamentare, referatele de aprobare și studiile de
impact constituie instrumentele de prezentare și motivare ale noilor reglementări propuse.
(3) În cazul proiectelor de legi pentru care Guvernul își angajează răspunderea,
documentele de motivare care însoțesc aceste proiecte sunt expunerea de motive și, după caz,
raportul prevăzut la art. 29.
Cuprinsul motivării

Art. 31. — (1) Instrumentul de prezentare și motivare include conținutul evaluării impactului
actelor normative, cuprinzând următoarele secțiuni:
a) motivul emiterii actului normativ — cerințele care reclamă intervenția normativă, cu
referire specială la insuficiențele și neconcordanțele reglementărilor în vigoare; principiile de
bază și finalitatea reglementărilor propuse, cu evidențierea elementelor noi; concluziile studiilor,
lucrărilor de cercetare, evaluărilor statistice; referirile la documente de politici publice sau la
actul normativ pentru a căror implementare este elaborat respectivul proiect. Pentru
ordonanțele de urgență vor fi prezentate distinct elementele obiective ale situației extraordinare
care impune reglementarea imediată, nefiind suficientă utilizarea procedurii parlamentare de
urgență, precum și eventualele consecințe care s-ar produce în lipsa luării măsurilor legislative
propuse;
b) impactul socioeconomic — efectele asupra mediului macroeconomic, de afaceri, social
și asupra mediului înconjurător, inclusiv evaluarea costurilor și beneficiilor;
c) impactul financiar asupra bugetului general consolidat atât pe termen scurt, pentru anul
curent, cât și pe termen lung (pe 5 ani), inclusiv informații cu privire la cheltuieli și venituri;
d) impactul asupra sistemului juridic — implicațiile pe care noua reglementare le are asupra
legislației în vigoare; compatibilitatea cu reglementările comunitare în materie, determinarea
exactă a acestora și, dacă este cazul, măsurile viitoare de armonizare care se impun; deciziile
Curții de Justiție a Uniunii Europene și alte documente relevante pentru transpunerea sau
implementarea prevederilor legale respective; implicațiile asupra legislației interne, în cazul
ratificării sau aprobării unor tratate ori acorduri internaționale, precum și măsurile de adaptare
necesare; preocupările în materie de armonizare legislativă;
e) consultările derulate în vederea elaborării proiectului de act normativ, organizațiile și
specialiștii consultați, esența recomandărilor primite;
f) activitățile de informare publică privind elaborarea și implementarea proiectului de act
normativ;
g) măsurile de implementare — modificările instituționale și funcționale la nivelul
administrației publice centrale și locale.
(2) În situația în care reglementarea propusă se elaborează în executarea unui act normativ,
motivarea trebuie să cuprindă referiri la actul pe baza și în executarea căruia se emite.
(3) Forma finală a instrumentelor de prezentare și motivare a proiectelor de acte normative
trebuie să cuprindă referiri la avizul Consiliului Legislativ și, după caz, al Consiliului Suprem de
Apărare a Țării, Curții de Conturi sau Consiliului Economic și Social.
(4) Guvernul stabilește structura și conținutul detaliat al instrumentelor de prezentare și
motivare pentru actele normative inițiate de Guvern.

Redactarea motivării

Art. 32. — (1) Documentele de motivare se redactează într-un stil explicativ, clar, folosindu-se
terminologia proiectului de act normativ pe care îl prezintă.
(2) Motivarea trebuie să se refere la forma finală a proiectului de act normativ; dacă pe
parcurs s-au adus unele modificări proiectului, ca urmare a propunerilor și observațiilor primite
de la organele de avizare, motivarea inițială trebuie reconsiderată în mod corespunzător.

Studiul de impact

Art. 33. — (1) Scopul elaborării studiului de impact este de a estima costurile și beneficiile
aduse în plan economic și social prin adoptarea proiectului de lege, precum și de a evidenția
dificultățile care ar putea apărea în procesul de punere în practică a reglementărilor propuse.

8

MONITORUL OFICIAL AL ROMÂNIEI, PARTEA I, Nr. 260/21.IV.2010
(2) Studiul de impact este întocmit, de regulă, de structurile de specialitate în domeniu ale
administrației publice centrale, la cererea Guvernului. Pentru propunerile legislative inițiate de
deputați sau de senatori, studiile de impact se întocmesc prin grija ministerelor de resort, la
solicitarea comisiilor parlamentare.
(3) În studiul de impact se face referire:
a) la starea de fapt existentă la momentul elaborării noii reglementări;
b) la modificările care se propun a fi aduse legislației existente;
c) la obiectivele urmărite prin modificarea legislației existente;
d) la mijloacele disponibile în vederea realizării scopurilor propuse;
e) la dificultățile care ar putea fi întâmpinate în aplicarea noilor dispoziții;
f) la evaluarea costurilor impuse de adoptarea proiectului de lege și a eventualelor economii
bugetare generate de aceasta, la motivele care stau la baza acestei evaluări, precum și la
modalitatea de calcul al costurilor și economiilor;
g) la beneficiile rezultate prin implementarea proiectului de lege, altele decât cele de natură
economică;
h) la analiza comparativă a costurilor și a beneficiilor pe care le implică proiectul de lege,
din care să reiasă dacă beneficiile sunt justificate de costuri.

Semnarea instrumentelor
de prezentare și motivare

Art. 34. — (1) Expunerile de motive la proiectele de legi pentru care inițiativa legislativă se
exercită de Guvern, precum și expunerile de motive la proiectele de legi de aprobare a unor
ordonanțe sau ordonanțe de urgență se semnează de primul-ministru după adoptarea formei
finale a proiectului în ședință a Guvernului.
(2) Expunerile de motive la propunerile legislative întocmite de deputați sau de senatori se
semnează de inițiatorii respectivi.
(3) În cazul în care inițiativa legislativă este exercitată de cetățeni, expunerea de motive
trebuie însoțită de punctul de vedere al Curții Constituționale, întocmit potrivit prevederilor
art. 146 lit. j) din Constituția României, republicată.
(4) Notele de fundamentare la proiectele de ordonanțe și de hotărâri ale Guvernului se
semnează de ministrul sau de miniștrii inițiatori, precum și de cei care le-au avizat.
(5) Expunerile de motive la legi și notele de fundamentare la ordonanțe și hotărâri ale
Guvernului, elaborate de inițiator, se publică împreună cu actul normativ în cauză în Monitorul
Oficial al României, Partea I, sau se prezintă pe internet de către autoritatea emitentă. Dacă
în cursul dezbaterilor parlamentare proiectul de lege sau propunerea legislativă a suferit
modificări de fond, expunerea de motive va fi refăcută, după promulgarea legii, de către
inițiator, la sesizarea secretarului general al Camerei Deputaților.
CAPITOLUL IV
Redactarea actelor normative

Sistematizarea ideilor
în text

Art. 35. — Pentru asigurarea unei succesiuni logice a soluțiilor legislative preconizate și
realizarea unei armonii interioare a actului normativ redactarea textului proiectului trebuie
precedată de întocmirea unui plan de grupare a ideilor în funcție de conexiunile și de raportul
firesc dintre ele, în cadrul concepției generale a reglementării.

Stilul actelor normative

Art. 36. — (1) Actele normative trebuie redactate într-un limbaj și stil juridic specific normativ,
concis, sobru, clar și precis, care să excludă orice echivoc, cu respectarea strictă a regulilor
gramaticale și de ortografie.
(2) Este interzisă folosirea neologismelor, dacă există un sinonim de largă răspândire în
limba română. În cazurile în care se impune folosirea unor termeni și expresii străine, se va
alătura, după caz, corespondentul lor în limba română.
(3) Termenii de specialitate pot fi utilizați numai dacă sunt consacrați în domeniul de
activitate la care se referă reglementarea.
(4) Redactarea textelor se face prin folosirea cuvintelor în înțelesul lor curent din limba
română modernă, cu evitarea regionalismelor. Redactarea este subordonată dezideratului
înțelegerii cu ușurință a textului de către destinatarii acestuia.

MONITORUL OFICIAL AL ROMÂNIEI, PARTEA I, Nr. 260/21.IV.2010
Unitatea terminologică

9

Art. 37. — (1) În limbajul normativ aceleași noțiuni se exprimă numai prin aceiași termeni.
(2) Dacă o noțiune sau un termen nu este consacrat sau poate avea înțelesuri diferite,
semnificația acestuia în context se stabilește prin actul normativ ce le instituie, în cadrul
dispozițiilor generale sau într-o anexă destinată lexicului respectiv, și devine obligatoriu pentru
actele normative din aceeași materie.
(3) Exprimarea prin abrevieri a unor denumiri sau termeni se poate face numai prin
explicitare în text, la prima folosire.

Exprimarea conținutului
normativ

Art. 38. — (1) Textul articolelor trebuie să aibă caracter dispozitiv, să prezinte norma
instituită fără explicații sau justificări.
(2) În redactarea actului normativ, de regulă, verbele se utilizează la timpul prezent, forma
afirmativă, pentru a se accentua caracterul imperativ al dispoziției respective.
(3) Utilizarea unor explicații prin norme interpretative este permisă numai în măsura în care
ele sunt strict necesare pentru înțelegerea textului. Nu este permisă prezentarea unor explicații
prin folosirea parantezelor.

Referirea la alt act normativ

Art. 39. — (1) Referirea într-un act normativ la alt act normativ se face prin precizarea
categoriei juridice a acestuia, a numărului său, a titlului și a datei publicării acelui act sau numai
a categoriei juridice și a numărului, dacă astfel orice confuzie este exclusă.
(2) Referirea la un tratat internațional trebuie să cuprindă atât denumirea completă a
acestuia, cât și a actului de ratificare sau de aprobare.
CAPITOLUL V
Structura actului normativ
SECȚIUNEA 1
Părțile constitutive ale actului normativ

Părțile constitutive
ale actului normativ

Art. 40. — Actul normativ are următoarele părți constitutive: titlul și, dacă este cazul,
preambulul, formula introductivă, partea dispozitivă, formula de atestare a autenticității actului.

Titlul actului normativ

Art. 41. — (1) Titlul actului normativ cuprinde denumirea generică a actului, în funcție de
categoria sa juridică și de autoritatea emitentă, precum și obiectul reglementării exprimat
sintetic.
(2) Categoria juridică a actului normativ este determinată de regimul competențelor stabilit
prin Constituție, legi și prin alte acte normative prin care se acordă prerogative de reglementare
juridică autorităților publice.
(3) Autoritatea publică este aceea învestită prin Constituție sau printr-un alt act normativ.
(4) Se interzice ca denumirea proiectului unui act normativ să fie aceeași cu cea a altui act
normativ în vigoare.
(5) În cazul actelor normative prin care se modifică ori se completează un alt act normativ,
titlul actului va exprima operațiunea de modificare sau de completare a actului normativ avut
în vedere.
(6) Ca element de identificare, titlul se întregește, după adoptarea actului normativ, cu un
număr de ordine, la care se adaugă anul în care a fost adoptat acesta.

Formula introductivă

Art. 42. — (1) Formula introductivă constă într-o propoziție care cuprinde denumirea
autorității emitente și exprimarea hotărârii de luare a deciziei referitoare la emiterea sau
adoptarea actului normativ respectiv.
(2) În cazul legilor formula introductivă este următoarea: ăParlamentul României adoptă
prezenta lege.”
(3) Pentru actele Guvernului formula introductivă este: ăÎn temeiul art. 108 din Constituția
României, republicată, Guvernul României adoptă prezenta hotărâre” sau, după caz,
ăordonanță”. La ordonanțe se face referire și la legea de abilitare. La ordonanțele de urgență,
formula introductivă este: ăÎn temeiul art. 115 alin. (4) din Constituția României, republicată,
Guvernul României adoptă prezenta ordonanță de urgență.” La hotărârile date în executarea
expresă a unor legi se adaugă și temeiul din legea respectivă.
(4) La celelalte categorii de acte normative formula introductivă cuprinde autoritatea
emitentă, denumirea generică a actului, în funcție de natura sa juridică, precum și temeiurile
juridice pe baza și în executarea cărora actul a fost emis.

10
Preambulul

MONITORUL OFICIAL AL ROMÂNIEI, PARTEA I, Nr. 260/21.IV.2010
Art. 43. — (1) Preambulul enunță, în sinteză, scopul și, după caz, motivarea reglementării.
El nu poate cuprinde nici directive, nici reguli de interpretare. Preambulul precedă formula
introductivă.
(2) Includerea preambulului în cuprinsul actului normativ se apreciază de la caz la caz.
(3) La ordonanțele de urgență preambulul este obligatoriu și cuprinde prezentarea
elementelor de fapt și de drept ale situației extraordinare ce impune recurgerea la această
cale de reglementare.
(4) În cazul actelor normative ale administrației publice centrale de specialitate sau ale
administrației publice locale, în preambul se menționează și avizele prevăzute de lege.

Partea dispozitivă

Art. 44. — Partea dispozitivă a actului normativ reprezintă conținutul propriu-zis al
reglementării, alcătuit din totalitatea normelor juridice instituite pentru sfera raporturilor sociale
ce fac obiectul acestuia.

Mențiunea privind
transpunerea normelor
comunitare

Art. 45. — (1) În situația actelor normative care transpun direct norme comunitare în dreptul
intern, după partea dispozitivă a acestora se face o mențiune care să cuprindă elementele de
identificare a actului comunitar care a fost preluat, după modelul următor: ăPrezenta/prezentul...
(se menționează tipul actului normativ) transpune Directiva nr. .../... privind ..., publicată în
Jurnalul Oficial al Uniunii Europene nr. .../... .”
(2) Dacă printr-un act normativ se transpune doar parțial un act comunitar, mențiunea
prevăzută la alin. (1) trebuie să specifice în detaliu textele (secțiuni/articole/paragrafe, după
caz) transpuse.

Atestarea autenticității
actului normativ

Art. 46. — (1) Actul normativ adoptat se semnează de reprezentantul legal al emitentului,
se datează și se numerotează.
(2) Data legii este aceea la care i se dă număr, după promulgare. Pentru actele normative
ale Parlamentului, care, potrivit legii, nu se supun promulgării, data actului este aceea a
adoptării.
(3) Actele Guvernului poartă data ședinței Guvernului în care actul a fost aprobat. Data
celorlalte acte normative este aceea la care au fost semnate.
(4) Numerotarea actelor normative se face în ordinea datării lor, separat pe fiecare an
calendaristic.
(5) La legi este obligatoriu ca în finalul actului să se facă mențiunea despre îndeplinirea
dispoziției constituționale privind legalitatea adoptării de către cele două Camere ale
Parlamentului.
(6) Formula de atestare a legalității adoptării proiectului de lege, utilizată de fiecare Cameră,
în ordinea adoptării, este:
a) ăAcest proiect de lege a fost adoptat de Camera Deputaților/Senat în ședința din ..., cu
respectarea prevederilor art. 76 alin. (1) sau, după caz, art. 76 alin. (2) din Constituția
României, republicată.” — în cazul în care Camera Deputaților/Senatul adoptă proiectul de
lege sau propunerea legislativă, cu sau fără amendamente;
b) ăAcest proiect de lege se consideră adoptat de Camera Deputaților/Senat în forma
inițială, în condițiile art. 75 alin. (2) teza a III-a sau ale art. 115 alin. (5) teza a III-a, după caz,
din Constituția României, republicată.” — în cazul în care se depășește termenul prevăzut
pentru adoptare.
(7) Formula de atestare a legalității adoptării legii va avea următorul cuprins: Această lege
a fost adoptată de Parlamentul României, cu respectarea prevederilor art. 75 și ale art. 76
alin. (1) sau (2), după caz, din Constituția României, republicată.
(8) În cazul în care legea este adoptată în ședința comună a celor două Camere, formula
de atestare a legalității adoptării acesteia va avea următorul cuprins: Această lege a fost
adoptată de Parlamentul României, cu respectarea prevederilor art. 65 alin. (2) și ale art. 76
alin. (1) sau (2) ori art. 148 alin. (1) sau art. 149, după caz, din Constituția României,
republicată.
(9) În cazul legilor de revizuire a Constituției României, formula de atestare a legalității
adoptării acestora va avea următorul cuprins: Această lege a fost adoptată de Camera
Deputaților și de Senat, cu respectarea prevederilor art. 151 alin. (1) sau alin. (2), după caz,
din Constituția României, republicată.
(10) Formula de atestare este urmată de semnăturile președinților celor două Camere sau
ale vicepreședinților care au condus ședințele.

MONITORUL OFICIAL AL ROMÂNIEI, PARTEA I, Nr. 260/21.IV.2010
Articolul, elementul
structural de bază
al părții dispozitive

11

Art. 47. — (1) Elementul structural de bază al părții dispozitive îl constituie articolul. Articolul
cuprinde, de regulă, o singură dispoziție normativă aplicabilă unei situații date.
(2) Structura articolului trebuie să fie echilibrată, abordând exclusiv aspectele juridice
necesare contextului reglementării.
(3) Articolul se exprimă în textul legii prin abrevierea ăart.”. Articolele se numerotează în
continuare, în ordinea din text, de la începutul până la sfârșitul actului normativ, cu cifre arabe.
Dacă actul normativ cuprinde un singur articol, acesta se va defini prin expresia ăArticol unic”.
(4) În cazul actelor normative care au ca obiect modificări sau completări ale altor acte
normative, articolele se numerotează cu cifre romane, păstrându-se numerotarea cu cifre
arabe pentru textele modificate sau completate.
(5) La coduri și la legi de mare întindere, articolele vor fi prevăzute cu denumiri marginale,
exprimând sintetic obiectul lor; acestea nu au semnificație proprie în conținutul reglementării.

Alineatul

Art. 48. — (1) În cazul în care din dispoziția normativă primară a unui articol decurg, în mod
organic, mai multe ipoteze juridice, acestea vor fi prezentate în alineate distincte, asigurându-se
articolului o succesiune logică a ideilor și o coerență a reglementării.
(2) Alineatul, ca subdiviziune a articolului, este constituit, de regulă, dintr-o singură
propoziție sau frază, prin care se reglementează o ipoteză juridică specifică ansamblului
articolului; dacă dispoziția nu poate fi exprimată într-o singură propoziție sau frază, se pot
adăuga noi propoziții sau fraze, separate prin punct și virgulă. Alineatul se evidențiază printr-o
ușoară retragere de la alinierea textului pe verticală.
(3) Dacă în cuprinsul unui articol se utilizează un termen sau o expresie care are în
contextul actului normativ un alt înțeles decât cel obișnuit, înțelesul specific al acesteia trebuie
definit în cadrul unui alineat subsecvent. În cazul în care frecvența unor astfel de termeni și
expresii este mare, actul normativ trebuie să cuprindă în structura sa un grupaj de definiții sau
o anexă cu un index de termeni.
(4) În actele normative cu o anumită întindere, dacă un articol are două sau mai multe
alineate, acestea se numerotează la începutul fiecăruia cu cifre arabe cuprinse în paranteză.
Pentru claritatea, concizia și caracterul unitar al textului unui articol se recomandă ca acesta
să nu fie format dintr-un număr prea mare de alineate.

Enumerările în text

Art. 49. — (1) Dacă textul unui articol sau alineat conține enumerări prezentate distinct,
acestea se identifică prin utilizarea literelor alfabetului românesc și nu prin liniuțe sau alte
semne grafice.
(2) O enumerare distinctă, marcată cu o literă, nu poate cuprinde, la rândul ei, o altă
enumerare și nici alineate noi.
(3) Dacă ipoteza marcată cu o literă necesită o dezvoltare sau o explicare separată, aceasta
se va face printr-un alineat distinct care să urmeze ultimei enumerări.

Trimiterea la alte
acte normative

Art. 50. — (1) În cazul în care o normă este complementară altei norme, pentru evitarea
repetării în text a acelei norme se va face trimitere la articolul, respectiv la actul normativ care
o conține. Nu poate fi făcută, de regulă, o trimitere la o altă normă de trimitere.
(2) Dacă norma la care se face trimitere este cuprinsă în alt act normativ, este obligatorie
indicarea titlului acestuia, a numărului și a celorlalte elemente de identificare.
(3) Trimiterea la normele unui alt act normativ se poate face la întregul său conținut ori
numai la o subdiviziune, precizată ca atare. Când actul ce face obiect de trimitere a fost
modificat, completat ori republicat, se face mențiune și despre aceasta.
(4) La modificarea, completarea și abrogarea dispoziției la care s-a făcut trimitere, în actul
de modificare, completare sau abrogare trebuie avută în vedere situația juridică a normei de
trimitere.

SECȚIUNEA a 2-a
Sistematizarea conținutului actului normativ

Sistematizarea conținutului
Art. 51. — (1) Conținutul proiectului de act normativ se sistematizează în următoarea ordine
actului normativ
de prezentare a ideilor:
a) dispoziții generale sau principii generale;
b) dispoziții privind fondul reglementării;

12

MONITORUL OFICIAL AL ROMÂNIEI, PARTEA I, Nr. 260/21.IV.2010
c) dispoziții tranzitorii;
d) dispoziții finale.
(2) În cazul unor reglementări de mică întindere se poate redacta textul fără a se marca
distinct elementele prevăzute la alin. (1), urmând însă această ordine de prezentare.
(3) În cadrul structurii prevăzute la alin. (1) articolele pot fi grupate pe capitole, care se pot
împărți în secțiuni, iar acestea, după caz, în paragrafe. La coduri și la alte legi de mare
întindere, capitolele pot fi grupate — în ordine ascendentă — în titluri și, după caz, în părți,
care, la rândul lor, se pot constitui în cărți; gruparea se face, în toate cazurile, în funcție de
legătura organică dintre reglementările pe care le cuprind.

Dispozițiile generale

Art. 52. — Dispozițiile generale cuprind prevederi care orientează întreaga reglementare,
determină obiectul și principiile acesteia. Ele se grupează în primul capitol și nu se reiau în
restul reglementării, în afară de cazul în care sunt strict necesare pentru înțelegerea unor
dispoziții cu care formează un tot unitar.

Dispozițiile de fond

Art. 53. — (1) Dispozițiile de fond cuprind reglementarea propriu-zisă a relațiilor sociale ce
fac obiectul actului normativ.
(2) Succesiunea și gruparea dispozițiilor de fond cuprinse în actul normativ se fac în ordinea
logică a desfășurării activității reglementate, asigurându-se ca prevederile de drept material să
preceadă pe cele de ordin procedural, iar în caz de instituire de sancțiuni, aceste norme să fie
plasate înaintea dispozițiilor tranzitorii și finale.
(3) Textele care reglementează similar ipoteze cuprinse în mai multe subdiviziuni ale actului
normativ pot fi grupate în structuri distincte, denumite dispoziții comune.

Dispozițiile tranzitorii

Art. 54. — (1) Dispozițiile tranzitorii cuprind măsurile ce se instituie cu privire la derularea
raporturilor juridice născute în temeiul vechii reglementări care urmează să fie înlocuită de
noul act normativ.
(2) Dispozițiile tranzitorii trebuie să asigure, pe o perioadă determinată, corelarea celor
două reglementări, astfel încât punerea în aplicare a noului act normativ să decurgă firesc și
să evite retroactivitatea acestuia sau conflictul între norme succesive.

Dispozițiile finale

Art. 55. — (1) Dispozițiile finale cuprind măsurile necesare pentru punerea în aplicare a
actului normativ, data intrării în vigoare a acestuia conform art. 12, implicațiile asupra altor acte
normative, ca: abrogări, modificări, completări, precum și dispoziția de republicare, dacă este
cazul.
(2) În cazul în care, pentru punerea în aplicare a unui act normativ, sunt prevăzute norme
de aplicare, în cuprinsul acestuia se va stabili termenul de elaborare a acestora și data intrării
lor în vigoare, care să nu depășească, de regulă, 30 de zile de la data intrării în vigoare a
actului normativ.
(3) La actul normativ cu caracter temporar se prevede și perioada de aplicare sau data
încetării aplicării sale.
(4) Pentru legile prevăzute de art. 115 alin. (8) din Constituția României, republicată, în
cadrul dispozițiilor finale se prevăd, dacă este cazul, măsurile necesare cu privire la efectele
juridice produse pe perioada de aplicare a ordonanței.

Numerotarea și denumirea
capitolelor și ale celorlalte
grupări de articole

Art. 56. — (1) Capitolele, titlurile, părțile și cărțile se numerotează cu cifre romane, în
succesiunea pe care o au în structura din care fac parte. Secțiunile și paragrafele se
numerotează cu cifre arabe.
(2) Titlurile, capitolele și secțiunile se denumesc prin exprimarea sintetică a reglementărilor
pe care le cuprind.

Anexele

Art. 57. — (1) La redactarea textului unui proiect de act normativ se pot folosi, ca părți
componente ale acestuia, anexe care conțin prevederi ce cuprind exprimări cifrice, desene,
tabele, planuri sau altele asemenea.
(2) Pot constitui anexe la un act normativ reglementările ce trebuie aprobate de autoritatea
publică competentă, cum sunt: regulamente, statute, metodologii sau norme cu caracter
predominant tehnic.
(3) Anexa trebuie să aibă un temei-cadru în corpul actului normativ și să se refere exclusiv
la obiectul determinat prin textul de trimitere.
(4) Textul-cadru de trimitere trebuie să facă, în finalul său, mențiunea că anexa face parte
integrantă din actul normativ; dacă sunt mai multe anexe, în finalul actului normativ se include
un articol distinct, cuprinzând aceeași mențiune, însoțită de nominalizarea expresă a tuturor
anexelor.

MONITORUL OFICIAL AL ROMÂNIEI, PARTEA I, Nr. 260/21.IV.2010

13

(5) Titlul anexei cuprinde exprimarea sintetică a ideii din textul de trimitere.
(6) Dacă sunt mai multe anexe, acestea se numerotează cu cifre arabe, în ordinea în care
au fost enunțate în textul proiectului.
CAPITOLUL VI
Modificarea, completarea, abrogarea și alte evenimente legislative
Evenimentele legislative

Art. 58. — (1) După intrarea în vigoare a unui act normativ, pe durata existenței acestuia
pot interveni diferite evenimente legislative, cum sunt: modificarea, completarea, abrogarea,
republicarea, suspendarea sau altele asemenea.
(2) În situații temeinic justificate, prin excepție de la prevederile alin. (1), actele normative
de importanță și complexitate deosebită pot fi modificate, completate sau, după caz, abrogate
de autoritatea emitentă și în perioada cuprinsă între data publicării în Monitorul Oficial al
României, Partea I, și data prevăzută pentru intrarea lor în vigoare, cu condiția ca intervențiile
propuse să intre în vigoare la aceeași dată cu actul normativ supus evenimentului legislativ.
(3) Evenimentele legislative pot fi dispuse prin acte normative ulterioare de același nivel sau
de nivel superior, având ca obiect exclusiv evenimentul respectiv, dar și prin alte acte normative
ulterioare care, în principal, reglementează o anumită problematică, iar ca măsură conexă
dispun asemenea evenimente pentru a asigura corelarea celor două acte normative
interferente.

Modificarea

Art. 59. — (1) Modificarea unui act normativ constă în schimbarea expresă a textului unora
sau mai multor articole ori alineate ale acestuia și în redarea lor într-o nouă formulare.
(2) Pentru exprimarea normativă a intenției de modificare a unui act normativ se
nominalizează expres textul vizat, cu toate elementele de identificare necesare, iar dispoziția
propriu-zisă se formulează utilizându-se sintagma ăse modifică și va avea următorul cuprins:”,
urmată de redarea noului text.
(3) Procedeul de a se menționa generic, în finalul unui act normativ, că un alt act normativ
conex sau texte din acel act ăse modifică corespunzător” trebuie evitat. De asemenea, nu se
utilizează, pentru a exprima o modificare, redarea doar a unor fragmente ori sintagme dintr-un
text. Modificarea trebuie să cuprindă în întregime textul vizat, cuprins în articol, alineat sau în
elementul marcat al unei enumerări.

Completarea

Art. 60. — (1) Completarea actului normativ constă în introducerea unor dispoziții noi,
cuprinzând soluții legislative și ipoteze suplimentare, exprimate în texte care se adaugă
elementelor structurale existente, prin utilizarea unei formule de exprimare, cum ar fi: ăDupă
articolul... se introduce un nou articol,......, cu următorul cuprins:”.
(2) Dacă actul de completare nu dispune renumerotarea actului completat, structurile,
inclusiv articolele sau alineatele nou-introduse, vor dobândi numărul structurilor
corespunzătoare celor din textul vechi, după care se introduc, însoțite de un indice cifric, pentru
diferențiere.

Condițiile de fond pentru
Art. 61. — (1) Modificarea sau completarea unui act normativ este admisă numai dacă nu
modificarea și completarea se afectează concepția generală ori caracterul unitar al acelui act sau dacă nu privește întreaga
actelor normative
ori cea mai mare parte a reglementării în cauză; în caz contrar actul se înlocuiește cu o nouă
reglementare, urmând să fie în întregime abrogat.
(2) Prevederile modificate sau care completează actul normativ trebuie să se integreze
armonios în actul supus modificării ori completării, asigurându-se unitatea de stil și de
terminologie, precum și succesiunea normală a articolelor.
Efectele dispozițiilor
de modificare
și de completare

Art. 62. — Dispozițiile de modificare și de completare se încorporează, de la data intrării lor
în vigoare, în actul de bază, identificându-se cu acesta. Intervențiile ulterioare de modificare
sau de completare a acestora trebuie raportate tot la actul de bază.

Norma derogatorie

Art. 63. — Pentru instituirea unei norme derogatorii se va folosi formula ăprin derogare de
la...”, urmată de menționarea reglementării de la care se derogă. Derogarea se poate face
numai printr-un act normativ de nivel cel puțin egal cu cel al reglementării de bază.

Abrogarea

Art. 64. — (1) Prevederile cuprinse într-un act normativ, contrare unei noi reglementări de
același nivel sau de nivel superior, trebuie abrogate. Abrogarea poate fi totală sau parțială.
(2) În cazul unor abrogări parțiale intervenite succesiv, ultima abrogare se va referi la întregul
act normativ, nu numai la textele rămase în vigoare.

14

MONITORUL OFICIAL AL ROMÂNIEI, PARTEA I, Nr. 260/21.IV.2010
(3) Abrogarea unei dispoziții sau a unui act normativ are caracter definitiv. Nu este admis
ca prin abrogarea unui act de abrogare anterior să se repună în vigoare actul normativ inițial.
Fac excepție prevederile din ordonanțele Guvernului care au prevăzut norme de abrogare și
au fost respinse prin lege de către Parlament.
(4) Dacă o normă de nivel inferior, cu același obiect, nu a fost abrogată expres de actul
normativ de nivel superior, această obligație îi revine autorității care a emis prima actul.
(5) Abrogările parțiale sunt asimilate modificărilor de acte normative, actul normativ abrogat
parțial rămânând în vigoare prin dispozițiile sale neabrogate.

Condițiile de formă
și de fond ale abrogării

Art. 65. — (1) Abrogarea poate fi dispusă, de regulă, printr-o dispoziție distinctă în finalul
unui act normativ care reglementează o anumită problematică, dacă aceasta afectează
dispoziții normative anterioare, conexe cu ultima reglementare.
(2) În cadrul operațiunilor de sistematizare și unificare a legislației se pot elabora și adopta
acte normative de abrogare distincte, având ca obiect exclusiv abrogarea mai multor acte
normative.
(3) În vederea abrogării, dispozițiile normative vizate trebuie determinate expres, începând
cu legile și apoi cu celelalte acte normative, prin menționarea tuturor datelor de identificare a
acestora.

Suspendarea actului
normativ

Art. 66. — (1) În cazuri speciale aplicarea unui act normativ poate fi suspendată printr-un
alt act normativ de același nivel sau de nivel superior. În această situație se vor prevedea, în
mod expres, data la care se produce suspendarea, precum și durata ei determinată.
(2) La expirarea duratei de suspendare actul normativ sau dispoziția afectată de
suspendare reintră de drept în vigoare.
(3) Prelungirea suspendării ori modificarea sau abrogarea actului normativ ori a dispoziției
suspendate poate face obiectul unui act normativ sau al unei dispoziții exprese, cu aplicare de
la data expirării suspendării.

Evenimentele legislative
implicite

Art. 67. — (1) În cazuri deosebite, în care la elaborarea și adoptarea unei reglementări nu
a fost posibilă identificarea tuturor normelor contrare, se poate prezuma că acestea au făcut
obiectul modificării, completării ori abrogării lor implicite.
(2) În cadrul atribuțiilor sale Consiliul Legislativ are obligația să identifice toate dispozițiile
legale care au suferit evenimentele legislative implicite și să propună Parlamentului și,
respectiv, Guvernului măsurile necesare de modificare, completare sau abrogare expresă a
acestora.
(3) Evenimentele legislative implicite nu sunt recunoscute în cazul actelor normative
speciale ale căror dispoziții nu pot fi socotite modificate, completate sau abrogate nici prin
reglementarea generală a materiei, decât dacă acest lucru este exprimat expres.

Actele normative
cu aplicare limitată

Art. 68. — (1) Actele normative pot avea aplicare limitată în timp, în spațiu sau privind
obiectul reglementării.
(2) Prin acte normative ulterioare se poate prelungi, extinde sau restrânge durata actelor
normative temporare, precum și a celor cu aplicare limitată în spațiu sau privind obiectul
reglementării.
(3) Dispoziția de prelungire a termenului de aplicare a actului normativ temporar trebuie să
intervină înainte de expirarea termenului și să indice, când este cazul, noul termen.

Interpretarea legală

Art. 69. — (1) Intervențiile legislative pentru clarificarea sensului unor norme legale se
realizează printr-un act normativ interpretativ de același nivel cu actul vizat, prin dispoziții
interpretative cuprinse într-un nou act normativ sau prin modificarea dispoziției al cărui sens
trebuie clarificat.
(2) Interpretarea legală intervenită potrivit alin. (1) poate confirma sau, după caz, infirma ori
modifica interpretările judiciare, arbitrale sau administrative, adoptate până la acea dată, cu
respectarea drepturilor câștigate.

Republicarea

Art. 70. — (1) Actul normativ modificat sau completat în mod substanțial se republică având
la bază dispoziția cuprinsă în actul de modificare, respectiv de completare.
(2) În vederea republicării actului normativ se realizează integrarea prevederilor modificate
sau a celor de completare în ansamblul reglementării, actualizându-se denumirile schimbate
între timp, cum ar fi cele ale unor instituții sau localități, dându-se, atunci când s-a dispus
expres, o nouă numerotare articolelor, alineatelor, capitolelor și celorlalte structuri ale actului.

MONITORUL OFICIAL AL ROMÂNIEI, PARTEA I, Nr. 260/21.IV.2010

15

(3) Republicarea legilor, a ordonanțelor și hotărârilor Guvernului se face în Monitorul Oficial
al României, Partea I, prin grija autorității publice care a emis actul de modificare, respectiv de
completare. Republicarea se face în cel mult 45 de zile de la data publicării actului care a
dispus această măsură. Transmiterea formei republicabile a actului pentru obținerea avizului
Consiliului Legislativ se face în termen de 30 de zile de la data publicării actului care a dispus
republicarea. În cazul codurilor, termenele se prelungesc cu 15 zile.
(4) Republicarea actelor normative modificate sau completate prin ordonanțe ale Guvernului
se face după aprobarea acestora din urmă prin lege, pentru a nu se crea eventuale discrepanțe
cu actul de aprobare, în cazul în care acesta aduce alte modificări ordonanței supuse aprobării.
(5) Legile, precum și ordonanțele și hotărârile Guvernului se republică cu avizul Consiliului
Legislativ asupra noului text, la sesizarea secretarului general al Camerei Deputaților sau,
după caz, al Secretariatului General al Guvernului.
Rectificări

Art. 71. — (1) În cazul în care după publicarea actului normativ se descoperă erori materiale
în cuprinsul său, se procedează la publicarea unei note cuprinzând rectificările necesare.
(2) Se interzice modificarea prevederilor unor acte normative prin recurgerea la operațiunea
de rectificare, care trebuie limitată numai la erorile materiale.
(3) Rectificarea se face la cererea organului emitent, cu avizul Consiliului Legislativ.
CAPITOLUL VII
Norme privind pregătirea și elaborarea proiectelor de acte normative prin care se ratifică
sau se aprobă înțelegeri internaționale

Actele de ratificare,
aprobare

Art. 72. — (1) Pentru ratificarea tratatelor internaționale încheiate de România se
întocmesc, potrivit Constituției României și legii în materie, proiecte de legi.
(2) În cazul acordurilor, convențiilor și al altor înțelegeri internaționale, pentru care
competența de aprobare revine, potrivit legii, Guvernului, se vor elabora proiecte de hotărâri.
(3) Proiectul de lege sau de hotărâre se supune spre adoptare, însoțit de textul actului
internațional în limba originală și în traducere oficială sau autorizată.
(4) Textele actelor cu caracter internațional ce se supun ratificării sau aprobării se vor
ștampila pe fiecare pagină, iar pe ultima pagină se va atesta, prin semnătura persoanei
autorizate și prin aplicarea ștampilei, conformitatea documentului cu originalul.

Aplicarea normelor
de tehnică legislativă

Art. 73. — Normele de tehnică legislativă sunt aplicabile în mod corespunzător și proiectelor
de acte normative prin care se ratifică sau se aprobă tratate sau alte înțelegeri internaționale.

Titlul actului

Art. 74. — Titlul proiectului de act normativ va cuprinde denumirea integrală a înțelegerii
internaționale, data și locul semnării acesteia; în funcție de situație, prin titlu se exprimă ideea
de ratificare, aderare sau aprobare a înțelegerii internaționale respective.

Ratificarea ori aprobarea
mai multor tratate
sau înțelegeri printr-un
singur act

Art. 75. — În cazul în care două sau mai multe înțelegeri internaționale se ratifică sau se
aprobă printr-un singur act, măsura ratificării ori aprobării se va exprima, pentru fiecare
înțelegere, printr-un articol distinct.

Publicarea actelor de
ratificare sau de aprobare

Art. 76. — Actele de ratificare sau de aprobare se publică însoțite de textele tratatelor
internaționale ratificate și ale înțelegerilor aprobate.
CAPITOLUL VIII

Norme cu privire la ordinele, instrucțiunile și celelalte acte normative emise de conducătorii ministerelor
și ai altor organe ale administrației publice centrale de specialitate sau de autoritățile administrative autonome
Actele date în executarea
unui act normativ

Art. 77. — Ordinele cu caracter normativ, instrucțiunile și alte asemenea acte ale
conducătorilor ministerelor și ai celorlalte organe ale administrației publice centrale de
specialitate sau ale autorităților administrative autonome se emit numai pe baza și în executarea
legilor, a hotărârilor și a ordonanțelor Guvernului. În formula introductivă a acestor acte
normative vor fi cuprinse toate temeiurile juridice prevăzute la art. 42 alin. (4).

Sfera reglementării

Art. 78. — Ordinele, instrucțiunile și alte asemenea acte trebuie să se limiteze strict la cadrul
stabilit de actele pe baza și în executarea cărora au fost emise și nu pot conține soluții care să
contravină prevederilor acestora.

16

MONITORUL OFICIAL AL ROMÂNIEI, PARTEA I, Nr. 260/21.IV.2010

Termenul de emitere

Art. 79. — Ordinele și instrucțiunile se vor elabora în termenul prevăzut de actul superior
sau, după caz, într-un termen util care să facă posibilă ducerea lor la îndeplinire.
CAPITOLUL IX

Norme cu privire la actele normative adoptate de autoritățile administrației publice locale
Obiectul de reglementare

Art. 80. — Actele normative ale autorităților administrației publice locale se adoptă ori se
emit pentru reglementarea unor activități de interes local, în limitele stabilite prin Constituție și
prin lege și numai în domeniile în care acestea au atribuții legale.

Subordonarea față
de actele de nivel superior

Art. 81. — (1) La elaborarea proiectelor de hotărâri, ordine sau dispoziții se va avea în
vedere caracterul lor de acte subordonate legilor, hotărârilor și ordonanțelor Guvernului și altor
acte de nivel superior.
(2) Reglementările cuprinse în hotărârile consiliilor locale și ale consiliilor județene, precum
și cele cuprinse în ordinele prefecților sau în dispozițiile primarilor nu pot contraveni Constituției
României și reglementărilor din actele normative de nivel superior.

Temeiul legal

Art. 82. — În formula introductivă a proiectului de act normativ adoptat sau emis de
autoritățile administrației publice locale se menționează, pe lângă temeiurile juridice, prevăzute
la art. 42 alin. (4), și temeiul legal din Legea administrației publice locale nr. 215/2001,
republicată*), cu modificările și completările ulterioare.

Publicarea

Art. 83. — În vederea intrării lor în vigoare, actele normative adoptate de autoritățile
administrației publice locale se aduc la cunoștință publică, în condițiile Legii nr. 215/2001,
republicată, cu modificările și completările ulterioare, prin afișare în locuri autorizate și prin
publicare într-un cotidian local de mare tiraj.
CAPITOLUL X
Dispoziții finale

Regulamentele proprii
de aplicare

Art. 84. — Parlamentul, Guvernul și celelalte autorități ale administrației publice centrale și
locale stabilesc, în aplicarea normelor de tehnică legislativă prevăzute în prezenta lege,
regulamente proprii cuprinzând măsurile metodologice, organizatorice, termenele și circulația
proiectelor de acte normative în cadrul sferei lor de competență.

Abrogarea

Art. 85. — La data intrării în vigoare a prezentei legi se abrogă Decretul nr. 16/1976 pentru
aprobarea Metodologiei generale de tehnică legislativă privind pregătirea și sistematizarea
proiectelor de acte normative, publicat în Buletinul Oficial, Partea I, nr. 14 din 13 februarie
1976.

*) Legea administrației publice locale nr. 215/2001 a fost republicată în Monitorul Oficial al României, Partea I, nr. 123 din 20 februarie 2007.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 260/21.IV.2010 conține 16 pagini.

Prețul: 3,20 lei

&JUYDGY|442467]
ISSN 1453—4495

