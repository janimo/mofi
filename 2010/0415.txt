Anul 178 (XXII) — Nr. 415

PARTEA I

Marți, 22 iunie 2010

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 559 din 29 aprilie 2010 referitoare la excepția de
neconstituționalitate a dispozițiilor art. 36 din Legea
nr. 85/2006 privind procedura insolvenței ..................

2–3

Decizia nr. 565 din 29 aprilie 2010 referitoare la excepția de
neconstituționalitate a dispozițiilor art. 480 și 481 din
Codul civil ..................................................................

3–5

Decizia nr. 616 din 6 mai 2010 referitoare la excepția de
neconstituționalitate a dispozițiilor art. 91 alin. (2) și
art. 93 alin. (2), (3) și (4) din Legea audiovizualului
nr. 504/2002 ..............................................................

5–6

Decizia nr. 677 din 18 mai 2010 referitoare la excepția de
neconstituționalitate a dispozițiilor art. 93 alin. (4) și
art. 94 alin. (1) din Legea nr. 122/2006 privind azilul în
România ....................................................................

7–8

Decizia nr. 681 din 18 mai 2010 referitoare la excepția de
neconstituționalitate a dispozițiilor art. 81 alin. (2) din
Legea nr. 122/2006 privind azilul în România ............

8–10

Decizia nr. 700 din 25 mai 2010 referitoare la excepția de
neconstituționalitate a dispozițiilor art. 2 alin. (1), art. 7
alin. (1), art. 10 alin. (1) și art. 13 alin. (1), (2) și (5) din
Ordonanța de urgență a Guvernului nr. 119/2007
privind măsurile pentru combaterea întârzierii
executării obligațiilor de plată rezultate din contracte
comerciale ..................................................................

10–11

Decizia nr. 701 din 25 mai 2010 referitoare la excepția de
neconstituționalitate a dispozițiilor art. 36, art. 38 și
art. 104 teza finală din Legea nr. 85/2006 privind
procedura insolvenței ................................................

12–13

Decizia nr. 702 din 25 mai 2010 referitoare la excepția de
neconstituționalitate a dispozițiilor art. 2, art. 5, art. 7
alin. (1) și art. 10 din Ordonanța de urgență a
Guvernului nr. 119/2007 privind măsurile pentru
combaterea întârzierii executării obligațiilor de plată
rezultate din contracte comerciale, precum și a
ordonanței de urgență în ansamblul său ....................

14–16

2

MONITORUL OFICIAL AL ROMÂNIEI, PARTEA I, Nr. 415/22.VI.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 559
din 29 aprilie 2010

referitoare la excepția de neconstituționalitate a dispozițiilor art. 36 din Legea nr. 85/2006
privind procedura insolvenței
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 36 din Legea nr. 85/2006 privind procedura
insolvenței, excepție ridicată de Societatea Comercială
ăCondmag” — S.A. din Brașov în Dosarul nr. 5.054/85/2007 al
Înaltei Curți de Casație și Justiție — Secția comercială.
La apelul nominal răspunde, pentru autorul excepției de
neconstituționalitate, consilierul juridic Ionel Stoicanu, cu
delegație la dosar lipsă fiind cealaltă parte, față de care
procedura de citare este legal îndeplinită.
Cauza fiind în stare de judecată, reprezentantul autorului
excepției de neconstituționalitate solicită admiterea acesteia
astfel cum a fost formulată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 22 ianuarie 2010, pronunțată în Dosarul
nr. 5.054/85/2007, Înalta Curte de Casație și Justiție — Secția
comercială a sesizat Curtea Constituțională cu excepția de
neconstituționalitate a dispozițiilor art. 36 din Legea
nr. 85/2006 privind procedura insolvenței, excepție ridicată
de Societatea Comercială ăCondmag” — S.A. din Brașov într-o
cauză având ca obiect soluționarea recursului declarat de
aceasta împotriva unei decizii comerciale a Curții de Apel Alba
Iulia — Secția comercială.
În motivarea excepției de neconstituționalitate autorul
acesteia susține, în esență, că modificarea adusă prin Legea
nr. 277/2009 dispozițiilor de lege criticate ăa fost binevenită atât
pentru debitor, cât și pentru creditorii înscriși la masa credală
care, odată cu desființarea unor hotărâri judecătorești de către
debitor, mărea șansele acestora de a-și realiza creanțele”. Or, în
speța de față, creditorul a formulat recurs înainte de data
deschiderii procedurii de insolvență, iar înscrierea la masa
credală i-a fost refuzată de către administratorul judiciar al
debitorului. Prin urmare, consideră că ălegiuitorul ar fi trebuit să
acorde creditorului dreptul de a încerca valorificarea creanței
sale prin calea de atac declanșată înainte de data deschiderii
procedurii de insolvență a debitoarei, fără ca dreptul litigios să
fie rejudecat de către instanțele care s-au mai pronunțat asupra
certitudinii acestuia”.
Înalta Curte de Casație și Justiție — Secția comercială
și-a exprimat opinia în sensul că dispozițiile de lege criticate sunt
constituționale.

Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat Curții
Constituționale punctele lor de vedere asupra excepției de
neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, dispozițiile de lege criticate, raportate la prevederile
Constituției, precum și dispozițiile Legii nr. 47/1992, reține
următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 36 din Legea nr. 85/2006 privind procedura
insolvenței, publicată în Monitorul Oficial al României, Partea I,
nr. 359 din 21 aprilie 2006, dispoziții modificate prin art. I pct. 10
din Legea nr. 277/2009 privind aprobarea Ordonanței de urgență
a Guvernului nr. 173/2008 pentru modificarea și completarea
Legii nr. 85/2006 privind procedura insolvenței și pentru
modificarea lit. c) a art. 6 din Legea nr. 146/1997 privind taxele
judiciare de timbru, publicată în Monitorul Oficial al României,
Partea I, nr. 486 din 14 iulie 2009, având, în prezent, următorul
cuprins: ăArt. 36. — De la data deschiderii procedurii se
suspendă de drept toate acțiunile judiciare sau măsurile de
executare silită pentru realizarea creanțelor asupra debitorului
sau bunurilor sale, cu excepția căilor de atac declanșate de
debitor.”
Autorul excepției de neconstituționalitate susține că
prevederile de lege criticate încalcă dispozițiile constituționale
ale art. 16 privind egalitatea în drepturi și ale art. 21 privind
accesul liber la justiție.
Examinând excepția de neconstituționalitate, Curtea
constată că, în realitate, susținerile autorului excepției de
neconstituționalitate privesc, pe de-o parte, aplicarea
dispozițiilor art. 36 din Legea nr. 85/2006 de către instanța de
judecată, ceea ce excedează competenței de soluționare a
Curții Constituționale, iar, pe de altă parte, vizează completarea
dispozițiilor de lege criticate cu o nouă excepție de la regula
suspendării de drept a tuturor acțiunilor judiciare sau măsurilor
de executare silită pentru realizarea creanțelor asupra
debitorului sau bunurilor sale.
Or, potrivit art. 2 alin. (3) din Legea nr. 47/1992, Curtea
Constituțională se pronunță numai asupra constituționalității
actelor cu privire la care a fost sesizată.
Prin urmare, excepția de neconstituționalitate a dispozițiilor
art. 36 din Legea nr. 85/2006, astfel cum a fost formulată,
urmează a fi respinsă ca inadmisibilă.

MONITORUL OFICIAL AL ROMÂNIEI, PARTEA I, Nr. 415/22.VI.2010

3

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 36 din Legea nr. 85/2006 privind
procedura insolvenței, excepție ridicată de Societatea Comercială ăCondmag” — S.A. din Brașov în Dosarul nr. 5.054/85/2007 al
Înaltei Curți de Casație și Justiție — Secția comercială.
Definitivă și general obligatorie.
Pronunțată în ședința publică din data de 29 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 565
din 29 aprilie 2010

referitoare la excepția de neconstituționalitate a dispozițiilor art. 480 și 481 din Codul civil
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 480 și 481 din Codul civil, excepție ridicată de
Ion Păun și Ioana Mitruș (Păun) în Dosarul nr. 3.351/3/2008 al
Tribunalului București — Secția a IV-a civilă și care formează
obiectul Dosarului nr. 317D/2010 al Curții Constituționale.
La apelul nominal se constată lipsa părților, față de care
procedura de citare este legal îndeplinită.
Magistratul-asistent referă asupra cererii depuse la dosar de
către Ion Păun prin care solicită acordarea unui nou termen de
judecată, deoarece este în imposibilitate de prezentare la acest
termen, fiind bolnav. Anexează, în copie conformă cu originalul,
o adeverință medicală prin care i se recomandă repaus la
domiciliu în perioada 20—30 aprilie 2010, un bilet de trimitere
pentru servicii medicale și un certificat medical de constatare a
capacității de muncă reduse.
Reprezentantul Ministerului Public arată că nu este de acord
cu amânarea cauzei, deoarece încheierea de sesizare a Curții
Constituționale este din data de 13 octombrie 2009.
Curtea, deliberând, în temeiul art. 14 din Legea nr. 47/1992,
coroborat cu art. 156 alin. 1 din Codul de procedură civilă,
respinge cererea de acordare a unui termen de judecată,
formulată de autorul excepției de neconstituționalitate Ion Păun.
Președintele dispune a se face apelul și în Dosarul
nr. 332D/2010, având ca obiect aceeași excepție de
neconstituționalitate, ridicată de Vasile Prochipiuc și Elena
Prochipiuc în Dosarul nr. 17.878/245/2009 al Judecătoriei Iași —
Secția civilă.

La apelul nominal se constată lipsa părților, față de care
procedura de citare este legal îndeplinită.
Președintele dispune a se face apelul și în Dosarul
nr. 349D/2010, având ca obiect excepția de neconstituționalitate
a dispozițiilor art. 480 din Codul civil, ridicată de Constantin
Cătălin Marin și Raluca Geanina Marin în Dosarul
nr. 14.848/301/2008 al Judecătoriei Sectorului 3 București —
Secția civilă.
La apelul nominal răspunde partea Apostol Georgescu, lipsă
fiind autorii excepției de neconstituționalitate și cealaltă parte,
față de care procedura de citare este legal îndeplinită.
Magistratul-asistent referă asupra cererii depuse la dosar de
către autorii excepției de neconstituționalitate, Constantin
Cătălin Marin și Raluca Geanina Marin, prin care solicită
acordarea unui nou termen de judecată, în vederea angajării
unui apărător.
Partea Apostol Georgescu lasă la aprecierea Curții
Constituționale soluționarea cererii de amânare.
Reprezentantul Ministerului Public arată că nu este de acord
cu amânarea cauzei, deoarece încheierea de sesizare a Curții
Constituționale este din data de 13 octombrie 2009.
Curtea, deliberând, în temeiul art. 14 din Legea nr. 47/1992,
coroborat cu art. 156 alin. 1 din Codul de procedură civilă,
respinge cererea de acordare a unui termen de judecată,
formulată de autorii excepției de neconstituționalitate Constantin
Cătălin Marin și Raluca Geanina Marin.
Curtea, din oficiu, pune în discuție conexarea dosarelor
nr. 332D/2010 și nr. 349D/2010 la Dosarul nr. 317D/2010, având
în vedere că acestea au un obiect parțial identic.
Partea Apostol Georgescu și reprezentantul Ministerului
Public arată că sunt de acord cu conexarea cauzelor.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea dosarelor nr. 332D/2010 și
nr. 349D/2010 la Dosarul nr. 317D/2010, care este primul
înregistrat.
Cauza fiind în stare de judecată, președintele acordă
cuvântul părții Apostol Georgescu, care solicită respingerea
excepției de neconstituționalitate.

4

MONITORUL OFICIAL AL ROMÂNIEI, PARTEA I, Nr. 415/22.VI.2010

Reprezentantul Ministerului Public, de asemenea, solicită
respingerea excepției de neconstituționalitate, invocând
jurisprudența în materie a Curții Constituționale.
C U R T E A,

având în vedere actele și lucrările dosarelor, constată
următoarele:
Prin Încheierea din 13 octombrie 2009, pronunțată în Dosarul
nr. 3.351/3/2008, Tribunalul București — Secția a IV-a civilă
a sesizat Curtea Constituțională cu excepția de
neconstituționalitate a dispozițiilor art. 480 și 481 din Codul
civil, excepție ridicată de Ion Păun și Ioana Mitruș (Păun) într-o
cauză având ca obiect revendicare imobiliară.
Prin Încheierea din 6 ianuarie 2010, pronunțată în Dosarul
nr. 17.878/245/2009, Judecătoria Iași — Secția civilă a
sesizat Curtea Constituțională cu excepția de
neconstituționalitate a dispozițiilor art. 480 și 481 din Codul
civil, excepție ridicată de Vasile Prochipiuc și Elena Prochipiuc
într-o cauză având ca obiect revendicare imobiliară.
Prin Decizia civilă nr. 1683R din 22 octombrie 2009, pronunțată
în Dosarul nr. 20.095/3/2009, Tribunalul București — Secția
a V-a civilă — admițând recursul împotriva încheierii din
19 martie 2009, pronunțată în Dosarul nr. 14.848/301/2008 al
Judecătoriei Sectorului 3 București —, a sesizat Curtea
Constituțională cu excepția de neconstituționalitate a
dispozițiilor art. 480 din Codul civil, excepție ridicată de
Constantin Cătălin Marin și Raluca Geanina Marin într-o cauză
având ca obiect soluționarea unei acțiuni în constatare.
În motivarea excepției de neconstituționalitate autorii
acesteia susțin, în esență, că dispozițiile criticate din Codul civil
sunt neconstituționale, deoarece prin aplicarea lor se creează
posibilitatea deposedării unei persoane de un imobil cumpărat în
condițiile legii. Pe de altă parte, susțin că textele de lege criticate
nu îndeplinesc condițiile de claritate, precizie, previzibilitate și
predictibilitate necesare pentru aplicarea lor unitară.
Tribunalul București — Secția a IV-a civilă și Judecătoria
Iași — Secția civilă și-au exprimat opinia în sensul că excepția
de neconstituționalitate este neîntemeiată.
Tribunalul București — Secția a V-a civilă nu și-a exprimat
opinia asupra excepției de neconstituționalitate.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat Curții
Constituționale punctele lor de vedere asupra excepției de
neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, susținerile părții prezente, concluziile
procurorului, dispozițiile de lege criticate, raportate la prevederile
Constituției, precum și dispozițiile Legii nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 480 și 481 din Codul civil, cu următorul cuprins:
— Art. 480: ăProprietatea este dreptul ce are cineva de a se
bucura și a dispune de un lucru în mod exclusiv și absolut, însă
în limitele determinate de lege.”;
— Art. 481: ăNimeni nu poate fi silit a ceda proprietatea sa,
afară numai pentru cauză de utilitate publică și primind o dreaptă
și prealabilă despăgubire.”
Autorii excepției de neconstituționalitate susțin că prevederile
de lege criticate contravin dispozițiilor constituționale ale art. 16
alin. (1) și (2) privind egalitatea cetățenilor în fața legii și a

autorităților publice, ale art. 20 referitoare la tratatele
internaționale privind drepturile omului, ale art. 21 privind
accesul liber la justiție, ale art. 27 alin. (1) privind inviolabilitatea
domiciliului, ale art. 44 privind dreptul de proprietate și ale
art. 136 privind proprietatea, precum și celor ale art. 1 din
Protocolul nr. 1 la Convenția pentru apărarea drepturilor omului
și a libertăților fundamentale.
Examinând excepția de neconstituționalitate, Curtea
constată că dispozițiile de lege criticate au mai făcut obiect al
controlului de constituționalitate, prin raportare la aceleași texte
constituționale ca și cele invocate în prezenta cauză.
Astfel, prin Decizia nr. 323/2008, publicată în Monitorul
Oficial al României, Partea I, nr. 257 din 1 aprilie 2008, Curtea
a reținut că prevederile art. 480 din Codul civil dau definiția
legală a proprietății, precizând că dreptul de proprietate este atât
un drept absolut, ce rezultă din exercitarea celor 3 atribute ale
acestui drept real (usus, fructus și abusus), cât și un drept
exclusiv, din punctul de vedere al titularului care îl poate exercita
în mod liber, cu respectarea însă a ordinii publice și a
dispozițiilor imperative ale legii. Prin urmare, condiționarea
liberei exercitări a atributelor dreptului de proprietate de
respectarea dispozițiilor legii include și Constituția, ca Lege
fundamentală, situată, din punctul de vedere al forței juridice, în
vârful ierarhiei actelor normative.
Curtea a mai reținut că principiul accesului liber la justiție,
consacrat prin art. 21 alin. (1) din Legea fundamentală, implică,
între altele, adoptarea de către legiuitor a unor reglementări prin
care pârâții să își poată susține și valorifica dreptul de acces la
justiție. Curtea reține că, în cauză, autorii excepției, care au
calitatea de pârâți, au avut la îndemână calea procedurală a
întâmpinării, reglementată de dispozițiile Codului de procedură
civilă, formulată de către aceștia, și prin care au răspuns la
cererea de chemare în judecată a reclamanților.
Cât privește critica de neconstituționalitate a prevederilor
art. 481 din Codul civil, Curtea a reținut în Decizia nr. 399/2009,
publicată în Monitorul Oficial al României, Partea I, nr. 223 din
7 aprilie 2009, că acestea reglementează regimul juridic al
exproprierii, consacrat, de altfel, constituțional în alin. (3) al
art. 44 din Legea fundamentală.
Întrucât criticile de neconstituționalitate din prezenta cauză
privesc, în esență, aceleași aspecte și având în vedere că nu au
intervenit elemente noi, de natură să determine schimbarea
jurisprudenței Curții Constituționale, soluția și considerentele
deciziilor menționate își păstrează valabilitatea și în cauza de față.
În plus, Curtea observă că, din motivarea autorilor excepției
de neconstituționalitate, reiese împrejurarea că aceștia critică și
raționamentele avute în vedere de instanțele de judecată privind
operațiunea juridică a comparării titlurilor de proprietate ale
părților și a modului de interpretare și aplicare a prevederilor
Legii nr. 10/2001, aspecte care excedează competenței Curții
Constituționale.
Cu privire la acțiunile întemeiate pe dispozițiile dreptului
comun, având ca obiect revendicarea imobilelor preluate în mod
abuziv în perioada 6 martie 1945—22 decembrie 1989,
formulate după intrarea în vigoare a Legii nr. 10/2001 și
soluționate neunitar de instanțele judecătorești, prin Decizia
nr. 33 din 9 iunie 2008, publicată în Monitorul Oficial al
României, Partea I, nr. 108 din 23 februarie 2009, Înalta Curte
de Casație și Justiție — admițând recursul în interesul legii
declarat de procurorul general al Parchetului de pe lângă Înalta
Curte de Casație și Justiție — a stabilit că, atunci când intervine
concursul dintre legea specială și legea generală, acesta se
rezolvă în favoarea legii speciale, conform principiului specialia
generalibus derogant, chiar dacă acesta nu este prevăzut
expres în legea specială.
Totodată, în cazul în care sunt sesizate neconcordanțe între
legea specială, respectiv Legea nr. 10/2001, și Convenția
europeană a drepturilor omului, aceasta din urmă are prioritate.
Această prioritate poate fi dată în cadrul unei acțiuni în
revendicare, întemeiată pe dreptul comun, în măsura în care
astfel nu s-ar aduce atingere unui alt drept de proprietate ori
securității raporturilor juridice.

MONITORUL OFICIAL AL ROMÂNIEI, PARTEA I, Nr. 415/22.VI.2010

5

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 480 și 481 din Codul civil, excepție ridicată de Ion Păun și
Ioana Mitruș (Păun) în Dosarul nr. 3.351/3/2008 al Tribunalului București — Secția a IV-a civilă, de Vasile Prochipiuc și Elena
Prochipiuc în Dosarul nr. 17.878/245/2009 al Judecătoriei Iași — Secția civilă și de Constantin Cătălin Marin și Raluca Geanina
Marin în Dosarul nr. 14.848/301/2008 al Judecătoriei Sectorului 3 București — Secția civilă.
Definitivă și general obligatorie.
Pronunțată în ședința publică din data de 29 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 616
din 6 mai 2010

referitoare la excepția de neconstituționalitate a dispozițiilor art. 91 alin. (2) și art. 93 alin. (2), (3)
și (4) din Legea audiovizualului nr. 504/2002
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Benke Károly

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 91 alin. (2) și art. 93 alin. (2), (3) și (4) din
Legea audiovizualului nr. 504/2002, excepție invocată de
Societatea Comercială ăDeșteptarea” — S.A. din Bacău în
Dosarul nr. 473/32/2008 al Curții de Apel Bacău — Secția
comercială, contencios administrativ și fiscal.
La apelul nominal răspunde, pentru autorul excepției, avocat
cu delegație la dosar, lipsind cealaltă parte, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului autorului excepției, care consideră că
dispozițiile legale criticate sunt neconstituționale.
Reprezentantul Ministerului Public apreciază că excepția de
neconstituționalitate ridicată este neîntemeiată, invocându-se,
în acest sens, jurisprudența Curții Constituționale.

Legea audiovizualului nr. 504/2002, excepție invocată de
Societatea Comercială ăDeșteptarea” — S.A. din Bacău într-o
cauză având ca obiect anularea unei decizii de sancționare
emise de Consiliul Național al Audiovizualului.
În motivarea excepției de neconstituționalitate se susține,
în esență, că dispozițiile criticate au caracter arbitrar și contravin
dispozițiilor constituționale, întrucât transformă dreptul de a se
adresa justiției într-o obligație, care echivalează cu încălcarea
libertății de a alege calea legală de valorificare a dreptului său.
Pe de altă parte, normele atacate creează o stare de instabilitate
normativă, care echivalează cu o încălcare a dreptului la un
proces echitabil, întrucât, în baza lor, Consiliul Național al
Audiovizualului poate emite sancțiuni bazate pe rapoartele false
ale inspectorilor din zonă, cu termene de executare în interiorul
termenului de contestare.
Curtea de Apel Bacău — Secția comercială, contencios
administrativ și fiscal apreciază că normele criticate nu încalcă
dispozițiile constituționale invocate și, prin urmare, excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

C U R T E A,

având în vedere actele și lucrările dosarului, constată
următoarele:
Prin Încheierea din data de 21 octombrie 2008, pronunțată în
Dosarul nr. 473/32/2008, Curtea de Apel Bacău — Secția
comercială, contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 91 alin. (2) și art. 93 alin. (2), (3) și (4) din

C U R T E A,

examinând încheierea de sesizare, raportul întocmit de
judecătorul-raportor, concluziile procurorului, notele scrise
depuse, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

6

MONITORUL OFICIAL AL ROMÂNIEI, PARTEA I, Nr. 415/22.VI.2010

precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 91 alin. (2) și art. 93 alin. (2), (3) și (4) din Legea
audiovizualului nr. 504/2002, publicată în Monitorul Oficial al
României, Partea I, nr. 534 din 22 iulie 2002, cu modificările și
completările ulterioare. Ulterior sesizării Curții Constituționale,
prevederile art. 91 alin. (2) și art. 93 alin. (2) și (3) din Legea
nr. 504/2002 au fost modificate prin Ordonanța de urgență a
Guvernului nr. 181/2008 pentru modificarea și completarea Legii
audiovizualului nr. 504/2002, publicată în Monitorul Oficial al
României, Partea I, nr. 809 din 3 decembrie 2008, precum și
prin Legea nr. 333/2009 privind aprobarea Ordonanței de
urgență a Guvernului nr. 181/2008 pentru modificarea și
completarea Legii audiovizualului nr. 504/2002, publicată în
Monitorul Oficial al României, Partea I, nr. 790 din 19 noiembrie
2009, păstrându-se însă soluția legislativă criticată de autorul
excepției. Prevederile legale criticate au următorul cuprins:
— Art. 91 alin. (2): ăÎn cazurile prevăzute la alin. (1) Consiliul
va emite o somație conținând condiții și termene precise de
intrare în legalitate.”;
— Art. 93 alin. (2), (3) și (4): ă(2) Deciziile de sancționare
adoptate de Consiliu în conformitate cu prevederile art. 90 și 91
își produc efectele de la data comunicării.
(3) Actele emise în condițiile prevăzute la alin. (1) pot fi
atacate direct la secția de contencios administrativ a curții de
apel, fără a fi necesară formularea unei plângeri prealabile, în
termen de 15 zile de la comunicare; termenul de 15 zile nu
suspendă de drept efectele acestora.
(4) Actele emise în condițiile alin. (1) și neatacate în termenul
prevăzut la alin. (3) constituie de drept titlu executoriu.”
Textele constituționale invocate în susținerea excepției sunt
cele ale art. 51 privind dreptul de petiționare, art. 53 privind
restrângerea exercițiului unor drepturi sau al unor libertăți și
art. 126 alin. (6) privind controlul judecătoresc al actelor
administrative ale autorităților publice pe calea contenciosului
administrativ.
Examinând excepția de neconstituționalitate și dispozițiile
legale criticate, prin raportare la prevederile constituționale
invocate, Curtea constată următoarele:
Curtea, prin Decizia nr. 218 din 17 februarie 2009, publicată
în Monitorul Oficial al României, Partea I, nr. 159 din
16 martie 2009, a soluționat o excepție de neconstituționalitate
identică, ridicată chiar de autorul prezentei excepții.
Prin decizia menționată, Curtea a statuat că ătextele de lege
criticate, care reglementează emiterea de către Consiliul

Național al Audiovizualului a unei somații conținând condiții și
termene precise de intrare în legalitate, în cazul săvârșirii
contravențiilor stabilite de lege, precum și procedura atacării
actelor Consiliului la secția de contencios administrativ a curților
de apel nu sunt de natură să aducă vreo atingere dreptului la
petiționare și nici nu pun în discuție restrângeri ale exercițiului
unor drepturi sau a unor libertăți. Dimpotrivă, aceste norme dau
expresie dispozițiilor constituționale cuprinse în art. 21 —
Accesul liber la justiție și în art. 126 — Instanțele judecătorești,
în special celor ale alin. (6) al acestui articol («Controlul
judecătoresc al actelor administrative ale autorităților publice,
pe calea contenciosului administrativ, este garantat [...]»),
consfințind dreptul persoanei interesate de a ataca actele
Consiliului Național al Audiovizualului pe care le apreciază ca
fiind nelegale”.
Distinct de cele reținute în acea decizie, Curtea reține că
exigențele constituționale ale art. 126 alin. (5) nu impun obligația
legiuitorului de a reglementa, în toate cazurile, parcurgerea unor
proceduri prealabile administrative înainte ca actul administrativ
să fie atacat în fața instanței judecătorești. Art.7 alin. (1) din
Legea contenciosului administrativ nr. 554/2004 prevede ca
regulă parcurgerea, de către justițiabil, a unor atari proceduri,
însă, legiuitorul este liber să instituie excepții de la regula mai
sus enunțată, cu condiția ca asemenea derogări să fie justificate
în mod obiectiv, temeinic și rezonabil. În cazul de față, o
asemenea derogare este justificată de specificitatea actului
administrativ de sancționare emis de Consiliul Național al
Audiovizualului, în sensul că prin acest act administrativ se
constată contravenții și se sancționează săvârșirea acestora.
Or, în materie contravențională, legiuitorul, potrivit art. 31 și
următoarele din Ordonanța Guvernului nr. 2/2001 privind regimul
juridic al contravențiilor, publicată în Monitorul Oficial al
României, Partea I, nr. 410 din 25 iulie 2001, a optat pentru
atacarea direct în fața instanței de judecată a actului
administrativ de constatare și sancționare a contravenției, fără
vreo altă procedură prealabilă. Astfel, dispozițiile legale criticate
se înscriu pe aceeași linie de gândire cu reglementarea de drept
comun în materie contravențională.
În fine, Curtea constată faptul că prevederile constituționale
referitoare la dreptul de petiționare nu au incidență în cauză,
întrucât textele legale criticate reglementează procedura de
contestare în fața instanței judecătorești a unui act administrativ.
Or, formularea unor acțiuni în fața instanțelor judecătorești nu
este o expresie a dreptului la petiționare, ci a dreptului de acces
liber la justiție.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 91 alin. (2) și art. 93 alin. (2), (3) și (4) din
Legea audiovizualului nr. 504/2002, excepție invocată de Societatea Comercială ăDeșteptarea” — S.A. din Bacău în Dosarul
nr. 473/32/2008 al Curții de Apel Bacău — Secția comercială, contencios administrativ și fiscal.
Definitivă și general obligatorie.
Pronunțată în ședința publică din data de 6 mai 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Benke Károly

MONITORUL OFICIAL AL ROMÂNIEI, PARTEA I, Nr. 415/22.VI.2010

7

CURTEA CONSTITUȚIONALĂ

D E C I Z I A Nr. 677
din 18 mai 2010

referitoare la excepția de neconstituționalitate a dispozițiilor art. 93 alin. (4) și art. 94 alin. (1)
din Legea nr. 122/2006 privind azilul în România
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Claudia-Margareta Krupenschi

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 93 alin. (4) și art. 94 alin. (1) din Legea
nr. 122/2006 privind azilul în România, excepție ridicată de
Anwar Daniel Mama în Dosarul nr. 9.248/4/2008 al Judecătoriei
Sectorului 4 București.
La apelul nominal se constată lipsa părților, față de care
procedura de citare este legal îndeplinită. Se prezintă interpretul
de limba arabă, domnul Dalati Bassam.
Magistratul-asistent informează Curtea asupra faptului că
partea Oficiul Român pentru Imigrări a transmis la dosarul
cauzei note scrise prin care solicită respingerea excepției de
neconstituționalitate.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate,
susținând, în acest sens, că procedura specială reglementată
de textele de lege criticate se justifică prin imperativul soluționării
cu celeritate a cauzelor în care se stabilește statutul străinilor în
România.
C U R T E A,

având în vedere actele și lucrările dosarului, reține următoarele:
Prin Încheierea din data de 30 octombrie 2009, pronunțată în
Dosarul nr. 9.248/4/2008, Judecătoria Sectorului 4 București
a sesizat Curtea Constituțională cu excepția de
neconstituționalitate a dispozițiilor art. 93 alin. (4) și art. 94
alin. (1) din Legea nr. 122/2006 privind azilul în România.
Excepția a fost ridicată de Anwar Daniel Mama, într-o cauză de
contencios administrativ având ca obiect plângerea împotriva
unei hotărâri a Oficiului Român pentru Imigrări de respingere a
cererii de acordare a accesului la o nouă procedură de azil.
În motivarea excepției de neconstituționalitate se susține,
în esență, că termenul de 30 de zile în care instanța trebuie să
soluționeze plângerea împotriva hotărârii privind accesul la o
nouă procedură de azil este prea scurt, motiv pentru care nu se
pot parcurge toate etapele cercetării judecătorești, atât instanța,
cât și părțile fiind nevoite să accelereze sau să renunțe la
parcurgerea unor etape ca, de exemplu, administrarea întregului
probator. Arată că dreptul la un proces echitabil impune
posibilitatea efectivă și reală de exercitare a dreptului de acces
la justiție și de participare directă la propriul proces, cu

garantarea exercițiului drepturilor procesuale, inclusiv a dreptului
la apărare. De asemenea, se arată că modalitatea de
soluționare a plângerii fără audierea străinului contravine
dreptului la apărare ocrotit de art. 24 din Constituție și dreptului
la un proces echitabil, garantat de art. 6 și 13 din Convenția
pentru apărarea drepturilor omului și a libertăților fundamentale.
Judecătoria Sectorului 4 București apreciază că
prevederile legale menționate nu aduc atingere dreptului la
apărare al petentului și nici dreptului acestuia la un proces
echitabil.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Guvernul apreciază că excepția de neconstituționalitate este
neîntemeiată, având în vedere că prevederile legale criticate nu
aduc atingere dreptului la apărare, liberului acces la justiție și
nici dreptului la un proces echitabil, astfel cum a statuat Curtea
Constituțională în jurisprudența sa în materie.
Avocatul Poporului consideră că dispozițiile art. 93 alin. (4)
și ale art. 94 alin. (1) din Legea nr. 122/2006 sunt constituționale.
Acestea fac referire la procedura specială de soluționare a
cererii de acordare a accesului la o nouă procedură de azil,
etapă în care nu se mai justifică parcurgerea acelorași pași
procedurali ca și în procedura inițială, de cerere a acordării
azilului. De altfel, în acest sens s-a pronunțat și Curtea
Constituțională prin deciziile nr. 1.069/2007 și nr. 1.620/2009.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 93 alin. (4) și art. 94 alin. (1) din Legea
nr. 122/2006 privind azilul în România, publicată în Monitorul
Oficial al României, Partea I, nr. 428 din 18 mai 2006, care au
următorul conținut:
— Art. 93. — Căi de atac: ă(4) În cazul depunerii plângerii,
străinul poate cere să i se acorde permisiunea de a rămâne pe
teritoriul României. Cererea de acordare a permisiunii de a
rămâne pe teritoriul statului român se soluționează în regim de
urgență de către instanța de judecată competentă, care se va

8

MONITORUL OFICIAL AL ROMÂNIEI, PARTEA I, Nr. 415/22.VI.2010

pronunța în camera de consiliu, fără citarea părților, printr-o
încheiere irevocabilă.”;
— Art. 94. — Soluționarea plângerii: ă(1) Instanța
soluționează plângerea, fără audierea străinului, în termen de
30 de zile, și pronunță o hotărâre motivată, prin care:
a) respinge plângerea; sau
b) admite plângerea, acordă accesul la o nouă procedură de
azil și dispune ca structura competentă a Oficiului Român pentru
Imigrări care a emis hotărârea să analizeze cererea în
procedură ordinară.”
În opinia autorului excepției de neconstituționalitate, textele
de lege criticate contravin dispozițiilor art. 21 ăAccesul liber la
justiție”, art. 23 alin. (1) potrivit cărora ăLibertatea individuală și
siguranța persoanei sunt inviolabile” și ale art. 24 ăDreptul la
apărare” din Constituție, precum și celor ale art. 6 ăDreptul la un
proces echitabil” și ale art. 13 ăDreptul la un recurs efectiv” din
Convenția pentru apărarea drepturilor omului și a libertăților

fundamentale, raportate la art. 2 ăDreptul la viață” și art. 3
ăInterzicerea torturii” din aceeași convenție și la art. 1 ăGaranții
procedurale în cazul expulzărilor de străini” din Protocolul nr. 7
la convenția menționată.
Analizând excepția, Curtea Constituțională constată că a mai
exercitat controlul de constituționalitate asupra dispozițiilor de
lege criticate, control efectuat prin raportare la aceleași texte
constituționale și convenționale invocate și față de critici de
neconstituționalitate similare. Astfel, prin Decizia nr. 1.069 din
20 noiembrie 2007, publicată în Monitorul Oficial al României,
Partea I, nr. 853 din 12 decembrie 2007, și Decizia nr. 1.620 din
3 decembrie 2009, publicată în Monitorul Oficial al României,
Partea I, nr. 42 din 19 ianuarie 2010, Curtea a statuat, pentru
argumentele acolo reținute și care își mențin valabilitatea și în
prezenta cauză, că prevederile art. 93 alin. (4) și art. 94 alin. (1)
din Legea nr. 122/2006 privind azilul în România nu contravin
dispozițiilor constituționale și convenționale invocate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 93 alin. (4) și art. 94 alin. (1) din Legea nr. 122/2006 privind
azilul în România, excepție ridicată de Anwar Daniel Mama în Dosarul nr. 9.248/4/2008 al Judecătoriei Sectorului 4 București.
Definitivă și general obligatorie.
Pronunțată în ședința publică din data de 18 mai 2010.
PREȘEDINTE,

ACSINTE GASPAR
Magistrat-asistent,
Claudia-Margareta Krupenschi

CURTEA CONSTITUȚIONALĂ

D E C I Z I A Nr. 681
din 18 mai 2010

referitoare la excepția de neconstituționalitate a dispozițiilor art. 81 alin. (2) din Legea nr. 122/2006
privind azilul în România
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Claudia-Margareta Krupenschi

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 81 alin. (2) din Legea nr. 122/2006 privind azilul

în România, excepție ridicată de Su Ruxiang în Dosarul
nr. 13.557/233/2009 al Judecătoriei Galați — Secția civilă, cauză
ce formează obiectul Dosarului nr. 8.272D/2009 al Curții
Constituționale.
La apelul nominal se constată lipsa părților, față de care
procedura de citare este legal îndeplinită. Se prezintă interpretul
autorizat de limba chineză, domnul Ioan Budura.
Președintele dispune a se face apelul și în Dosarul
nr. 8.273D/2009, având ca obiect aceeași excepție de
neconstituționalitate, ridicată de Xu Enchang în Dosarul
nr. 13.553/233/2009 al aceleiași instanțe de judecată.
La apelul nominal se constată lipsa părților, față de care
procedura de citare este legal îndeplinită.

MONITORUL OFICIAL AL ROMÂNIEI, PARTEA I, Nr. 415/22.VI.2010
Magistratul-asistent informează Curtea asupra faptului că
partea Oficiul Român pentru Imigrări a transmis la dosarele celor
două cauze note scrise prin care solicită respingerea ca
neîntemeiată a excepției de neconstituționalitate.
Președintele, din oficiu, văzând identitatea de obiect a
acestor cauze, pune în discuție problema conexării lor.
Reprezentantul Ministerului Public este de acord cu
propunerea de conexare a cauzelor strigate.
Președintele Curții, în temeiul art. 14 și al art. 53 alin. (5) din
Legea nr. 47/1992, dispune conexarea Dosarului nr. 8.273D/2009
la Dosarul nr. 8.272D/2009, care a fost primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției. Condițiile speciale impuse
de Legea nr. 122/2006 privind azilul în România se justifică prin
obiectul acestei reglementări, și anume regimul juridic al
străinilor care solicită o formă de protecție în România, astfel că
nu se poate susține încălcarea accesului la justiție, drept ce,
oricum, nu echivalează cu accesul, în toate cazurile, la toate
structurile judecătorești și la toate căile de atac.
C U R T E A,

având în vedere actele și lucrările dosarelor, reține următoarele:
Prin încheierile din 29 octombrie 2009, pronunțate în Camera de
Consiliu în dosarele nr. 13.557/233/2009 și nr. 13.553/233/2009,
Judecătoria Galați — Secția civilă a sesizat Curtea
Constituțională cu excepția de neconstituționalitate a
dispozițiilor art. 81 alin. (2) din Legea nr. 122/2006 privind azilul
în România. Excepțiile au fost ridicate de Su Ruxiang și de
Xu Enchang în cauze având ca obiect soluționarea unor plângeri
împotriva unor decizii de respingere a cererilor de acordare a unei
forme de protecție în România.
În motivarea excepției de neconstituționalitate, având un
conținut identic, autorii acesteia susțin că dispozițiile art. 81
alin. (2) din Legea nr. 122/2006, prin aceea că elimină dreptul la
recurs împotriva sentinței de menținere a hotărârii Oficiului
Român pentru Imigrări, încalcă dreptul de acces la justiție,
garantat de art. 21 din Constituție.
Judecătoria Galați — Secția civilă apreciază că excepția
de neconstituționalitate este neîntemeiată, deoarece stabilirea
de către legiuitor a unor căi de atac diferite pentru cele două
situații reglementate de art. 81 din Legea nr. 122/2006 nu
reprezintă o încălcare a principiului liberului acces la justiție și
nici a dreptului la un recurs efectiv.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Avocatul Poporului a comunicat punctul său de vedere prin
care apreciază că dispozițiile art. 81 alin. (2) din Legea
nr. 122/2006 privind azilul în România sunt constituționale.
Stabilirea caracterului irevocabil al hotărârii instanței prin care
se menține hotărârea Oficiului Român pentru Imigrări nu este
incompatibilă cu prevederile constituționale care garantează
accesul liber la justiție. Legiuitorul este abilitat să stabilească
regulile de competență și procedură, iar în considerarea unor
situații deosebite, cum ar fi, în cazul de față, soluționarea
urgentă a unei anumite categorii de cereri formulate de o
categorie specială de persoane, pot fi adoptate reglementări
diferite. În plus, dublul grad de jurisdicție este prevăzut de

9

Convenția pentru apărarea drepturilor omului și a libertăților
fundamentale doar în materie penală.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierile de sesizare, punctul de vedere al
Avocatului Poporului, rapoartele întocmite de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 81 alin. (2) din Legea nr. 122/2006 privind azilul
în România, publicată în Monitorul Oficial al României, Partea I,
nr. 428 din 18 mai 2006, cu următorul conținut:
— Art. 81. — Hotărârea instanței de judecată: ă(2) Hotărârea
instanței prevăzută la alin. (1) lit. b) este irevocabilă.”
Dispozițiile art. 81 alin. (1) lit. b), la care textul legal criticat
face trimitere, prevăd următoarele: ă(1) Instanța de judecată
soluționează plângerea în termen de 10 zile și pronunță o
hotărâre motivată, prin care: (...)
b) menține hotărârea Oficiului Român pentru Imigrări.”
În opinia autorului excepției, textul de lege criticat contravine
dispozițiilor art. 13 ăDreptul la un recurs efectiv” din Convenția
pentru apărarea drepturilor omului și a libertăților fundamentale,
text invocat prin raportare la art. 20 ăTratatele internaționale
privind drepturile omului” și ale art. 21 ăAccesul liber la justiție”
din Constituție.
Analizând excepția, Curtea Constituțională constată că
soluția juridică de principiu, reglementată de art. 81 alin. (2) din
Legea nr. 122/2006 privind azilul în România, este aceeași cu
cea prevăzută de art. 21 alin. (5) din Ordonanța Guvernului
nr. 102/2000 privind statutul și regimul refugiaților în România,
act normativ abrogat odată cu intrarea în vigoare a Legii
nr. 122/2006. Asupra acestui din urmă text, Curtea
Constituțională a pronunțat mai multe decizii, prin raportare la
critici de neconstituționalitate asemănătoare celor formulate și în
această cauză, relevante în acest sens fiind Decizia nr. 445 din
15 septembrie 2005, publicată în Monitorul Oficial al României,
Partea I, nr. 918 din 13 octombrie 2005, sau Decizia nr. 364 din
4 mai 2006, publicată în Monitorul Oficial al României, Partea I,
nr. 525 din 19 iunie 2006. Cu acele prilejuri, Curtea a statuat că
textul de lege examinat nu contravine liberului acces la justiție și
nici dreptului la un proces echitabil, reținând, în principiu, că
ăstabilirea regulilor de desfășurare a procesului în fața
instanțelor judecătorești este de competența exclusivă a
legiuitorului, care poate institui, în considerarea unor situații
deosebite, reguli speciale de procedură, atât în ceea ce privește
termenele de soluționare a cererilor, cât și relativ la posibilitatea
exercitării căilor de atac împotriva hotărârilor pronunțate”.
Întrucât în prezenta cauză nu au intervenit elemente noi de
natură să justifice schimbarea jurisprudenței Curții, cele statuate
prin deciziile menționate își păstrează valabilitatea și în prezenta
cauză.

10

MONITORUL OFICIAL AL ROMÂNIEI, PARTEA I, Nr. 415/22.VI.2010

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 81 alin. (2) din Legea nr. 122/2006 privind azilul în România,
excepție ridicată de Su Ruxiang și Xu Enchang în dosarele nr. 13.557/233/2009 și nr. 13.553/233/2009 ale Judecătoriei Galați —
Secția civilă.
Definitivă și general obligatorie.
Pronunțată în ședința publică din data de 18 mai 2010.
PREȘEDINTE,

ACSINTE GASPAR
Magistrat-asistent,
Claudia-Margareta Krupenschi
CURTEA CONSTITUȚIONALĂ

D E C I Z I A Nr. 700
din 25 mai 2010

referitoare la excepția de neconstituționalitate a dispozițiilor art. 2 alin. (1), art. 7 alin. (1),
art. 10 alin. (1) și art. 13 alin. (1), (2) și (5) din Ordonanța de urgență a Guvernului nr. 119/2007
privind măsurile pentru combaterea întârzierii executării obligațiilor de plată rezultate
din contracte comerciale
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Benke Károly

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 2 alin. (1), art. 7 alin. (1), art. 10 alin. (1) și
art. 13 alin. (1), (2) și (5) din Ordonanța de urgență a Guvernului
nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale,
excepție ridicată de Societatea Comercială ăRetail Food
Service” — S.R.L. din București în Dosarul nr. 9.476/55/2009 al
Judecătoriei Arad — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care apreciază că
excepția ce vizează art. 13 alin. (1), (2) și (5) din Ordonanța de
urgență a Guvernului nr. 119/2007 este inadmisibilă, întrucât
acest text legal nu are legătură cu soluționarea cauzei. În ceea
ce privește excepția de neconstituționalitate a dispozițiilor art. 2
alin. (1), art. 7 alin. (1), art. 10 alin. (1), se consideră că este
neîntemeiată, invocându-se jurisprudența în materie a Curții
Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 7 octombrie 2009, pronunțată în Dosarul
nr. 9.476/55/2009, Judecătoria Arad — Secția civilă a sesizat
Curtea Constituțională cu excepția de neconstituționalitate
a dispozițiilor art. 2 alin. (1), art. 7 alin. (1), art. 10 alin. (1),
art. 13 alin. (1), (2) și (5) din Ordonanța de urgență a

Guvernului nr. 119/2007 privind măsurile pentru combaterea
întârzierii executării obligațiilor de plată rezultate din
contracte comerciale, excepție ridicată de Societatea
Comercială ăRetail Food Service” — S.R.L. din București într-o
cauză având ca obiect emiterea unei ordonanțe de plată.
În motivarea excepției de neconstituționalitate se susține
că art. 2 alin. (1) din Ordonanța de urgență a Guvernului
nr. 119/2007 permite instanței de judecată să soluționeze cauza
fără a-și exercita obligația de aflare a adevărului, doar pe baza
susținerilor subiective ale creditorului. De asemenea, se arată că
posibilitatea soluționării cererii creditorului numai pe baza actelor
depuse și a explicațiilor date de părți — art. 7 alin. (1) din
ordonanța de urgență —, precum și limitarea mijloacelor de
probă admise numai la înscrisuri — art. 10 alin. (1) din
ordonanța de urgență — încalcă atât dreptul la un proces
echitabil, cât și dreptul la apărare.
În fine, art. 13 alin. (1), (2) și (5) din Ordonanța de urgență a
Guvernului nr. 119/2007 este neconstituțional, întrucât nu
prevede dacă cererea în anulare pe care o reglementează este
sau nu o cale de atac, dacă face parte sau nu din procedura
contencioasă, sau dacă pot fi administrate și alte probe decât
cele cu înscrisuri. Totodată, instituirea unui termen mai scurt în
care se poate formula cerere de anulare decât termenul de drept
comun încalcă principiul constituțional al egalității.
Judecătoria Arad — Secția civilă consideră că excepția de
neconstituționalitate formulată este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale

MONITORUL OFICIAL AL ROMÂNIEI, PARTEA I, Nr. 415/22.VI.2010
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 2 alin. (1), art. 7 alin. (1), art. 10 alin. (1), art. 13
alin. (1), (2) și (5) din Ordonanța de urgență a Guvernului
nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale,
publicată în Monitorul Oficial al României, Partea I, nr. 738 din
31 octombrie 2007, care au următorul cuprins:
— Art. 2 alin. (1): ă(1) Prezenta ordonanță de urgență se aplică
creanțelor certe, lichide și exigibile ce reprezintă obligații de plată
a unor sume de bani care rezultă din contracte comerciale.”;
— Art. 7 alin. (1): ă(1) Pentru soluționarea cererii, judecătorul
dispune citarea părților, potrivit dispozițiilor Codului de procedură
civilă referitoare la pricinile urgente, pentru explicații și lămuriri,
precum și pentru a stărui în efectuarea plății sumei datorate de
debitor ori pentru a se ajunge la o înțelegere a părților asupra
modalităților de plată. Citația va fi înmânată părții cu 3 zile
înaintea termenului de judecată.”;
— Art. 10 alin. (1): ă(1) În cazul în care, ca urmare a verificării
cererii pe baza înscrisurilor depuse, a declarațiilor părților,
precum și a celorlalte probe administrate, constată că cererea
este întemeiată, instanța emite o ordonanță de plată, în care se
precizează suma și termenul de plată.”;
— Art. 13 alin. (1), (2) și (5): ă(1) Împotriva ordonanței de
plată debitorul poate formula cerere în anulare, în termen de 10
zile de la data comunicării acesteia.
(2) Cererea în anulare se soluționează de către instanța
competentă pentru judecarea fondului cauzei în primă
instanță.[...]
(5) Hotărârea prin care a fost respinsă cererea în anulare
este irevocabilă.”
Textele constituționale invocate în susținerea excepției sunt
cele ale art. 16 alin. (1) privind egalitatea în drepturi, art. 21
alin. (3) privind dreptul la un proces echitabil, art. 24 privind
dreptul de apărare și art. 44 alin. (1) privind dreptul de proprietate
privată.
Examinând excepția de neconstituționalitate ridicată, Curtea
constată următoarele:
I. Excepția de neconstituționalitate care privește art. 13
alin. (1), (2) și (5) din Ordonanța de urgență a Guvernului
nr. 119/2007 este inadmisibilă, textul criticat neavând legătură
cu cauza, întrucât la momentul ridicării excepției de
neconstituționalitate nici măcar nu s-a emis ordonanța de plată.

11

Or, cererea în anulare este o cale de atac împotriva acestei
ordonanțe, iar excepția de neconstituționalitate nu poate privi o
eventualitate, interesul celui ce ridică excepția trebuind să fie
născut, actual și direct. În aceste condiții, această prevedere
legală criticată nu îndeplinește condiția legăturii cu cauza
prevăzută de art. 29 alin. (1) din Legea nr. 47/1992. A admite că
un atare text ar avea legătură cu cauza ar însemna ca în
anumite faze procesuale să se poată ridica excepții de
neconstituționalitate care să vizeze alte faze procesuale, ceea
ce este inadmisibil.
II. Curtea constată că asupra constituționalității dispozițiilor
art. 2 alin. (1), art. 7 alin. (1) și art. 10 alin. (1) din Ordonanța de
urgență a Guvernului nr. 119/2007, Curtea s-a pronunțat în
repetate rânduri, exemplu fiind Decizia nr. 1.480 din
10 noiembrie 2009, publicată în Monitorul Oficial al României,
Partea I, nr. 44 din 20 ianuarie 2010, Decizia nr. 1.001 din
7 octombrie 2008, publicată în Monitorul Oficial al României,
Partea I, nr. 774 din 18 noiembrie 2008, sau Decizia nr. 1.116 din
16 octombrie 2008, publicată în Monitorul Oficial al României,
Partea I, nr. 776 din 19 noiembrie 2008. Cu acele prilejuri,
Curtea a stabilit că ăOrdonanța de urgență a Guvernului
nr. 119/2007 a fost adoptată pentru a stabili măsuri pentru
combaterea întârzierii executării obligațiilor de plată asumate
prin contracte comerciale și pentru stabilirea unei proceduri
simplificate de soluționare a acțiunilor în justiție având ca obiect
asemenea obligații. Or, potrivit art. 126 din Constituție,
competența instanțelor de judecată și procedura în fața acestora
se stabilesc prin lege, precum ordonanța criticată. Prevederile
de lege criticate sunt în sensul aplicării principiului rolului activ
al judecătorului, care, la soluționarea pricinilor în primă instanță,
are obligația de a încerca împăcarea părților. Faptul că, potrivit
art. 7 din Ordonanța de urgență a Guvernului nr. 119/2007,
judecătorul citează părțile pentru explicații și lămuriri și stăruie în
efectuarea plății sumei datorate nu înseamnă ca acesta se
antepronunță, întrucât hotărârea se va da numai după ce
judecătorul va analiza toate probele aflate la dosar, inclusiv cele
propuse de debitor. Mai mult, art. 2 din ordonanță prevede că
procedura reglementată de acest act normativ vizează exclusiv
creanțele certe, lichide și exigibile ce reprezintă obligații de plată
a unor sume de bani care rezultă din contracte comerciale, iar
art. 10 dispune că ordonanța de plată se va emite numai în urma
verificării cererii pe baza înscrisurilor depuse, a declarațiilor
părților, precum și a celorlalte probe administrate, instanța
constatând că cererea este întemeiată”.
Soluția și considerentele deciziilor pronunțate sunt aplicabile
și în cauza de față, deoarece nu au intervenit elemente noi de
natură să determine reconsiderarea jurisprudenței Curții.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

I. Respinge ca inadmisibilă excepția de neconstituționalitate a dispozițiilor art. 13 alin. (1), (2) și (5) din Ordonanța de
urgență a Guvernului nr. 119/2007 privind măsurile pentru combaterea întârzierii executării obligațiilor de plată rezultate din
contracte comerciale, excepție ridicată de Societatea Comercială ăRetail Food Service” — S.R.L. din București în Dosarul
nr. 9.476/55/2009 al Judecătoriei Arad — Secția civilă.
II. Respinge ca neîntemeiată excepția de neconstituționalitate a dispozițiilor art. 2 alin. (1), art. 7 alin. (1) și art. 10 alin. (1)
din Ordonanța de urgență a Guvernului nr. 119/2007 privind măsurile pentru combaterea întârzierii executării obligațiilor de plată
rezultate din contracte comerciale, excepție ridicată de același autor în același dosar al aceleiași instanțe.
Definitivă și general obligatorie.
Pronunțată în ședința publică din data de 25 mai 2010.
PREȘEDINTE,

ACSINTE GASPAR
Magistrat-asistent,
Benke Károly

12

MONITORUL OFICIAL AL ROMÂNIEI, PARTEA I, Nr. 415/22.VI.2010
CURTEA CONSTITUȚIONALĂ

D E C I Z I A Nr. 701
din 25 mai 2010

referitoare la excepția de neconstituționalitate a dispozițiilor art. 36, art. 38 și art. 104 teza finală
din Legea nr. 85/2006 privind procedura insolvenței
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Benke Károly

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 36, art. 38 și art. 104 teza finală din Legea
nr. 85/2006 privind procedura insolvenței, excepție invocată de
Societatea Comercială ăE.ON Gaz România” din Târgu Mureș în
Dosarul nr. 403.5/64/2007 al Curții de Apel Brașov — Secția
comercială.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care apreciază că
excepția de neconstituționalitate este neîntemeiată, invocând în
acest sens jurisprudența Curții Constituționale.
C U R T E A,

având în vedere actele și lucrările dosarului, constată
următoarele:
Prin Decizia nr. 378/R din 20 august 2009, pronunțată în
Dosarul nr. 403.5/64/2007, Curtea de Apel Brașov — Secția
comercială a sesizat Curtea Constituțională cu excepția de
neconstituționalitate a dispozițiilor art. 36, art. 38 și art. 104
teza finală din Legea nr. 85/2006 privind procedura
insolvenței, excepție invocată de Societatea Comercială ăE.ON
Gaz România” din Târgu Mureș într-o cauză având ca obiect
soluționarea recursurilor declarate împotriva unei sentințe a
judecătorului-sindic în cadrul procedurii de insolvență.
În motivarea excepției de neconstituționalitate se arată
că art. 36 din Legea nr. 85/2006 este neconstituțional, întrucât
furnizorul de servicii se află în imposibilitatea de a formula cereri
sau acțiuni judiciare în realizarea creanțelor pe care le are față
de debitorul supus procedurii insolvenței.
Se mai apreciază că prevederile art. 38 din Legea
nr. 85/2006 nesocotesc dreptul de proprietate al societății, care
este obligată să furnizeze gazele naturale către debitorul aflat în
stare de reorganizare, fără a exista obligația corelativă a
acesteia din urmă de a plăti gazele furnizate. Având în vedere
iminenta stare de faliment a debitorului, furnizorul se află în
situația ăpierderi aproape sigure”, în condițiile în care cuantumul
creanței pe care o are deja de încasat de la debitor se află în
continuă creștere.
Autorul consideră, de asemenea, că prevederile art. 104 teza
finală din Legea nr. 85/2006 prin care se limitează cuantumul

cauțiunii ce garantează plata serviciilor furnizate la 30% din
costul serviciilor prestate încalcă, de asemenea, dispozițiile
art. 44 din Constituție, care garantează dreptul de proprietate.
Curtea de Apel Brașov — Secția comercială apreciază că
dispozițiile criticate nu încalcă textele constituționale invocate
și, prin urmare, excepția de neconstituționalitate este
neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Avocatul Poporului consideră că textele legale criticate sunt
constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 36, art. 38 și art. 104 teza finală din Legea
nr. 85/2006 privind procedura insolvenței, publicată în Monitorul
Oficial al României, Partea I, nr. 359 din 21 aprilie 2006, care
au următorul cuprins:
— Art. 36: ăDe la data deschiderii procedurii se suspendă de
drept toate acțiunile judiciare sau măsurile de executare silită
pentru realizarea creanțelor asupra debitorului sau bunurilor
sale, cu excepția căilor de atac declanșate de debitor.”;
— Art. 38: ăOrice furnizor de servicii — electricitate, gaze
naturale, apă, servicii telefonice sau altele asemenea — nu are
dreptul, în perioada de observație și în perioada de
reorganizare, să schimbe, să refuze ori să întrerupă temporar
un astfel de serviciu către debitor sau către averea debitorului,
în cazul în care acesta are calitatea de consumator captiv,
potrivit legii.”;
— Art. 104: ăPrin excepție de la dispozițiile art. 38,
judecătorul-sindic poate, la cererea furnizorului, să dispună ca
debitorul să depună o cauțiune la o bancă, drept condiție pentru
îndatorirea furnizorului de a-i presta serviciile sale în timpul
desfășurării procedurii prevăzute în prezenta secțiune. O astfel
de cauțiune nu va putea depăși 30% din costul serviciilor
prestate debitorului și neachitate ulterior deschiderii procedurii.”

MONITORUL OFICIAL AL ROMÂNIEI, PARTEA I, Nr. 415/22.VI.2010
Textele constituționale invocate în susținerea excepției sunt
cele ale art. 21 privind accesul liber la justiție și art. 44 referitor
la dreptul de proprietate privată.
Examinând excepția de neconstituționalitate ridicată, Curtea
constată următoarele:
I. Deși art. 36 din Legea nr. 85/2006 a fost modificat prin
Legea nr. 277/2009 privind aprobarea Ordonanței de urgență a
Guvernului nr. 173/2008 pentru modificarea și completarea Legii
nr. 85/2006 privind procedura insolvenței și pentru modificarea
lit. c) a art. 6 din Legea nr. 146/1997 privind taxele judiciare de
timbru, publicată în Monitorul Oficial al României, Partea I,
nr. 486 din 14 iulie 2009, soluția legislativă de principiu a rămas
neschimbată. În aceste condiții, se constată că asupra
problemei de principiu evocate de autorul excepției Curtea s-a
mai pronunțat, spre exemplu, prin Decizia nr. 1.075 din
20 noiembrie 2007, publicată în Monitorul Oficial al României,
Partea I, nr. 8 din 7 ianuarie 2008, prin care s-a stabilit că, ăîn
cadrul procedurii insolvenței, creditorii pot folosi toate mijloacele
procedurale puse la dispoziție de lege pentru realizarea
drepturilor lor. În legătură cu acestea, se observă că, potrivit
art. 126 alin. (2) din Constituție, legiuitorul are competența
exclusivă de a stabili procedura de judecată, iar situația specifică
avută în vedere la reglementarea procedurii insolvenței a
justificat instituirea unor norme de procedură speciale. Acest fapt
nu înseamnă, însă, că nu se asigură o garanție efectivă
drepturilor creditorilor.
În al doilea rând, Curtea reține că dreptul la acțiune al
creditorilor, suspendat de textul de lege criticat, nu dispare, el fiind
conservat prin art. 40 din Legea nr. 85/2006, care prevede, de
asemenea, suspendarea curgerii termenelor de prescripție a
acțiunilor la care se referă textul de lege criticat. Aceste termene
încep să curgă din nou în cazul respingerii sau închiderii procedurii
insolvenței, în condițiile art. 15 din Decretul nr. 167/1958, publicat
în Buletinul Oficial nr. 19 din 21 aprilie 1958.
Existența riscului ca, ulterior încheierii procedurii insolvenței,
creditorul să nu-și mai poată recupera creanța are ca temei lipsa
de diligență a creditorului care nu a acționat pentru valorificarea
drepturilor sale în cadrul procedurii colective și nu poate fi privită
ca aducând vreo atingere dreptului la un proces echitabil sub
aspectul puterii obligatorii a hotărârilor instanței de judecată”.

13

II. Referitor la excepția de neconstituționalitate care vizează
art. 38 și art. 104 teza finală din Legea nr. 85/2006, se constată
că instanța de contencios constituțional, prin Decizia nr. 1.487
din 10 noiembrie 2009, publicată în Monitorul Oficial al
României, Partea I, nr. 44 din 20 ianuarie 2010, a stabilit
constituționalitatea acestora în raport cu o critică identică pe
care chiar autorul prezentei excepții a formulat-o. Cu acel prilej,
Curtea a statuat că, ăpotrivit dispozițiilor criticate, debitorul aflat
în poziția de consumator captiv are dreptul să beneficieze de
serviciile de electricitate, gaze naturale, apă, servicii telefonice
sau altele asemenea, furnizorii fiind obligați să nu schimbe, să
nu refuze sau să nu întrerupă temporar aceste servicii pe
perioada de observație și în perioada de reorganizare. Într-o
situație contrară, șansele debitorului care, din motive tehnice,
economice sau de reglementare, nu își poate alege furnizorii
serviciilor menționate, de a-și reorganiza activitatea ar fi
compromise, demersul său în temeiul Legii nr. 85/2006
devenind inutil.
Cu toate acestea, în scopul protejării furnizorilor, la cererea
acestora, judecătorul-sindic poate dispune ca debitorul să
consemneze la o bancă o cauțiune care nu va depăși 30% din
costul serviciilor prestate debitorului și neachitate față de
respectivul furnizor-creditor. Obligația de plată a cauțiunii are ca
finalitate, pe de o parte, instituirea unei garanții pentru creditor,
în ceea ce privește acoperirea eventualelor daune suferite ca
urmare a întârzierii executării și, pe de altă parte, constituie o
condiție pentru îndatorirea furnizorului de a-i presta serviciile
sale în timpul desfășurării procedurii reorganizării.
Curtea, ținând seama de bogata sa jurisprudență în materia
cauțiunii, reține că instituirea acestei obligații nu poate fi
calificată ca o modalitate de a împiedica accesul liber la justiție
și nici dreptul de proprietate al debitorului, ci, dimpotrivă,
constituie tocmai expresia valorificării lor în cadrul raporturilor
juridice concrete, asigurându-se în această manieră echilibrul
între persoane cu interese contrare”.
Întrucât nu au intervenit elemente noi, de natură a determina
reconsiderarea jurisprudenței Curții, considerentele și soluția
deciziilor menționate își păstrează valabilitatea și în prezenta
cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 36, art. 38 și art. 104 teza finală din Legea
nr. 85/2006 privind procedura insolvenței, excepție invocată de Societatea Comercială ăE.ON Gaz România” din Târgu Mureș în
Dosarul nr. 403.5/64/2007 al Curții de Apel Brașov — Secția comercială.
Definitivă și general obligatorie.
Pronunțată în ședința publică din data de 25 mai 2010.
PREȘEDINTE,

ACSINTE GASPAR
Magistrat-asistent,
Benke Károly

14

MONITORUL OFICIAL AL ROMÂNIEI, PARTEA I, Nr. 415/22.VI.2010
CURTEA CONSTITUȚIONALĂ

D E C I Z I A Nr. 702
din 25 mai 2010

referitoare la excepția de neconstituționalitate a dispozițiilor art. 2, art. 5, art. 7 alin. (1) și art. 10
din Ordonanța de urgență a Guvernului nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale, precum și a ordonanței
de urgență în ansamblul său
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Benke Károly

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate a
dispozițiilor Ordonanței de urgență a Guvernului nr. 119/2007
privind măsurile pentru combaterea întârzierii executării obligațiilor
de plată rezultate din contracte comerciale, excepție ridicată de
Societatea Comercială ăKoket” — S.R.L. din Vaslui în Dosarul
nr. 1.313/89/2009 al Tribunalului Vaslui — Secția civilă și care face
obiectul Dosarului Curții Constituționale nr. 7.953D/2009.
La apelul nominal se constată lipsa părților, procedura de
citare fiind legal îndeplinită față de autorul excepției. În legătură cu
procedura de citare ce privește cealaltă parte, VRC Meatmed Ltd
din Limassol — Republica Cipru, magistratul-asistent referă
asupra faptului că aceasta și-a ales sediul procesual la un cabinet
de avocatură, care între timp s-a mutat de la sediul indicat în
dosar. În aceste condiții, dovada de îndeplinire a procedurii de
citare s-a întors cu mențiunea ădestinatar mutat de la adresă”.
Reprezentantul Ministerului Public, având cuvântul asupra
acestui aspect, consideră că se impune aplicarea sancțiunii
prevăzute de art. 98 din Codul de procedură civilă din moment
ce partea nu a încunoștințat Curtea Constituțională de noua
adresă la care urmează a fi citată.
Curtea dispune aplicarea art. 98 din Codul de procedură civilă
în ceea ce privește partea VRC Meatmed Ltd din Limassol —
Republica Cipru astfel încât procedura de citare se consideră a
fi legal îndeplinită.
Președintele dispune a se face apelul și în dosarele
nr. 7.964D/2009 și nr. 7.989D/2009, având ca obiect o excepție
de neconstituționalitate similară cu cea ridicată în Dosarul
nr. 7.953D/2009.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere similitudinea dintre obiectul
excepțiilor de neconstituționalitate ridicate în dosarele susmenționate, din oficiu, pune în discuție conexarea dosarelor
nr. 7.964D/2009 și nr. 7.989D/2009 la Dosarul nr. 7.953D/2009.
Reprezentantul Ministerului Public este de acord cu măsura
conexării.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea dosarelor nr. 7.964D/2009 și
nr. 7.989D/2009 la Dosarul nr. 7.953D/2009, care este primul
înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care apreciază că
excepția de neconstituționalitate este neîntemeiată.
C U R T E A,

având în vedere actele și lucrările dosarelor, constată
următoarele:
Prin Încheierea din 19 octombrie 2009, pronunțată în Dosarul
nr. 1.313/89/2009, Tribunalul Vaslui — Secția civilă a sesizat
Curtea Constituțională cu excepția de neconstituționalitate
a dispozițiilor Ordonanței de urgență a Guvernului

nr. 119/2007 privind măsurile pentru combaterea întârzierii
executării obligațiilor de plată rezultate din contracte
comerciale, excepție ridicată de Societatea Comercială ăKoket” —
S.R.L. din Vaslui într-o cauză având ca obiect soluționarea
cererii de anulare formulate împotriva unei ordonanțe de plată.
Prin încheierile din 13 octombrie 2009, 14 octombrie 2009,
pronunțate în dosarele nr. 1.839/4/2009 și nr. 3.495/1285/2009,
Judecătoria Cluj-Napoca și Tribunalul Comercial Cluj au
sesizat Curtea Constituțională cu excepția de
neconstituționalitate a dispozițiilor art. 7 alin. (1) din
Ordonanța de urgență a Guvernului nr. 119/2007, precum și
a ordonanței de urgență în ansamblul ei, respectiv art. 2,
art. 5 și art. 10 din Ordonanța de urgență a Guvernului
nr. 119/2007, precum și a ordonanței de urgență în
ansamblul ei, excepții ridicate de Societatea Comercială
ăFarmadon” — S.R.L. din Cluj-Napoca și Societatea Comercială
ăHedera Farmacie” — S.R.L. din Cluj-Napoca în cauze având
ca obiect soluționarea cererii de emitere a unei ordonanțe de
plată.
În motivarea excepției de neconstituționalitate în Dosarul
nr. 7.953D/2009, Societatea Comercială ăKoket” — S.R.L. din
Vaslui susține că dispozițiile Ordonanței de urgență a Guvernului
nr. 119/2007 permit instanței de judecată să soluționeze cauza fără
a-și exercita obligația de aflare a adevărului, doar pe baza
susținerilor subiective ale creditorului. Apărarea exercitată pe calea
cererii în anulare nu poate fi la fel de eficientă ca aceea de care ar
beneficia într-o cale de atac prevăzută de dreptul comun, în
condițiile în care mijloacele de probă nu sunt identice. În
consecință, posibilitatea soluționării cererii creditorului doar pe baza
actelor depuse și a cererii în anulare formulată de debitor doar prin
analizarea actelor și a explicațiilor date de către acesta, împiedică
exercitarea dreptului la apărare, iar emiterea titlului executoriu în
urma unui proces sumar și executarea acestui titlu încalcă dreptul
constituțional la ocrotirea proprietății. Limitarea probatoriului doar la
înscrisuri, decăderea debitorului din dreptul de a contesta creanța
prin întâmpinare, soluționarea cererii în anulare de către aceeași
instanță care a soluționat cererea de emitere a ordonanței de plată,
imposibilitatea atacării cu recurs a hotărârii de respingere a cererii
în anulare sunt tot atâtea motive care demonstrează
neconstituționalitatea actului normativ contestat.
În fine, este încălcat dreptul la un proces echitabil, întrucât
respingerea cererii în anulare duce la imposibilitatea debitorului
de a-și dovedi ulterior, pe calea unei acțiuni de drept comun,
drepturile asupra fondului raporturilor juridice dintre părți.
În Dosarul nr. 7.964D/2009, Societatea Comercială
ăFarmadon” — S.R.L. din Cluj-Napoca susține că, în cadrul
procedurii reglementate de dispozițiile Ordonanței de urgență a
Guvernului nr. 119/2007, nu se poate administra un probatoriu
complet și nu se pot face nici apărări de fond, iar debitorul este
amenințat cu obținerea unui titlu executoriu de către creditor
într-un termen foarte scurt și nerezonabil. Astfel, din punct de
vedere procesual, debitorul este pus într-o situație vădit
inferioară creditorului din moment ce debitorul este pus în
situația de a nu se mai putea apăra.
Cu privire la dispozițiile art. 7 alin. (1) din Ordonanța de
urgență a Guvernului nr. 119/2007, se arată că acestea încalcă
art. 21 alin. (1) și (3), precum și art. 124 alin. (2) din Constituție,
întrucât transformă judecătorul cererii de emitere a ordonanței
de plată într-o autoritate ăcare încearcă să impună unei părți să
plătească înainte de a se face orice verificare”.

MONITORUL OFICIAL AL ROMÂNIEI, PARTEA I, Nr. 415/22.VI.2010
În Dosarul nr. 7.989D/2009, Societatea Comercială ăHedera
Farmacie” — S.R.L. din Cluj-Napoca susține că dispozițiile
legale criticate sunt neconstituționale, întrucât cererea privind
ordonanța de plată este analizată de instanță doar prin prisma
susținerilor creditoarei, fără a se cerceta caracterul cert, lichid și
exigibil al creanței și fără a se da posibilitatea debitorului să își
susțină, cu probe, punctul său de vedere. Limitarea probatoriului
doar la înscrisuri, posibilitatea oferită instanței de judecată de a
nu își exercita obligația de aflare a adevărului sau posibilitatea
soluționării cererii creditorului doar pe baza actelor depuse și a
explicațiilor date de acesta sunt tot atâtea încălcări ale art. 21
alin. (3), art. 24 și art. 44 alin. (1) din Constituție.
Tribunalul Vaslui — Secția civilă și Judecătoria ClujNapoca apreciază că excepția de neconstituționalitate formulată
este neîntemeiată.
Tribunalul Comercial Cluj, contrar art. 29 alin. (4) din Legea
nr. 47/1992, nu și-a exprimat opinia asupra excepției de
neconstituționalitate formulate.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul, în Dosarul nr. 7.964D/2009, apreciază că excepția
de neconstituționalitate ridicată este neîntemeiată, în timp ce,
în celelalte dosare, nu a comunicatul punctul său de vedere.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierile de sesizare, punctul de vedere al
Guvernului, rapoartele întocmite de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile Ordonanței de urgență a Guvernului nr. 119/2007
privind măsurile pentru combaterea întârzierii executării
obligațiilor de plată rezultate din contracte comerciale, publicată
în Monitorul Oficial al României, Partea I, nr. 738 din 31 octombrie
2007, precum și, punctual, prevederile art. 2, art. 5, art. 7 alin. (1)
și art. 10 din Ordonanța de urgență a Guvernului nr. 119/2007.
Textele legale punctual criticate au următorul cuprins:
— Art. 2: ă(1) Prezenta ordonanță de urgență se aplică
creanțelor certe, lichide și exigibile ce reprezintă obligații de
plată a unor sume de bani care rezultă din contracte comerciale.
(2) Nu sunt incluse în sfera de aplicare a prezentei ordonanțe
de urgență:
a) creanțele înscrise la masa credală în cadrul unei proceduri
de insolvență;
b) contractele încheiate între comercianți și consumatori.”;
— Art. 5: ă(1) Cererea privind creanța de plată a prețului se
depune la instanța competentă pentru judecarea fondului cauzei
în primă instanță.
(2) În cazul litigiilor privitoare la obligații de plată rezultând
din contracte comerciale nu este necesară parcurgerea, în
prealabil, a etapei concilierii directe prevăzute la art. 7201 din
Codul de procedură civilă.
(3) Cererea privind creanța de plată a prețului rezultând
dintr-un contract de achiziție publică, de concesiune de lucrări
publice sau de servicii se depune la instanța de contencios
administrativ competentă, care va aplica pentru soluționarea
cauzei prevederile prezentei ordonanțe de urgență.
(4) Judecătorul verifică din oficiu competența instanței,
procedând conform legii.”;
— Art. 7 alin. (1): ă(1) Pentru soluționarea cererii, judecătorul
dispune citarea părților, potrivit dispozițiilor Codului de procedură

15

civilă referitoare la pricinile urgente, pentru explicații și lămuriri,
precum și pentru a stărui în efectuarea plății sumei datorate de
debitor ori pentru a se ajunge la o înțelegere a părților asupra
modalităților de plată. Citația va fi înmânată părții cu 3 zile
înaintea termenului de judecată.”;
— Art. 10: ă(1) În cazul în care, ca urmare a verificării cererii
pe baza înscrisurilor depuse, a declarațiilor părților, precum și a
celorlalte probe administrate, constată că cererea este
întemeiată, instanța emite o ordonanță de plată, în care se
precizează suma și termenul de plată.
(2) Dacă debitorul recunoaște o parte a pretențiilor
creditorului, instanța emite o ordonanță de plată parțială pentru
suma ce corespunde părții necontestate a creanței, stabilind
termenul de plată.
(3) Termenul de plată nu va fi mai mic de 10 zile și nici nu va
depăși 30 de zile de la data comunicării ordonanței de plată.
Judecătorul nu va putea stabili alt termen de plată decât dacă
părțile se înțeleg în acest sens.
(4) Ordonanța de plată se va comunica fiecărei părți de
îndată, potrivit prevederilor Codului de procedură civilă.”
Textele constituționale invocate în susținerea excepției sunt
cele ale art. 1 alin. (3) privind caracterele statului român, art. 20
alin. (2) referitor la tratatele internaționale privind drepturile
omului, art. 16 alin. (1) privind egalitatea în drepturi, art. 21
alin. (1)—(3) privind dreptul la un proces echitabil, art. 24 privind
dreptul de apărare, art. 44 alin. (2) privind dreptul de proprietate
privată, art. 53 privind restrângerea exercițiului unor drepturi sau
al unor libertăți, art. 124 alin. (2) privind înfăptuirea justiției,
art. 126 alin. (2) privind legiferarea în domeniul procedurii de
judecată și art. 129 privind folosirea căilor de atac. Totodată, în
susținerea excepției sunt invocate și prevederile art. 6
paragraful 1 privind dreptul la un proces echitabil din Convenția
pentru apărarea drepturilor omului și a libertăților fundamentale
și art. 14 pct. 1 teza întâi din Pactul internațional privind
drepturile civile și politice referitor la dreptul la un proces
echitabil.
Examinând excepția de neconstituționalitate ridicată, Curtea
constată următoarele:
I. Prin Decizia nr. 1.480 din 10 noiembrie 2009, publicată în
Monitorul Oficial al României, Partea I, nr. 44 din 20 ianuarie
2010, Decizia nr. 1.001 din 7 octombrie 2008, publicată în
Monitorul Oficial al României, Partea I, nr. 774 din 18 noiembrie
2008, sau Decizia nr. 1.116 din 16 octombrie 2008, publicată în
Monitorul Oficial al României, Partea I, nr. 776 din 19 noiembrie
2008, Curtea a constatat că ăOrdonanța de urgență a Guvernului
nr. 119/2007 a fost adoptată pentru a stabili măsuri pentru
combaterea întârzierii executării obligațiilor de plată asumate
prin contracte comerciale și pentru stabilirea unei proceduri
simplificate de soluționare a acțiunilor în justiție având ca obiect
asemenea obligații. Or, potrivit art. 126 din Constituție,
competența instanțelor de judecată și procedura în fața acestora
se stabilesc prin lege, precum ordonanța criticată. Prevederile
de lege criticate sunt în sensul aplicării principiului rolului activ
al judecătorului, care, la soluționarea pricinilor în primă instanță,
are obligația de a încerca împăcarea părților. Faptul că, potrivit
art. 7 din Ordonanța de urgență a Guvernului nr. 119/2007,
judecătorul citează părțile pentru explicații și lămuriri și stăruie în
efectuarea plății sumei datorate nu înseamnă că acesta se
antepronunță, întrucât hotărârea se va da numai după ce
judecătorul va analiza toate probele aflate la dosar, inclusiv cele
propuse de debitor. Mai mult, art. 2 din ordonanță prevede că
procedura reglementată de acest act normativ vizează exclusiv
creanțele certe, lichide și exigibile ce reprezintă obligații de plată
a unor sume de bani care rezultă din contracte comerciale, iar
art. 10 dispune că ordonanța de plată se va emite numai în urma
verificării cererii pe baza înscrisurilor depuse, a declarațiilor
părților, precum și a celorlalte probe administrate, instanța
constatând că cererea este întemeiată”.
II. De principiu, Curtea a statuat că, ăîn conformitate cu
prevederile art. 126 alin. (3) și ale art. 129 din Constituție, [...]
accesul la justiție nu presupune și accesul la toate mijloacele
procedurale prin care se înfăptuiește justiția, iar instituirea regulilor

16

MONITORUL OFICIAL AL ROMÂNIEI, PARTEA I, Nr. 415/22.VI.2010

de desfășurare a procesului în fața instanțelor judecătorești, deci
și reglementarea căilor ordinare sau extraordinare de atac, este
de competența exclusivă a legiuitorului, care poate institui, în
considerarea unor situații deosebite, reguli speciale de procedură.
Astfel, accesul liber la justiție nu înseamnă accesul la toate
structurile judecătorești și la toate căile de atac”. În acest sens
sunt, spre exemplu, Decizia Plenului Curții Constituționale nr. 1
din 8 februarie 1994, publicată în Monitorul Oficial al României,
Partea I, nr. 69 din 16 martie 1994, Decizia nr. 288 din 3 iulie
2003, în Monitorul Oficial al României, Partea I, nr. 560 din
5 august 2003, sau Decizia nr. 251 din 10 mai 2005, publicată în
Monitorul Oficial al României, Partea I, nr. 622 din 18 iulie 2005.
Aceste considerente sunt pe deplin valabile și în cauza de față,
raportat la critica de neconstituționalitate potrivit căreia hotărârea
pronunțată în acțiunea în anulare nu este supusă recursului.
III. Prin Decizia nr. 582 din 14 aprilie 2009, publicată în
Monitorul Oficial al României, Partea I, nr. 426 din 23 iunie 2009,
Curtea a constatat că ăspecificul domeniului supus reglementării
a impus adoptarea unor soluții diferite față de cele din dreptul
comun, una dintre acestea constituind-o consacrarea cererii în
anulare, care reprezintă, evident, o cale de atac împotriva
ordonanței. Împrejurarea că legiuitorul a instituit o cale de atac
cu o fizionomie juridică diferită de aceea a căilor de atac de drept
comun nu relevă niciun aspect de neconstituționalitate, fiind în
deplină concordanță cu prevederile art. 129 din Constituție,
într-adevăr, în măsura în care textul constituțional de referință
folosește termenul generic de «căi de atac», fără a le identifica
și a le caracteriza, respectiv fără a se referi in terminis la apel și
recurs, ipoteză în care respectarea acestor date de identificare
ar fi fost convertită într-un criteriu de constituționalitate,
legiuitorul ordinar este deplin îndreptățit ca în considerarea
anumitor particularități să opteze pentru o cale de atac cu o
identitate proprie, alta decât a celei de drept comun.

O asemenea concluzie rezultă, de altfel, din chiar formula
redacțională adoptată de legiuitorul constituțional, potrivit căreia
stabilirea regimului juridic al căilor de atac este de competența
exclusivă a legiuitorului ordinar, care, potrivit atribuțiilor prevăzute
de art. 126 alin. (2) din Constituție, stabilește competența și
procedura de judecată, evident cu condiția ca nicio normă de
procedură să nu contravină vreunei dispoziții constituționale.
Pe de altă parte, Curtea constată că reglementarea acestei
căi de atac constituie expresia aplicării în plan legislativ a
garanției constituționale privind dreptul la un proces echitabil.
Astfel, în condițiile în care creditorul, în cazul în care i s-a respins
cererea, are posibilitatea de a formula, potrivit dreptului comun,
o acțiune în pretenții prin care își poate valorifica dreptul, în
virtutea egalității de arme care guvernează procesul civil, apare
ca justă și echitabilă punerea la dispoziția debitorului a cererii în
anularea ordonanței de plată.”
IV. În materia căilor de atac, Curtea, în jurisprudența sa, a stabilit
cu titlu de principiu că o soluție legislativă ce prevede soluționarea,
de către aceeași instanță, a căii de atac împotriva propriei sale
hotărâri nu relevă niciun fine de neconstituționalitate, cu condiția
ca soluționarea cauzei să aparțină unor complete cu o compunere
diferită (a se vedea, în acest sens, Decizia nr. 518 din 20 iunie
2006, publicată în Monitorul Oficial al României, Partea I, nr. 583 din
5 iulie 2006, Decizia nr. 90 din 7 februarie 2006, publicată în
Monitorul Oficial al României, Partea I, nr. 193 din 1 martie 2006,
Decizia nr. 405 din 16 mai 2006, publicată în Monitorul Oficial al
României, Partea I, nr. 492 din 7 iunie 2006). Aceste considerente
se aplică mutatis mutandis și prezentei cauze.
Neintervenind elemente noi de natură a determina
reconsiderarea jurisprudenței Curții, considerentele și soluția
deciziilor menționate își păstrează valabilitatea și în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor Ordonanței de urgență a Guvernului nr. 119/2007
privind măsurile pentru combaterea întârzierii executării obligațiilor de plată rezultate din contracte comerciale, excepție ridicată
de Societatea Comercială ăKoket” — S.R.L. din Vaslui în Dosarul nr. 1.313/89/2009 al Tribunalului Vaslui — Secția civilă, ale
dispozițiilor art. 7 alin. (1) din Ordonanța de urgență a Guvernului nr. 119/2007, precum și a ordonanței de urgență în ansamblul
ei, excepție ridicată de Societatea Comercială ăFarmadon” — S.R.L. din Cluj-Napoca în Dosarul nr. 1.839/4/2009 al Judecătoriei
Cluj-Napoca, și ale dispozițiilor art. 2, art. 5 și art. 10 din Ordonanța de urgență a Guvernului nr. 119/2007, precum și a ordonanței
de urgență în ansamblul ei, excepție ridicată de Societatea Comercială ăHedera Farmacie” — S.R.L. din Cluj-Napoca în Dosarul
nr. 3.495/1285/2009 al Tribunalului Comercial Cluj.
Definitivă și general obligatorie.
Pronunțată în ședința publică din data de 25 mai 2010.
PREȘEDINTE,

ACSINTE GASPAR
Magistrat-asistent,
Benke Károly
Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 415/22.VI.2010 conține 16 pagini.

Prețul: 3,20 lei

&JUYDGY|444010]
ISSN 1453—4495

