Anul 178 (XXII) — Nr. 325

PARTEA I

LEGI, DECRETE, HOTĂRÂRI ȘI ALTE ACTE

Marți, 18 mai 2010

SUMAR

Nr.

Pagina

DECIZII ALE CURȚII CONSTITUȚIONALE
Decizia nr. 519 din 27 aprilie 2010 referitoare la excepția de
neconstituționalitate a dispozițiilor art. 4041 din Codul
de procedură civilă ....................................................
Decizia nr. 521 din 27 aprilie 2010 referitoare la excepția de
neconstituționalitate a dispozițiilor art. 2781 din Codul
de procedură penală ................................................
Decizia nr. 522 din 27 aprilie 2010 referitoare la excepția de
neconstituționalitate a dispozițiilor art. 2781 alin. 8 lit. c)
din Codul de procedură penală ..................................
Decizia nr. 546 din 29 aprilie 2010 referitoare la excepția de
neconstituționalitate a dispozițiilor art. 52 din Codul de
procedură penală ......................................................
Decizia nr. 547 din 29 aprilie 2010 referitoare la excepția de
neconstituționalitate a dispozițiilor art. 215 alin. 5 din
Codul penal ................................................................

443.

HOTĂRÂRI ALE GUVERNULUI ROMÂNIEI
— Hotărâre pentru aprobarea Memorandumului de
înțelegere dintre Ministerul Economiei, Comerțului și
Mediului de Afaceri din România și Ministerul Industriei

Nr.

Pagina
și Energiei din Republica Azerbaidjan privind
cooperarea în domeniul energetic, semnat la Baku la
2 februarie 2010 ........................................................

2–3

3–5

10

Memorandum de înțelegere între Ministerul Economiei,
Comerțului și Mediului de Afaceri din România și
Ministerul Industriei și Energiei din Republica Azerbaidjan
privind cooperarea în domeniul energetic ..................

10–11

ACTE ALE CURȚII EUROPENE
A DREPTURILOR OMULUI

5–7

Hotărârea din 7 februarie 2008, definitivă la 7 mai 2008, în
Cauza Arsenovici împotriva României ......................
7–8

9

11–15

ACTE ALE COMISIEI DE SUPRAVEGHERE
A ASIGURĂRILOR
377.

— Decizie privind aprobarea menținerii domnului Popa
Ștefan în funcția de director executiv și administrator și
reluării activității de broker de asigurare de către
Societatea Comercială NOVOFINANCE GROUPE —
BROKER DE ASIGURARE ȘI REASIGURARE —
S.R.L. ........................................................................

16

2

MONITORUL OFICIAL AL ROMÂNIEI, PARTEA I, Nr. 325/18.V.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 519
din 27 aprilie 2010

referitoare la excepția de neconstituționalitate a dispozițiilor art. 4041 din Codul de procedură civilă
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Carmen-Cătălina Gliga
— procuror
Afrodita Laura Tutunaru
— magistrat-asistent
Pe rol se află soluționarea excepției de neconstituționalitate
a dispozițiilor art. 4041 din Codul de procedură civilă, excepție
ridicată de Sinica Tiptiș și Neculai Tiptiș în Dosarul
nr. 6.634/231/2009 (nr. 10.150/231/2009 dobândit în urma
disjungerii) al Judecătoriei Focșani.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
nefondată.
C U R T E A,

având în vedere actele și lucrările dosarului, constată
următoarele:
Prin Încheierea din 28 august 2009, pronunțată în Dosarul
nr. 6.634/231/2009 (nr. 10.150/231/2009 dobândit în urma
disjungerii), Judecătoria Focșani a sesizat Curtea
Constituțională cu excepția de neconstituționalitate a
prevederilor art. 4041 din Codul de procedură civilă, excepție
ridicată de Sinica Tiptiș și Neculai Tiptiș în dosarul de mai sus.
În motivarea excepției de neconstituționalitate autorii
acesteia susțin că procedura reglementată de art. 4041 din
Codul de procedură civilă contravine dreptului de proprietate
privată, deoarece permite restabilirea situației anterioare chiar și
în ipoteza în care cel executat nu poate justifica niciun titlu de
proprietate asupra bunului din care a fost evacuat.
Judecătoria
Focșani
arată
că
excepția
de
neconstituționalitate este nefondată, deoarece opțiunea
legiuitorului cu privire la edictarea unor norme procedurale este
conformă cu dispozițiile art. 44 alin. (1) din Constituție.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că excepția de
neconstituționalitate este nefondată, sens în care face trimitere
la jurisprudența Curții Constituționale în materie.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,

concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 4041 din Codul de procedură civilă, care au
următorul conținut:
ăÎn toate cazurile în care se desființează titlul executoriu sau
însăși executarea silită, cel interesat are dreptul la întoarcerea
executării, prin restabilirea situației anterioare acesteia.
Bunurile asupra cărora s-a făcut executarea se vor restitui
celui îndreptățit.
În cazul în care executarea silită s-a făcut prin vânzarea unor
bunuri mobile, întoarcerea executării se va face prin restituirea
de către creditor a sumei rezultate din vânzare, actualizată în
funcție de rata inflației, cu excepția situației când își găsește
aplicare art. 449.”
Autorii excepției de neconstituționalitate susțin că prin
dispozițiile legale criticate sunt încălcate prevederile
constituționale ale art. 44 referitoare la Dreptul de proprietate
privată, precum și a prevederilor art. 1 din primul Protocol
adițional la Convenția pentru apărarea drepturilor omului și a
libertăților fundamentale referitoare la Protecția proprietății.
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său prin raportare la critici similare. Astfel, cu prilejul
pronunțării Deciziei nr. 467 din 28 octombrie 2004, publicată în
Monitorul Oficial al României, Partea I, nr. 1.084 din
22 noiembrie 2004, Curtea a reținut că ădispozițiile art. 4041 din
Codul de procedură civilă se referă exclusiv la cazurile în care
a fost desființat titlul executoriu sau însăși executarea silită.
Desființarea acestor acte putea fi dispusă numai de instanța
judecătorească, în urma examinării temeiniciei și legalității lor.
La soluționarea cererii de întoarcere a executării, de asemenea,
numai instanțele judecătorești sunt competente să stabilească
dacă cel care o solicită este sau nu îndreptățit să obțină
restituirea bunului ori a valorii luate prin executarea silită. În
această privință, art. 4041 alin. 2 din Codul de procedură civilă
prevede că «Bunurile asupra cărora s-a făcut executarea se vor
restitui celui îndreptățit». Creditorul are dreptul neîngrădit de a
cere în justiție valorificarea creanțelor sale și, la nevoie,
executarea silită a acestora. Debitorul și orice altă persoană
interesată au dreptul să conteste, tot în justiție, titlul executoriu
și executarea silită însăși”.
Pe de altă parte, în jurisprudența sa, prin Decizia nr. 227 din
18 mai 2004, publicată în Monitorul Oficial al României, Partea I,
nr. 482 din 28 mai 2004, Curtea a reținut că ăprocedura
contestației la executare asigură garanții suficiente atât pentru
ocrotirea accesului liber la justiție, cât și pentru protecția
dreptului de proprietate al tuturor părților implicate în proces,
prin însuși faptul că le oferă posibilitatea de a contesta
executarea, de a solicita suspendarea acesteia, iar în cazul
admiterii contestației și desființării titlului executoriu sau a înseși

MONITORUL OFICIAL AL ROMÂNIEI, PARTEA I, Nr. 325/18.V.2010
executării silite persoanele interesate au dreptul la întoarcerea
executării prin restabilirea situației anterioare acesteia”.
Întrucât nu au apărut împrejurări noi, care să determine
schimbarea jurisprudenței Curții Constituționale în această

3

materie, soluția adoptată în precedent, precum și considerentele
pe care aceasta se întemeiază își mențin valabilitatea și în
cauza de față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11 alin. (1)
lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 4041 din Codul de procedură civilă, excepție ridicată de Sinica
Tiptiș și Neculai Tiptiș în Dosarul nr. 6.634/231/2009 (nr. 10.150/231/2009 dobândit în urma disjungerii) al Judecătoriei Focșani.
Definitivă și general obligatorie.
Pronunțată în ședința publică din data de 27 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 521
din 27 aprilie 2010

referitoare la excepția de neconstituționalitate a dispozițiilor art. 2781
din Codul de procedură penală
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Iuliana Nedelcu
— procuror
Afrodita Laura Tutunaru
— magistrat-asistent
Pe rol se află soluționarea excepției de neconstituționalitate
a dispozițiilor art. 2781 din Codul de procedură penală, excepție
ridicată de Silviu Dănuț Braga în Dosarul nr. 1.711/192/2009 al
Tribunalului Giurgiu — Secția penală, de Magdalena Petrescu în
Dosarul nr. 2.941/105/2009 al Tribunalului Prahova — Secția
penală, de Societatea Comercială ăMar. Co Glass Group” —
S.R.L. în Dosarul nr. 8.405/325/2009 al Judecătoriei Timișoara
și de Societatea Comercială ăCatalina Impex” — SRL în Dosarul
nr. 668/244/2009 al Tribunalului Vaslui — Secția penală.
La apelul nominal lipsesc părțile, față de care procedura de
citare a fost legal îndeplinită.
În Dosarul nr. 7.469D/2009, autorul excepției a depus
concluzii scrise și a solicitat judecarea cauzei în lipsă.
Curtea, având în vedere că excepțiile de neconstituționalitate
ridicate în dosarele nr. 7.469D/2009, nr. 8.073D/2009,
nr. 8.181D/2009 și nr. 8.461D/2009 au obiect identic, pune în
discuție, din oficiu, problema conexării cauzelor.
Reprezentantul Ministerului Public, având în vedere
dispozițiile art. 164 din Codul de procedură civilă, nu se opune
conexării dosarelor.

Curtea, în temeiul dispozițiilor art. 53 alin. (5) din Legea
nr. 47/1992 privind organizarea și funcționarea Curții
Constituționale, dispune conexarea dosarelor nr. 8.073D/2009,
nr. 8.181D/2009 și nr. 8.461D/2009 la Dosarul nr. 7.469D/2009,
care este primul înregistrat.
Cauza se află în stare de judecată. Președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
inadmisibilă, deoarece criticile avansate de autori vizează o
omisiune legislativă.
C U R T E A,

având în vedere actele și lucrările dosarelor, constată
următoarele:
Prin încheierile din 23 iulie 2009, 3 noiembrie 2009,
18 noiembrie 2009 și 10 decembrie 2009, pronunțate în
dosarele
nr.
1.711/192/2009,
nr.
2.941/105/2009,
nr. 8.405/325/2009 și nr. 668/244/2009, Tribunalul Giurgiu —
Secția penală, Tribunalul Prahova — Secția penală,
Judecătoria Timișoara și Tribunalul Vaslui — Secția penală
au sesizat Curtea Constituțională cu excepția de
neconstituționalitate a prevederilor art. 2781 din Codul de
procedură penală.
Excepția a fost ridicată, în dosarele de mai sus, de Silviu
Dănuț Braga, Magdalena Petrescu, Societatea Comercială
ăMar. Co Glass Group” — S.R.L. și Societatea Comercială
ăCatalina Impex” — S.R.L.
În motivarea excepției de neconstituționalitate autorul
Silviu Dănuț Braga susține că prevederile legale menționate
contravin Legii fundamentale, deoarece ar trebui să permită
oricărei persoane vătămate în drepturile și interesele sale
legitime să se adreseze instanței de judecată împotriva oricărui

4

MONITORUL OFICIAL AL ROMÂNIEI, PARTEA I, Nr. 325/18.V.2010

act al procurorului și nu numai împotriva soluțiilor de netrimitere
în judecată.
Autorul excepției, Magdalena Petrescu, arată că prevederile
legale menționate contravin dispozițiilor constituționale ale
art. 20, 21, 24 și 52, precum și prevederilor art. 6 din Convenția
pentru apărarea drepturilor omului și a libertăților fundamentale,
deoarece judecătorul nu verifică în cadrul procedurii prevăzute
de art. 2781 din Codul de procedură penală legalitatea
proceselor-verbale întocmite de organele de cercetare penală.
Societatea Comercială ăMar. Co Glass Group” — S.R.L.
susține că prevederile legale menționate contravin dispozițiilor
constituționale ale art. 16, 20, 21, 22, 24, 53, 124 și 129, precum
și prevederilor art. 6 din Convenția pentru apărarea drepturilor
omului și a libertăților fundamentale, deoarece se suprimă un
grad de jurisdicție, respectiv apelul, și analizarea plângerii se
face doar pe baza înscrisurilor din dosar, neexistând
posibilitatea de a se efectua acte în probațiune, audieri de
martori sau efectuări de expertize. De asemenea, termenul
prevăzut de alin. 2 al art. 2781 din Codul de procedură penală
afectează dreptul la un proces echitabil, întrucât, din cauza lipsei
de diligență a prim-procurorului care nu răspunde în termen
plângerii formulate, se sancționează partea interesată prin
încălcarea dreptului de a se prezenta în fața unei instanțe
judecătorești.
În sfârșit, Societatea Comercială ăCatalina Impex” — S.R.L.
susține că prevederile legale menționate contravin dispozițiilor
constituționale ale art. 21 și 136, precum și prevederilor art. 1,
6, 13 și 14 din Convenția pentru apărarea drepturilor omului și
a libertăților fundamentale, deoarece procurorul, în speța
dedusă judecății, s-a limitat la a dispune neînceperea urmăririi
penale, fără a soluționa capătul de cerere privind săvârșirea
altor infracțiuni. Pe cale de consecință, deși a invocat excepția
de nulitate a rezoluției procurorului și a sentinței penale dispuse
în cauză, consideră că se încalcă în formă continuată drepturile
și libertățile fundamentale privind accesul liber la justiție și
garantarea dreptului la un recurs efectiv.
Tribunalul Giurgiu — Secția penală opinează că excepția
de neconstituționalitate este neîntemeiată, sens în care face
trimitere la jurisprudența în materie.
Tribunalul Prahova — Secția penală opinează că excepția
de neconstituționalitate este neîntemeiată.
Judecătoria Timișoara opinează că excepția de
neconstituționalitate este neîntemeiată.
Tribunalul Vaslui — Secția penală opinează că excepția
de neconstituționalitate este neîntemeiată, sens în care face
trimitere la jurisprudența în materie.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Guvernul României a comunicat punctul său de vedere în
Dosarul nr. 8.073D/2009 și arată că excepția de
neconstituționalitate este neîntemeiată, sens în care face
trimitere la jurisprudența în materie.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate. De asemenea, nici
Guvernul nu a comunicat punctul său de vedere în celelalte trei
dosare.
C U R T E A,

examinând încheierile de sesizare, punctul de vedere al
Guvernului, rapoartele întocmite de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:

Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2781, cu denumirea marginală Plângerea în fața
judecătorului împotriva rezoluțiilor sau ordonanțelor procurorului
de netrimitere în judecată, din Codul de procedură penală.
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său din perspectiva unor critici similare. Astfel, cu
prilejul pronunțării Deciziei nr. 1.199 din 24 septembrie 2009,
publicată în Monitorul Oficial al României, Partea I, nr. 716 din
23 octombrie 2009, Curtea Constituțională a respins excepția
de neconstituționalitate a dispozițiilor art. 2781 din Codul de
procedură penală, statuând că ăprin textul legal criticat s-a
instituit posibilitatea cenzurării actelor procurorului de către
instanțele judecătorești. Așa fiind, accesul la justiție al
persoanelor nemulțumite de soluțiile date de procuror în faza de
urmărire penală a procesului penal este asigurat, părțile având
posibilitatea să își apere drepturile și interesele în cursul
judecății, prin mijloacele prevăzute de lege și cu respectarea
tuturor garanțiilor procesuale. Astfel, prevederile art. 2781 din
Codul de procedură penală sunt menite tocmai să asigure
accesul la justiție în cauzele în care parchetul a emis acte de
netrimitere în judecată, iar pe de altă parte, în plângerea
formulată împotriva rezoluțiilor sau ordonanțelor procurorului nu
se judecă însăși cauza, ci doar temeinicia și legalitatea soluțiilor
pronunțate de procuror, pe baza probelor administrate în cursul
urmăririi penale și a eventualelor probe scrise înfățișate instanței
de părțile în proces.
În limitele obiectului acestor categorii de cauze, părțile care
se plâng împotriva ordonanței sau rezoluției de netrimitere în
judecată au posibilitatea să demonstreze atât caracterul
incomplet al urmăririi penale, cât și aprecierea eronată a
probelor pe care s-a întemeiat soluția emisă de procuror. În
prima ipoteză, instanța admite plângerea, prin sentință,
desființează rezoluția sau ordonanța atacată și trimite cauza
procurorului în vederea începerii sau redeschiderii urmăririi
penale, iar în cea de-a doua ipoteză, când probele existente la
dosar sunt insuficiente pentru judecarea cauzei, instanța reține
cauza spre judecare.
Nicio dispoziție legală nu împiedică partea interesată ca,
atunci când apreciază că este posibilă administrarea altor probe
pentru stabilirea adevărului, să solicite procurorului care a emis
actul de netrimitere în judecată sau procurorului superior ierarhic
să dispună, în condițiile prevăzute de lege, începerea sau
redeschiderea urmăririi penale”.
Totodată, prin Decizia nr. 1.212 din 24 septembrie 2009,
publicată în Monitorul Oficial al României, Partea I, nr. 692 din
14 octombrie 2009, Curtea Constituțională, analizând
constituționalitatea art. 2781 alin. 2 din Codul de procedură
penală, a mai statuat că ăprevederile legale criticate se aplică
fără privilegii ori discriminări tuturor persoanelor aflate în ipoteza
normei legal criticate și nu sunt de natură a afecta în vreun fel
exercițiul vreunui drept ori al unei libertăți”.
De asemenea, Curtea mai constată că inexistența în faza
urmăririi penale a unui control judecătoresc asupra oricărui act
al procurorului reprezintă critici referitoare la omisiuni legislative
care nu intră sub incidența controlului de constituționalitate
exercitat de Curte, ci sunt, după caz, de competența
legiuitorului, respectiv a instanțelor de judecată, în cadrul căilor
de atac prevăzute de lege.
Referitor la critica potrivit căreia, din lipsa de diligență a primprocurorului care nu răspunde în termen plângerii formulate, se
sancționează partea interesată prin încălcarea dreptului de a se
prezenta în fața unei instanțe naționale, Curtea constată că prin

MONITORUL OFICIAL AL ROMÂNIEI, PARTEA I, Nr. 325/18.V.2010
numeroase decizii a răspuns și acesteia. Astfel, prin Decizia
nr. 232 din 20 martie 2007, publicată în Monitorul Oficial al
României, Partea I, nr. 266 din 20 aprilie 2007, Curtea a respins
ca neîntemeiată excepția de neconstituționalitate, arătând că
prevederile legale criticate se aplică fără privilegii ori discriminări
tuturor persoanelor aflate în ipoteza normei legal criticate și nu

5

sunt de natură a afecta în vreun fel exercițiul vreunui drept ori al
unei libertăți.
Deoarece până în prezent nu au intervenit elemente noi, de
natură să justifice schimbarea acestei jurisprudențe,
considerentele deciziilor mai sus menționate își păstrează
valabilitatea și în cauza de față.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 2781 din Codul de procedură penală, excepție ridicată de Silviu
Dănuț Braga în Dosarul nr. 1.711/192/2009 al Tribunalului Giurgiu — Secția penală, de Magdalena Petrescu în Dosarul
nr. 2.941/105/2009 al Tribunalului Prahova — Secția penală, de Societatea Comercială ăMar. Co Glass Group” — S.R.L. în Dosarul
nr. 8.405/325/2009 al Judecătoriei Timișoara și de Societatea Comercială ăCatalina Impex” — S.R.L. în Dosarul nr. 668/244/2009
al Tribunalului Vaslui — Secția penală.
Definitivă și general obligatorie.
Pronunțată în ședința publică din data de 27 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 522
din 27 aprilie 2010

referitoare la excepția de neconstituționalitate a dispozițiilor art. 2781 alin. 8 lit. c)
din Codul de procedură penală
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Iuliana Nedelcu
— procuror
Afrodita Laura Tutunaru
— magistrat-asistent
Pe rol se află soluționarea excepției de neconstituționalitate
a dispozițiilor art. 2781 alin. 8 lit. c) din Codul de procedură
penală, excepție ridicată de Ion Buștean și Ioan Buștean în
Dosarul nr. 73/221/2009 al Curții de Apel Alba Iulia și de
Gheorghe Grameni în Dosarul nr. 767/327/2006 al Judecătoriei
Arad.
La apelul nominal lipsesc părțile, față de care procedura de
citare a fost legal îndeplinită.
Curtea, având în vedere că excepțiile de neconstituționalitate
ridicate în dosarele nr. 7.616D/2009 și nr. 7.642D/2009 au obiect
identic, pune în discuție, din oficiu, problema conexării cauzelor.
Reprezentantul Ministerului Public, având în vedere
dispozițiile art. 164 din Codul de procedură civilă, nu se opune
conexării dosarelor.

Curtea, în temeiul dispozițiilor art. 53 alin. (5) din Legea
nr. 47/1992 privind organizarea și funcționarea Curții
Constituționale, dispune conexarea Dosarului nr. 7.642D/2009
la Dosarul nr. 7.616D/2009, care este primul înregistrat.
Cauza se află în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care face trimitere la jurisprudența în
materie.
C U R T E A,

având în vedere actele și lucrările dosarelor, constată
următoarele:
Prin încheierile din 22 septembrie 2009 și 1 octombrie 2009,
pronunțate în dosarele nr. 73/221/2009 și nr. 767/327/2006,
Curtea de Apel Alba Iulia — Secția penală și Judecătoria
Arad au sesizat Curtea Constituțională cu excepția de
neconstituționalitate a prevederilor art. 2781 alin. 8 lit. c) din
Codul de procedură penală.
Excepția a fost ridicată, în dosarele de mai sus, de Ion
Buștean, Ioan Buștean și Gheorghe Grameni.
În motivarea excepției de neconstituționalitate autorii
acesteia susțin că prevederile legale menționate contravin
dispozițiilor constituționale ale art. 21 referitoare la liberul acces
la justiție, deoarece, spre deosebire de hotărârile pronunțate
conform art. 2781 alin. 8 lit. a) și b) din Codul de procedură
penală, textele contestate nu prevăd posibilitatea exercitării unei

6

MONITORUL OFICIAL AL ROMÂNIEI, PARTEA I, Nr. 325/18.V.2010

căi de atac împotriva încheierii pe care judecătorul o pronunță în
baza dispozițiilor art. 2781 alin. 8 lit. c) din Codul de procedură
penală.
De asemenea, prevederile legale menționate contravin și
dispozițiilor constituționale ale art. 16 alin. (1), art. 21 alin. (3),
art. 24, art. 124 alin. (2), art. 126 alin. (2), art. 131, art. 20,
precum și art. 6 din Convenția pentru apărarea drepturilor
omului și a libertăților fundamentale, deoarece persoana față de
care s-a dispus netrimiterea în judecată dobândește în urma
reanalizării soluției calitatea de inculpat, fără ca acest moment
să fie precedat de prezentarea materialului de urmărire penală.
Textul încalcă principiul separației și echilibrului puterilor în stat,
întrucât atât trimiterea în judecată, cât și judecata propriu-zisă se
fac de către puterea judecătorească, deși atributul urmăririi
penale și al trimiterii în judecată este rezervat Ministerului Public,
care aparține puterii executive.
Întrucât verificarea soluției de netrimitere se face doar pe
baza lucrărilor și a materialului din dosar, părțile sunt lipsite de
un grad de jurisdicție, calea de atac a apelului este suprimată.
Textul criticat mai îngrădește liberul acces la justiție prin
aceea că ignoră principiul cu aplicabilitate generală în dreptul
penal non reformatio in pejus.
Curtea de Apel Alba Iulia — Secția penală opinează că
excepția de neconstituționalitate este neîntemeiată.
Judecătoria
Arad
opinează
că
excepția
de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2781 alin. 8 lit. c) din Codul de procedură penală
cu denumirea marginală Plângerea în fața judecătorului
împotriva rezoluțiilor sau ordonanțelor procurorului de
netrimitere în judecată, care au următorul conținut: ăJudecătorul
pronunță una dintre următoarele soluții: [...]
c) admite plângerea, prin încheiere, desființează rezoluția
sau ordonanța atacată și, când probele existente la dosar sunt
suficiente, reține cauza spre judecare, în complet legal constituit,
dispozițiile privind judecata în primă instanță și căile de atac
aplicându-se în mod corespunzător.”
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său, din perspectiva unor critici similare. Astfel, cu
prilejul pronunțării Deciziei nr. 599 din 20 mai 2008, publicată în
Monitorul Oficial al României, Partea I, nr. 523 din 10 iulie 2008,
Curtea
Constituțională
a
respins
excepția
de
neconstituționalitate a dispozițiilor art. 2781 alin. 8 lit. c) din
Codul de procedură penală, statuând că nu este afectat dreptul
la apărare, deoarece procedura de judecare a plângerilor
împotriva rezoluțiilor sau ordonanțelor procurorului de
netrimitere în judecată, prevăzută de art. 2781 din Codul de
procedură penală, este o procedură contradictorie în care toate
părțile, inclusiv persoana acuzată de comiterea unei fapte
penale, au posibilitatea de a se apăra și de a cere fie menținerea

soluției procurorului, fie învestirea instanței cu judecarea
infracțiunii reclamate. În această din urmă ipoteză, inculpatul
beneficiază, se înțelege, de toate mijloacele de apărare și de
toate garanțiile procesuale prevăzute de lege. Totodată, Curtea
a mai reținut că nu poate fi primită nici susținerea privind
încălcarea dispozițiilor art. 131 din Constituție privind rolul
Ministerului Public, întrucât judecarea cauzei de către instanță
după desființarea rezoluției sau ordonanței de netrimitere în
judecată implică participarea procurorului la judecarea cauzei în
calitate de titular al acțiunii publice și exercitarea tuturor
atribuțiilor decurgând din această calitate.
De asemenea, prin Decizia nr. 864 din 9 octombrie 2007,
publicată în Monitorul Oficial al României, Partea I, nr. 786 din
20 noiembrie 2007, Curtea a reținut că procedura prezentării
materialului de urmărire penală este specifică primei faze a
procesului penal, care, spre deosebire de faza a doua, este
nepublică. Acest argument are drept urmare instituirea obligației
procurorului de a chema învinuitul sau inculpatul în cel mai
important moment al urmăririi penale — trimiterea în judecată —
și își găsește rațiunea tocmai în asigurarea posibilității
învinuitului sau inculpatului de a fi asistat de un apărător și de a
dispune de timpul necesar pentru a-și pregăti apărarea. Cu
acest prilej Curtea a statuat că prevederile legale criticate nu
opresc persoana interesată de a lua cunoștință de întreg
materialul probator existent la dosar și de a formula cereri noi în
cadrul noii faze procesuale căreia i se aplică dispozițiile privind
judecata în primă instanță și căile de atac prevăzute de lege.
Cu aceeași ocazie, Curtea a mai arătat că eventualele
probleme practice care s-ar fi putut ivi cu privire la modul de
aplicare și interpretare a dispozițiilor contestate de autor au fost
dezlegate de Înalta Curte de Casație și Justiție, care, prin
Decizia nr. XV din 22 mai 2006, publicată în Monitorul Oficial al
României, Partea I, nr. 509 din 13 iunie 2006, a admis recursul
în interesul legii și a stabilit că, ăîn aplicarea dispozițiilor art. 2781
alin. 8 lit. c) din Codul de procedură penală, judecătorul care,
prin încheiere, admite plângerea, desființează rezoluția sau
ordonanța atacată și reține cauza spre judecare, apreciind că
probele existente la dosar sunt suficiente pentru judecarea
cauzei, devine incompatibil să soluționeze fondul acesteia”. Așa
fiind, nu se poate susține că prevederile legale criticate contravin
principiului dreptului oricărei persoane la un proces echitabil,
instituit prin art. 6 din Convenția pentru apărarea drepturilor
omului și a libertăților fundamentale, la care România este parte.
Totodată, prin Decizia nr. 574 din 7 iunie 2007, publicată în
Monitorul Oficial al României, Partea I, nr. 534 din 7 august
2007, Curtea a respins excepția de neconstituționalitate a
dispozițiilor art. 2781 alin. 8 lit. a)—c) din Codul de procedură
penală, reținând că plângerea prevăzută de art. 2781 reprezintă,
într-un sens larg, o cale de atac, care se supune principiului de
generală aplicabilitate în dreptul penal non reformatio in pejus.
Într-adevăr, deși legea nu prevede în mod expres aplicarea
acestui principiu cu prilejul soluționării plângerii împotriva actelor
procurorului, rațiuni identice cu cele care determină extinderea
aplicabilității acestui principiu și în alte situații decât cele
prevăzute în art. 372, 3858 sau art. 4141 alin. 1 din Codul de
procedură penală justifică luarea sa în considerare și în cazul
procedurii reglementate de art. 2781 din același cod.
Deoarece până în prezent nu au intervenit elemente noi, de
natură să determine schimbarea acestei jurisprudențe,
considerentele deciziilor mai sus menționate își păstrează
valabilitatea și în cauza de față.
Cât privește critica referitoare la inexistența unei căi de atac
împotriva încheierii pe care judecătorul o pronunță în baza
textului legal criticat, Curtea constată că o asemenea
nemulțumire nu poate fi examinată, deoarece, potrivit art. 2
alin. (3) din Legea nr. 47/1992 privind organizarea și
funcționarea Curții Constituționale, aceasta se pronunță ăfără a
putea modifica sau completa prevederile supuse controlului”.

MONITORUL OFICIAL AL ROMÂNIEI, PARTEA I, Nr. 325/18.V.2010

7

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 2781 alin. 8 lit. c) din Codul de procedură penală, excepție
ridicată de Ion Buștean și Ioan Buștean în Dosarul nr. 73/221/2009 al Curții de Apel Alba Iulia și de Gheorghe Grameni în Dosarul
nr. 767/327/2006 al Judecătoriei Arad.
Definitivă și general obligatorie.
Pronunțată în ședința publică din data de 27 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 546
din 29 aprilie 2010

referitoare la excepția de neconstituționalitate a dispozițiilor art. 52 din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Iuliana Nedelcu
Oana Cristina Puică

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 52 din Codul de procedură penală, excepție
ridicată de Sunita-Maria Rostaș în Dosarul nr. 150/190/2009 al
Judecătoriei Roman.
La apelul nominal lipsesc părțile, față de care procedura de
citare este legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate, invocând în
acest sens jurisprudența în materie a Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 7 octombrie 2009, pronunțată în Dosarul
nr. 150/190/2009, Judecătoria Roman a sesizat Curtea
Constituțională cu excepția de neconstituționalitate a

dispozițiilor art. 52 din Codul de procedură penală. Excepția
a fost ridicată de Sunita-Maria Rostaș cu ocazia soluționării unei
cereri de recuzare.
În motivarea excepției de neconstituționalitate autorul
acesteia susține că prevederile de lege criticate încalcă
egalitatea în drepturi, accesul liber la justiție, dreptul la un proces
echitabil, dreptul la apărare, unicitatea, imparțialitatea și
egalitatea justiției, întrucât, pe de o parte, instanța învestită cu
judecarea cererii ascultă numai judecătorul recuzat, iar nu și
părțile care au formulat cererea de recuzare, astfel încât între
justițiabilul care recuză un judecător și acel judecător există un
dezechilibru evident în ceea ce privește drepturile procesuale
pe care le au în procedura judecării cererii de recuzare, iar pe
de altă parte, textul de lege criticat nu prevede posibilitatea
atacării cu recurs a încheierii de respingere a cererii de
recuzare.
Judecătoria Roman apreciază că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Guvernul consideră că excepția de neconstituționalitate este
neîntemeiată, deoarece dispozițiile art. 52 din Codul de
procedură penală nu contravin prevederilor din Constituție și din
Convenția pentru apărarea drepturilor omului și a libertăților

8

MONITORUL OFICIAL AL ROMÂNIEI, PARTEA I, Nr. 325/18.V.2010

fundamentale invocate de autorul excepției. Face trimitere, în
acest sens, la deciziile Curții Constituționale nr. 302/2005 și
nr. 811/2009.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 52 din Codul de procedură penală, care au
următorul cuprins:
ăAbținerea sau recuzarea judecătorului, procurorului,
magistratului-asistent sau grefierului se soluționează de un alt
complet, în ședință secretă, fără participarea celui ce declară că
se abține sau care este recuzat.
Examinarea declarației de abținere sau a cererii de recuzare
se face de îndată, ascultându-se procurorul când este prezent
în instanță, iar dacă se găsește necesar, și părțile, precum și
persoana care se abține sau a cărei recuzare se cere.
Când abținerea sau recuzarea privește cazul prevăzut în
art. 46 și 49 alin. 1, instanța, admițând recuzarea, stabilește care
dintre persoanele arătate în menționatele texte nu va lua parte
la judecarea cauzei.
În caz de admitere a abținerii sau a recuzării, se va stabili în
ce măsură actele îndeplinite ori măsurile dispuse se mențin.
Când pentru soluționarea abținerii sau a recuzării nu se
poate alcătui completul potrivit alin. 1, abținerea sau recuzarea
se soluționează de instanța ierarhic superioară. În cazul în care
găsește întemeiată abținerea sau recuzarea și, din cauza
abținerii sau recuzării, nu se poate alcătui completul de judecată
la instanța competentă să soluționeze cauza, instanța ierarhic

superioară desemnează pentru judecarea cauzei o instanță
egală în grad cu instanța în fața căreia s-a formulat abținerea
sau recuzarea.
Este inadmisibilă recuzarea judecătorului chemat să decidă
asupra recuzării.
Încheierea prin care s-a admis sau s-a respins abținerea, ca
și aceea prin care s-a admis recuzarea, nu sunt supuse niciunei
căi de atac.”
În susținerea neconstituționalității acestor prevederi de lege,
autorul excepției invocă încălcarea dispozițiilor constituționale
ale art. 16 referitoare la egalitatea în drepturi, ale art. 21 alin. (1),
(2) și (3) privind accesul liber la justiție și dreptul la un proces
echitabil, ale art. 24 referitoare la dreptul la apărare și ale
art. 124 alin. (2) privind înfăptuirea justiției, precum și a
prevederilor art. 6 paragraful 1 referitoare la dreptul la un proces
echitabil și ale art. 14 privind interzicerea discriminării din
Convenția pentru apărarea drepturilor omului și a libertăților
fundamentale.
Examinând excepția de neconstituționalitate, Curtea
constată că prevederile art. 52 din Codul de procedură penală
au mai fost supuse controlului de constituționalitate prin
raportare la dispozițiile art. 21 alin. (3) și ale art. 24 din Legea
fundamentală, invocate și în prezenta cauză, și față de critici
similare. Astfel, prin Decizia nr. 380 din 25 martie 2008, publicată
în Monitorul Oficial al României, Partea I, nr. 316 din 22 aprilie
2008, Curtea a respins excepția de neconstituționalitate a
prevederilor de lege criticate în prezenta cauză, pentru motivele
acolo arătate.
Întrucât nu au apărut elemente noi, de natură a determina
reconsiderarea jurisprudenței Curții, atât soluția, cât și
considerentele deciziei menționate își păstrează valabilitatea și
în prezenta cauză.
Pentru aceleași motive, art. 52 din Codul de procedură
penală nu aduce atingere nici dispozițiilor art. 16, art. 21 alin. (1)
și (2) și ale art. 124 alin. (2) din Constituție și nici prevederilor
art. 6 paragraful 1 și ale art. 14 din Convenția pentru apărarea
drepturilor omului și a libertăților fundamentale.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 52 din Codul de procedură penală, excepție ridicată de
Sunita-Maria Rostaș în Dosarul nr. 150/190/2009 al Judecătoriei Roman.
Definitivă și general obligatorie.
Pronunțată în ședința publică din data de 29 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Oana Cristina Puică

MONITORUL OFICIAL AL ROMÂNIEI, PARTEA I, Nr. 325/18.V.2010

9

CURTEA CONSTITUȚIONALĂ

D E C I Z I A Nr. 547
din 29 aprilie 2010

referitoare la excepția de neconstituționalitate a dispozițiilor art. 215 alin. 5 din Codul penal
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Iuliana Nedelcu
— procuror
Oana Cristina Puică
— magistrat-asistent
Pe rol se află soluționarea excepției de neconstituționalitate
a dispozițiilor art. 215 alin. 5 din Codul penal, excepție ridicată
de Mihai Potra în Dosarul nr. 4.727/117/2007 al Tribunalului
Cluj — Secția penală.
La apelul nominal răspunde personal autorul excepției.
Cauza este în stare de judecată.
Autorul excepției solicită admiterea acesteia.
Reprezentantul Ministerului Public pune concluzii de
respingere a excepției de neconstituționalitate ca fiind
inadmisibilă.
C U R T E A,

având în vedere actele și lucrările dosarului, reține următoarele:
Prin Decizia penală nr. 568/R/2009 din 29 septembrie 2009,
pronunțată în Dosarul nr. 1.260/33/2009, admițând recursul
împotriva Încheierii din 29 iunie 2009 a Tribunalului Cluj —
Secția penală, Curtea de Apel Cluj — Secția penală și de
minori a sesizat Curtea Constituțională cu excepția de
neconstituționalitate a dispozițiilor art. 215 alin. 5 din Codul
penal. Excepția a fost ridicată de Mihai Potra în Dosarul
nr. 4.727/117/2007 al Tribunalului Cluj — Secția penală, având
ca obiect, printre altele, săvârșirea infracțiunii prevăzute și
pedepsite de art. 215 alin. 5 din Codul penal.
În motivarea excepției de neconstituționalitate autorul
acesteia susține că dispozițiile art. 215 alin. 5 din Codul penal
încalcă principiul proporționalității consacrat de art. 53 alin. (2)
din Constituție, întrucât limitele legale ale pedepsei sunt
disproporționate în raport cu fapta care atrage încadrarea
juridică prevăzută de textul de lege criticat.
Curtea de Apel Cluj — Secția penală și de minori
apreciază că, prin excepția de neconstituționalitate invocată,

autorul acesteia își exprimă nemulțumirea față de limitele de
pedeapsă stabilite de legiuitor pentru infracțiunea de înșelăciune
cu consecințe deosebit de grave, prevăzută de art. 215 alin. 5
din Codul penal, tinzând astfel la modificarea prevederii supuse
controlului de constituționalitate.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile autorului excepției, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 215 alin. 5 din Codul penal, având următorul
cuprins: ăÎnșelăciunea care a avut consecințe deosebit de grave
se pedepsește cu închisoare de la 10 la 20 de ani și interzicerea
unor drepturi.”
În susținerea neconstituționalității acestor prevederi de lege,
autorul excepției invocă încălcarea dispozițiilor constituționale
ale art. 53 alin. (2) privind condițiile și limitele restrângerii
exercițiului unor drepturi sau al unor libertăți.
Examinând excepția de neconstituționalitate, Curtea
constată că autorul excepției solicită, în realitate, modificarea
dispozițiilor art. 215 alin. 5 din Codul penal, în sensul reducerii
limitelor pedepsei închisorii prevăzute de lege în cazul săvârșirii
infracțiunii de înșelăciune care a avut consecințe deosebit de
grave. O asemenea solicitare nu intră însă în competența de
soluționare a Curții Constituționale, care, conform art. 2 alin. (3)
din Legea nr. 47/1992, se pronunță numai asupra
constituționalității actelor cu privire la care a fost sesizată, fără
a putea modifica sau completa prevederile supuse controlului.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 215 alin. 5 din Codul penal, excepție
ridicată de Mihai Potra în Dosarul nr. 4.727/117/2007 al Tribunalului Cluj — Secția penală.
Definitivă și general obligatorie.
Pronunțată în ședința publică din data de 29 aprilie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Oana Cristina Puică

10

MONITORUL OFICIAL AL ROMÂNIEI, PARTEA I, Nr. 325/18.V.2010

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
pentru aprobarea Memorandumului de înțelegere
dintre Ministerul Economiei, Comerțului și Mediului de Afaceri
din România și Ministerul Industriei și Energiei
din Republica Azerbaidjan privind cooperarea
în domeniul energetic, semnat la Baku la 2 februarie 2010
În temeiul art. 108 din Constituția României, republicată, și al art. 20 din
Legea nr. 590/2003 privind tratatele,
Guvernul României adoptă prezenta hotărâre.
Articol unic. — Se aprobă Memorandumul de înțelegere dintre Ministerul
Economiei, Comerțului și Mediului de Afaceri din România și Ministerul Industriei
și Energiei din Republica Azerbaidjan privind cooperarea în domeniul energetic,
semnat la Baku la 2 februarie 2010.
PRIM-MINISTRU

EMIL BOC
Contrasemnează:
Ministrul economiei, comerțului
și mediului de afaceri,
Adriean Videanu
p. Ministrul afacerilor externe,
Anton Niculescu,
secretar de stat
București, 28 aprilie 2010.
Nr. 443.

MEMORANDUM DE ÎNȚELEGERE

între Ministerul Economiei, Comerțului și Mediului de Afaceri din România și Ministerul Industriei și Energiei
din Republica Azerbaidjan privind cooperarea în domeniul energetic*)
Preambul
Ministerul Economiei, Comerțului și Mediului de Afaceri din România și Ministerul Industriei și Energiei din Republica
Azerbaidjan, denumite în continuare părți,
recunoscând relațiile de prietenie și cooperare dintre ele, bazate pe o cooperare extinsă, încredere și respect reciproc față
de interesele lor, în avantajul ambelor țări,
subliniind intenția părților de a intensifica dialogul bilateral în domeniul energetic,
evidențiind rolul-cheie al Republicii Azerbaidjan ca furnizor important de hidrocarburi din regiunea caspică, precum și
potențialul României de a asigura acces direct spre Europa,
conștientizând natura convergentă a intereselor în domeniul energetic și beneficiile reciproce pe care un cadru de
cooperare bilaterală l-ar aduce acestora,
considerând cadrul juridic existent de cooperare, convenit prin Acordul de cooperare dintre Ministerul Economiei și
Finanțelor din România și Ministerul Industriei și Energiei din Republica Azerbaidjan, semnat la București la 12 martie 2008, și
Declarația comună privind stabilirea Acordului de parteneriat strategic dintre România și Republica Azerbaidjan, semnată la
București la 28 septembrie 2009,
luând, de asemenea, în considerare deciziile la nivel înalt adoptate cu prilejul întâlnirii de la București din 28—29 septembrie
2009 dintre președintele României, Traian Băsescu, și președintele Republicii Azerbaidjan, Ilham Aliyev, precum și interesul părților
de a intensifica cooperarea bilaterală în domeniul energetic,
confirmând toate angajamentele anterioare de cooperare în domeniul energetic,
exprimându-și intenția de a stabili un cadru de cooperare româno-azer în domeniul energetic, inclusiv pentru petrol, gaze
și transportul acestora,

*) Traducere.

MONITORUL OFICIAL AL ROMÂNIEI, PARTEA I, Nr. 325/18.V.2010

11

salutând adoptarea Declarației la nivel înalt de la Praga privind Coridorul sudic din 8 mai 2009 și reafirmând principiile sale,
exprimându-și angajamentul de întărire a cooperării pentru dezvoltarea coridorului de transport al energiei dinspre regiunea
Mării Caspice în Europa, în cadrul definit de conceptul Coridorului sudic,
au convenit următoarele:
1. Să analizeze împreună posibilitățile de întărire a cooperării
bilaterale în domeniul energetic.
În acest scop, părțile vor depune toate eforturile de susținere
a întreprinderilor relevante (SOCAR din Republica Azerbaidjan,
ROMGAZ — S.A., TRANSGAZ — S.A., OLTCHIM — S.A.,
Conpet și Oil Terminal Constanța din România) în vederea
evaluării posibilităților și identificării soluțiilor referitoare la:
— transportul de gaze;
— comerțul cu gaze și utilizarea de unități de depozitare a
gazelor în România;
— procesarea petrolului în rafinăriile din România;
— transportul petrolului prin PEOP, Constanța—Trieste;
— furnizarea de LNG către Europa în cadrul proiectului AGRI
(interconectorul Azerbaidjan—Georgia—România);
— analizarea capacității sistemului de transport de gaze
naturale din România.

În acest context, părțile vor încuraja și vor susține activ
crearea de către întreprinderile lor relevante a unui grup de lucru
comun, în vederea negocierilor asupra fezabilității de ordin
tehnic și a profitabilității comerciale a proiectelor detaliate mai
sus.
2. Să acorde sprijinul lor pentru realizarea altor proiecte
vizând securitatea energetică a Uniunii Europene și
implementarea strategiei Coridorului sudic, așa cum a fost
definită prin Declarația de la Praga.
Prezentul memorandum de înțelegere va fi supus aprobării
celor două guverne. Părțile se vor informa reciproc, pe cale
diplomatică, cu privire la îndeplinirea procedurilor legale interne
privind intrarea sa în vigoare. Prezentul memorandum de
înțelegere va intra în vigoare la data ultimei notificări.

Semnat la Baku la 2 februarie 2010, în două exemplare originale, în limba engleză.
Pentru
Ministerul Economiei, Comerțului și Mediului de Afaceri
din România,
Tudor Șerban,
secretar de stat

Pentru
Ministerul Industriei și Energiei
din Republica Azerbaidjan,
Natig Aliyev,
ministru

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 7 februarie 2008,
definitivă la 7 mai 2008,

în Cauza Arsenovici împotriva României
(Cererea nr. 77.210/01)
În Cauza Arsenovici împotriva României,
Curtea Europeană a Drepturilor Omului (Secția a treia), statuând în cadrul unei camere formate din: Boštjan M. Zupančič,
președinte, Corneliu Bîrsan, Elisabet Fura-Sandström, Alvina Gyulumyan, David Thór Björgvinsson, Ineta Ziemele, Isabelle BerroLefèvre, judecători, și Santiago Quesada, grefier de secție,
după ce a deliberat în camera de consiliu la data de 17 ianuarie 2008,
pronunță următoarea hotărâre, adoptată la această dată:
PROCEDURA

ÎN FAPT

1. La originea cauzei se află o cerere (nr. 77.210/01)
îndreptată împotriva României, prin care un cetățean al acestui
stat, doamna Zoe Delia Arsenovici (reclamanta), a sesizat
Curtea la data de 28 februarie 2001 în temeiul art. 34 din
Convenția pentru apărarea drepturilor omului și a libertăților
fundamentale (Convenția).
2. Reclamanta este reprezentată de I.-G. Bârsan, avocat în
București. Guvernul român (Guvernul) este reprezentat de
agentul său, R. H. Radu, de la Ministerul Afacerilor Externe.
3. La data de 13 octombrie 2004, Curtea a hotărât să îi
comunice cererea Guvernului. Invocând prevederile art. 29 § 3
din Convenție, Curtea a hotărât să se analizeze în același timp
admisibilitatea și temeinicia cauzei.

I. Circumstanțele cauzei
4. Reclamanta s-a născut în anul 1918 și locuiește în
București.
5. Prin Sentința din data de 21 aprilie 1997, Judecătoria
Sectorului 1 București a admis acțiunea reclamantei în
revendicarea unui imobil naționalizat fără titlu de către stat în
anul 1950. Prin neatacare, sentința a rămas definitivă.
6. La data de 22 decembrie 1997, primarul municipiului
București a dat dispoziție direcției din primărie responsabile cu
administrarea fondului imobiliar al orașului să îi restituie imobilul
reclamantei și să radieze titlul de proprietate al statului din
registrul de publicitate imobiliară.

12

MONITORUL OFICIAL AL ROMÂNIEI, PARTEA I, Nr. 325/18.V.2010

7. La data de 20 ianuarie 1998, societatea comercială cu
capital de stat S.C. ăHerăstrău Nord” — S.A. (societatea H.),
însărcinată cu administrarea fondului locativ al primăriei, a
încheiat un contract de închiriere cu familia C., care ocupa un
apartament în suprafață de 80 m2 din imobilul în discuție în
calitate de chiriaș al statului în baza unui contract încheiat în
anul 1983. Noul contract, încheiat pentru perioada 18 aprilie
1994 — 18 aprilie 1999, era semnat de societatea H., ca
ăproprietar”, aceasta stabilind chiria lunară la suma de 326 lei
românești (ROL), conform baremului stabilit prin Legea
nr. 5/1973. Contractul, ce nu i-a fost comunicat reclamantei, nu
menționa faptul că apartamentul în cauză nu se mai afla în
patrimoniul statului.
8. Prin Procesul-verbal din 10 martie 1998, primăria l-a pus
pe un mandatar al reclamantei în posesia apartamentului și
l-a informat despre dreptul chiriașilor imobilului, conform Legii
nr. 17/1994 pentru prelungirea sau reînnoirea contractelor de
închiriere privind unele suprafețe locative (Legea nr. 17/1994),
de a beneficia de o prelungire a contractelor lor de închiriere cu
5 ani. Conform afirmațiilor Guvernului, începând cu această
dată, societatea H. a încetat să încaseze chirie pentru
apartamentul locuit de familia C.
9. La data de 2 aprilie 1998, reclamanta, ca proprietar al
imobilului, i-a informat pe chiriași, prin intermediul unui executor
judecătoresc, despre propunerea sa de a încheia contracte de
închiriere cu ea, statul nemaifiind locatorul lor. Toți chiriașii
imobilului au fost de acord, cu excepția familiei C., care nu a dat
niciun răspuns la notificarea reclamantei și care a refuzat orice
contact cu ea, neplătindu-i nicio chirie.
10. La data de 26 mai 1998, reclamanta a sesizat
Judecătoria Sectorului 1 București cu o acțiune în evacuare a
familiei C. din apartamentul său, arătând că aceasta nu putea
beneficia de prevederile legale în materie de protecție a
chiriașilor, având în vedere că nu exista un contract de închiriere
și că a refuzat să ia legătura cu ea. La cererea reclamantei,
instanța le-a trimis soților C. un interogatoriu, însă aceștia au
refuzat să îi răspundă.
11. Prin Sentința din data de 14 octombrie 1998, judecătoria
a respins acțiunea în evacuare, în temeiul Legii nr. 17/1994.
Instanța a constatat că familia C. dispunea de un contract de
închiriere din data de 8 decembrie 1983, încheiat cu statul, și a
statuat că Legea nr. 17/1994 prevedea obligația proprietarului
de a-i menține în drepturi pe chiriași pentru o perioadă de 5 ani.
12. Prin Decizia din data de 3 noiembrie 1999, Tribunalul
București a respins apelul reclamantei. Acesta a constatat că
familia C. beneficia de un contract de închiriere valabil, încheiat
la data de 20 ianuarie 1998, și că nu fusese parte în procedura
în revendicare a imobilului introdusă de reclamantă.
13. Reclamanta a formulat recurs împotriva Deciziei din data
de 3 noiembrie 1999 în fața Curții de Apel București. Ea a
subliniat că familia C. refuzase orice contact cu ea de aproape
3 ani, că contractul de închiriere încheiat în luna ianuarie 1998
cu societatea H. era nul și că instanțele sesizate cu soluționarea
cauzei nu au dat eficiență consecințelor legale referitoare la
refuzul familiei C. de a răspunde la interogatoriu, conform
art. 225 din Codul de procedură civilă. Familia C. a menționat că
este de acord să încheie un contract de închiriere cu
reclamanta, cu condiția ca la stabilirea chiriei să se țină cont de
veniturile sale. Familia C. a susținut că i-ar fi trimis reclamantei
contravaloarea chiriei pentru 5 luni, inclusiv pentru luna mai
1998, dar nu a depus niciun document ca probă și nici nu a
precizat modul de calcul sau data trimiterii chiriei.
14. Prin Decizia din data de 4 septembrie 2000, Curtea de
Apel București a respins recursul reclamantei ca neîntemeiat.
Instanța a constatat că familia C. beneficia de un contract de
închiriere valabil, încheiat cu statul la data de 8 decembrie 1983,
și că acest contract fusese prelungit în mod succesiv în baza
legii, ultima oară conform Legii nr. 17/1994, aplicabilă în speță
față de data introducerii acțiunii. Curtea de Apel București a
constatat și intenția familiei C. de a încheia un contract de

închiriere cu reclamanta, cu condiția să plătească o chirie
adaptată veniturilor sale.
15. Prin adresele din 1 septembrie 2004 și 29 august 2007,
reclamanta a comunicat grefei Curții că familia C. locuia încă în
apartamentul respectiv, fără să fi încheiat vreun contract de
închiriere cu ea. Conform afirmațiilor reclamantei, familia C. nu
a plătit nicio sumă cu titlu de chirie până în luna martie 2004,
stabilind apoi în mod unilateral suma pe care i-o plătea la
cuantumul de 4,88 EUR și, în anul 2007, la cuantumul de circa
6 EUR, sume care erau în mod evident derizorii, având în
vedere chiriile practicate pentru un apartament de 80 m2 situat
într-un cartier rezidențial din București.
II. Dreptul și practica interne pertinente
16. Partea esențială din reglementările interne relevante în
materie, și anume extrase din Legea nr. 5/1973 privind
administrarea fondului locativ și reglementarea raporturilor dintre
proprietari și chiriași (Legea nr. 5/1973), Legea locuinței
nr. 114/1996 (Legea nr. 114/1996), precum și Ordonanța de
urgență a Guvernului nr. 40/1999 privind protecția chiriașilor și
stabilirea chiriei pentru spațiile cu destinația de locuințe (OUG
nr. 40/1999) și Legea nr. 241/2001 pentru aprobarea Ordonanței
de urgență a Guvernului nr. 40/1999 privind protecția chiriașilor
și stabilirea chiriei pentru spațiile cu destinația de locuințe
(Legea nr. 241/2001), este descrisă în Cauza Radovici și
Stănescu împotriva României (cererile nr. 68.479/01, 71.351/01
și 71.352/01 conexate, §§ 53—59, Hotărârea din 2 noiembrie
2006).
17. Prevederile legale și jurisprudența internă citate mai jos
sunt de asemenea relevante în speță.
A. Legea nr. 17/1994 pentru prelungirea sau reînnoirea
contractelor de închiriere privind unele suprafețe locative (Legea
nr. 17/1994)

18. Articolele relevante din această lege prevedeau
următoarele:
ARTICOLUL 1

ăContractele de închiriere, indiferent de proprietar, privind
suprafețele locative cu destinația de locuințe, supuse normării și
închirierii conform Legii nr. 5/1973 (...) aflate în curs de
executare la data intrării în vigoare a prezentei legi, se
prelungesc de drept pe o perioadă de 5 ani, în aceleași condiții
[ca cele stabilite prin Legea nr. 5/1973].”
ARTICOLUL 2

ăContractele de închiriere având ca obiect aceleași suprafețe
prevăzute în art. 1, existente la 1 ianuarie 1988, precum și cele
încheiate și expirate după 1 ianuarie 1988 se reînnoiesc, în
aceleași condiții, dacă chiriașul ocupă și în prezent spațiul
locativ care a făcut obiectul închirierii.”
19. În Decizia nr. 1.556 din 21 noiembrie 1997 și Decizia
nr. 1.567A din 22 iunie 2000, Curtea de Apel București și
Tribunalul Județean Brașov au statuat că prelungirea de drept,
ce reiese din Legea nr. 17/1994, a contractelor de închiriere
pentru spații cu destinația de locuință în aceleași condiții ca și
cele stabilite prin Legea nr. 5/1973 însemna ca suma chiriei
lunare datorate de fostul chiriaș la stat noului proprietar să
rămână neschimbată.
20. Decizia nr. 1.567A din 22 iunie 2000, menționată mai sus,
preciza, de asemenea, că între intrarea în vigoare a Legii
nr. 17/1994 și cea a OUG nr. 40/1999 a existat un vid legislativ
în măsura în care legea nu prevedea procedura prin care foștii
proprietari cărora li s-au restituit bunurile naționalizate să poată
încheia noi contracte de închiriere cu foștii chiriași ai statului.
B. Legea locuinței nr. 114/1996 (Legea nr. 114/1996)

21. Articolul 24 din această lege prevede următoarele:
ăChiriașul pierde dreptul de a ocupa spațiul ce face obiectul
contractului de închiriere și este evacuat în următoarele cazuri:
( )
d) Dacă, cu rea-credință, omite trei luni consecutiv să achite
chiria sau cheltuielile de întreținere.

MONITORUL OFICIAL AL ROMÂNIEI, PARTEA I, Nr. 325/18.V.2010
Evacuarea chiriașului în cazurile prevăzute de prezentul
articol se face în baza unei hotărâri judecătorești.”
C. Jurisprudența internă referitoare la evacuarea chiriașilor
statului din imobilele restituite foștilor proprietari și aplicarea OUG
nr. 40/1999

22. OUG nr. 40/1999, astfel cum a fost modificată prin Legea
nr. 241/2001, prevedea prelungirea de drept cu 5 ani a
contractelor de închiriere referitoare la apartamente restituite
foștilor lor proprietari. Astfel, instanțele interne au analizat cereri
de evacuare a chiriașilor introduse înainte și după 8 aprilie 2004,
dată ce a marcat sfârșitul termenului de 5 ani menționat de OUG
nr. 40/1999.
1. Jurisprudența instanțelor în ceea ce privește efectele OUG
nr. 40/1999 înainte de data de 8 aprilie 2004

23. Prin Decizia nr. 4.193/2000, Curtea de Apel București a
respins acțiunea în evacuare introdusă de un proprietar
împotriva chiriașului statului care îi ocupa apartamentul. Aceasta
a statuat că transferul de proprietate de la stat la fostul proprietar
includea pentru acesta din urmă și obligația in rem, ce le
aparținuse autorităților, de a-i asigura chiriașului dreptul de a
folosi apartamentul conform prevederilor legale în vigoare. Or,
acest proprietar nu respectase procedura prevăzută de OUG
nr. 40/1999, aplicabilă în speță, deși chiriașul își exprimase
intenția de a încheia un nou contract de închiriere. Într-o altă
cauză, prin Decizia nr. 3.113/2000, Curtea de Apel București,
întemeindu-se pe OUG nr. 40/1999, a admis cererea
proprietarului unui apartament și a dispus evacuarea chiriașului
său, care refuzase în mod repetat, în ciuda notificării ce îi fusese
trimisă în baza prevederilor legale menționate mai sus, să
încheie un contract de închiriere cu proprietarul.
24. Prin Decizia nr. 3.276/2000, Curtea de Apel București i-a
respins unui proprietar acțiunea în evacuare intentată împotriva
chiriașului său pe motivul că proprietarul neglijase să îi trimită
chiriașului o notificare, așa cum prevedea OUG nr. 40/1999.
Instanța a precizat că nerespectarea termenului de notificare
prescris era sancționată de art. 11 din ordonanță, care prevedea
că vechiul contract de închiriere se prelungea de drept și că
proprietarul nu putea cere evacuarea chiriașului pentru neplata
chiriei înainte de încheierea unui nou contract de închiriere.
2. Jurisprudența instanțelor în ceea ce privește efectele OUG
nr. 40/1999 după data de 8 aprilie 2004

25. Prin Decizia din data de 10 noiembrie 2006, Curtea de
Apel București a statuat că chiriașul care dispunea de un
contract de închiriere prelungit ope legis până la data de 8 aprilie
2004 prin lipsa unei notificări conforme cu OUG nr. 40/1999
beneficia, în cazul repetării lipsei notificării, de o nouă prelungire
a contractului său de închiriere pentru o perioadă de 5 ani, în
temeiul art. 14 din ordonanță, cu excepția cazului în care
renunța la beneficiul acordat de OUG nr. 40/1999 sau dacă
ajungea la un acord cu proprietarul referitor la o altă durată a
contractului de închiriere. Într-o altă cauză, prin Decizia din data
de 18 aprilie 2006, Curtea de Apel București a statuat că, prin
lipsa notificării formulate în condițiile de fond și formă ale OUG
nr. 40/1999, contractul de închiriere în cauză era prelungit încă
o dată pentru o perioadă de 5 ani.
D. Codul de procedură civilă

26. Art. 225 din Codul de procedură civilă prevede
următoarele:
ăDacă partea, fără motive temeinice, refuză să răspundă la
interogator sau nu se înfățișează, instanța poate socoti aceste
împrejurări ca o mărturisire deplină sau numai ca un început de
dovadă în folosul părții potrivnice.”
ÎN DREPT

I. Asupra pretinsei încălcări a art. 1 din Convenție
27. Reclamanta susține că s-a produs o încălcare a dreptului
său de proprietate, contrară art. 1 din Protocolul nr. 1, din cauza
imposibilității prelungite în care s-a aflat de a folosi un
apartament ce i-a fost retrocedat sau de a percepe chirie,
imposibilitate ce a rezultat din aplicarea prevederilor legale
adoptate de autorități în materie de contracte de închiriere

13

pentru spații cu destinația de locuințe. Art. 1 din Protocolul nr. 1
prevede următoarele:
ăOrice persoană fizică sau juridică are dreptul la respectarea
bunurilor sale. Nimeni nu poate fi lipsit de proprietatea sa decât
pentru cauză de utilitate publică și în condițiile prevăzute de lege
și de principiile generale ale dreptului internațional.
Dispozițiile precedente nu aduc atingere dreptului statelor de
a adopta legile pe care le consideră necesare pentru a
reglementa folosința bunurilor conform interesului general sau
pentru a asigura plata impozitelor ori a altor contribuții, sau a
amenzilor.”
A. Asupra admisibilității

28. Guvernul invocă neepuizarea căilor de atac interne. În
opinia sa, reclamanta ar fi trebuit să introducă împotriva
chiriașilor, în baza art. 24 din Legea nr. 114/1996, o procedură
de reziliere a contractului de închiriere și de evacuare întemeiată
pe neplata chiriilor pentru mai mult de 3 luni consecutive. De
asemenea, ea ar fi putut să ia legătura cu chiriașii, conform
condițiilor de formă prevăzute de OUG nr. 40/1999, și în termen
de 30 de zile de la intrarea în vigoare a acestei ordonanțe,
pentru a încheia un nou contract de închiriere sau, în caz de
refuz din partea chiriașilor, pentru a cere evacuarea lor prin
ordonanță președințială, conform art. 10 și 11 din această
ordonanță. Guvernul face trimitere la o decizie rămasă definitivă,
pronunțată de instanțele interne care au admis acțiunea în
evacuare a unui chiriaș notificat conform OUG nr. 40/1999 (vezi
paragraful 23 in fine de mai sus).
29. Reclamanta consideră că, în speță, calea invocată de
Guvern în temeiul OUG nr. 40/1999 nu era aplicabilă deoarece
acțiunea în evacuare pe care o introdusese împotriva chiriașilor
se afla pe rolul instanțelor în momentul intrării în vigoare a
acestei ordonanțe, care nu putea avea efect retroactiv.
30. Curtea amintește că, într-o cauză similară, a statuat deja
că procedura de evacuare întemeiată pe art. 24 din Legea
nr. 114/1996, invocată de Guvern, nu era eficientă (Radovici și
Stănescu împotriva României, nr. 68.479/01, 71.351/01 și
71.352/01, §§ 62—66, 2 noiembrie 2006).
31. În ceea ce privește procedura prevăzută la art. 10 și 11
din OUG nr. 40/1999, susceptibilă să conducă la încheierea unui
nou contract de închiriere sau, în lipsa unui răspuns, la
evacuarea chiriașilor care ocupă apartamentul în baza unui
contract de închiriere încheiat cu statul, Curtea observă că
această procedură se baza pe notificarea chiriașilor de către
reclamantă, printr-un executor judecătoresc și în cel mult 30 de
zile de la intrarea în vigoare a ordonanței, cu privire la
propunerea sa de a încheia un nou contract de închiriere. Or,
Curtea observă că, la acea dată, procedura în evacuare pornită
de reclamantă în urma unei prime notificări a chiriașilor, rămasă
fără răspuns, se afla încă pe rol. În acest sens, ea reamintește
că a statuat deja că Guvernul nu a furnizat elemente care să
dovedească eficiența căii de care ar fi dispus proprietarul care
a omis, voit sau din neglijență, să respecte condițiile de formă
impuse de art. 10 alin. (1) din OUG nr. 40/1999 pentru
încheierea unui nou contract de închiriere cu ocupanții imobilului
său înainte de expirarea termenului de prelungire legală a
contractelor (Radovici și Stănescu, menționată mai sus, § 80).
Nimic nu îi permite Curții să se abată de la această concluzie,
Guvernul neoferind exemple de jurisprudență care să permită
să se conchidă în speță că, în ciuda prevederilor legale în cauză,
exista o jurisprudență ce admitea acțiunile în evacuare introduse
împotriva chiriașilor atunci când termenul de notificare prevăzut
de OUG nr. 40/1999 nu a fost respectat de proprietari.
32. În aceste circumstanțe, Curtea consideră că Guvernul nu
a demonstrat cu un grad suficient de certitudine existența unei
căi de atac care să îi permită reclamantei să obțină evacuarea
chiriașilor (vezi, mutatis mutandis, Radovici și Stănescu,
menționată mai sus, §§ 62—66). Prin urmare, excepția
Guvernului nu poate fi admisă.
33. Pe de altă parte, Curtea constată că acest capăt de
cerere nu este vădit neîntemeiat în sensul art. 35 § 3 din
Convenție. În plus, ea constată că acesta nu este afectat de

14

MONITORUL OFICIAL AL ROMÂNIEI, PARTEA I, Nr. 325/18.V.2010

niciun alt motiv de inadmisibilitate. Prin urmare, el trebuie
declarat admisibil.
B. Asupra fondului
1. Argumentele părților

34. Guvernul admite că refuzul instanțelor naționale de a
admite acțiunea în evacuare a familiei C. reprezintă o ingerință
în dreptul reclamantei de a se folosi de apartamentul său,
justificată din perspectiva celui de-al doilea alineat al art. 1 din
Protocolul nr. 1 referitor la reglementarea folosinței bunurilor. În
opinia Guvernului, această ingerință era prevăzută de lege, și
anume de art. 2 din Legea nr. 17/1994, urmărea un scop legitim
de interes general, adică protecția intereselor chiriașilor în
contextul crizei de locuințe ieftine, și nu era disproporționată față
de acesta.
35. În ceea ce privește proporționalitatea ingerinței, Guvernul
face referire la Cauza Robitu împotriva României [nr. 33.352/96,
Decizia Curții din 20 mai 1998, Decizii și rapoarte (DR) 49, p. 67]
și consideră că reclamanta ar fi putut obține evacuarea familiei
C. pentru neplata chiriilor, chiar și în lipsa unui contract de
închiriere în formă scrisă. Pe de altă parte, Guvernul susține că
Legea nr. 17/1994 a reprezentat o soluție temporară în materie
de locuințe și pune în evidență adoptarea de către autorități a
OUG nr. 40/1999 care le permite proprietarilor să renegocieze
clauzele contractului de închiriere, să le impună chiriașilor, sub
anumite condiții, un schimb obligatoriu de locuință sau să ceară
evacuarea lor de către instanțele judecătorești interne în cazul
în care refuzau să încheie un contract de închiriere.
36. Reclamanta contestă argumentele Guvernului.
Sprijinindu-se pe prevederile Codului civil referitoare la vânzarea
bunului închiriat, ea susține că contractul de închiriere încheiat
de autorități cu familia C. nu îi era opozabil deoarece nu fusese
înregistrat legal, neavând ădată certă”. În ceea ce privește OUG
nr. 40/1999, ea consideră că aceste prevederi nu sunt aplicabile
în speță deoarece procedura în evacuare se afla pe rolul
instanțelor în momentul intrării în vigoare a acesteia.
2. Aprecierea Curții

37. Curtea reamintește că art. 1 din Protocolul nr. 1 prevede,
înainte de toate și în mod special, că o ingerință a autorității
publice în exercitarea dreptului la respectarea bunurilor trebuie
să fie legală. În mod special, al doilea alineat al acestui articol,
recunoscându-le statelor dreptul de a reglementa folosința
bunurilor, impune condiția ca acest drept să se exercite prin
adoptarea unor ălegi”, principiul legalității presupunând existența
unor norme de drept intern suficient de accesibile, precise și
previzibile în ceea ce privește aplicarea lor (vezi, mutatis
mutandis, Broniowski împotriva Poloniei [GC], nr. 31.443/96,
§ 147, CEDO 2004—V, cu alte referințe). În plus, Curtea este
chemată să verifice dacă modul în care dreptul intern este
interpretat și aplicat, chiar în caz de respectare a cerințelor
legale, produce efecte conforme principiilor Convenției (Beyeler
împotriva Italiei [GC], nr. 33.202/96, §§ 108—110, CEDO 2000-I).
38. Pe de altă parte, ingerința în dreptul de proprietate
trebuie nu numai să urmărească un ăscop legitim”, conform cu
ăinteresul general”, ci și să păstreze un raport rezonabil de
proporționalitate între mijloacele utilizate și scopul urmărit, prin
orice măsură aplicată de stat, inclusiv măsurile menite să
reglementeze folosința bunurilor unui individ. Este ceea ce
exprimă noțiunea de ăjust echilibru”, care trebuie păstrat între
cerințele interesului general al comunității și imperativele de
apărare a drepturilor fundamentale ale individului. În cauze care
se referă la funcționarea unei legislații de mare amploare privind
locuințele, această apreciere poate să se refere nu numai la
dimensiunea ingerinței statului în libertatea contractuală și
relațiile contractuale pe piața locuințelor, ci și la existența unor
garanții procedurale și a altor garanții menite să asigure că
funcționarea sistemului și impactul său asupra drepturilor
patrimoniale ale proprietarului nu sunt nici arbitrare și nici
imprevizibile. Incertitudinea — indiferent că este de natură
legislativă, administrativă sau că ține de practicile urmate de
autorități — este un factor ce trebuie luat în considerare pentru
a aprecia conduita statului. Într-adevăr, atunci când este în joc

o chestiune de interes general, autoritățile publice sunt obligate
să reacționeze în timp util, în mod corect și cu cea mai mare
coerență (vezi, mutatis mutandis, Broniowski, menționată mai
sus, § 151, și Hutten-Czapska, [GC], nr. 35.014/97, §§ 167—
168, CEDO 2006—...).
39. În speță, Curtea constată că nu se contestă faptul că
prevederile legale interne ce prelungesc de drept contractele de
închiriere în scop locativ, și în special Legea nr. 17/1994, a cărei
aplicare de către Curtea de Apel București a determinat
menținerea familiei C. în apartamentul reclamantei, reprezintă o
reglementare a folosinței bunurilor și că, prin urmare, are
aplicabilitate al doilea alineat al art. 1 din Protocolul nr. 1 (HuttenCzapska, menționată mai sus, §§ 160—161).
40. Curtea observă totuși că Legea nr. 17/1994 prevedea că,
indiferent cine ar fi proprietarul, contractele de închiriere în scop
locativ referitoare la locuințe a căror închiriere era reglementată
prin Legea nr. 5/1973 erau prelungite de drept pentru o perioadă
de 5 ani, fără modificarea condițiilor contractuale. Reiterând că
principiul legalității înseamnă și existența unor norme de drept
intern suficient de accesibile, precise și previzibile în aplicarea
lor, Curtea observă că, în anumite privințe, Legea nr. 17/1994
era lipsită de precizie. Și anume, această lege nu prevedea nicio
procedură prin care foștii proprietari, cărora li s-au restituit
bunurile naționalizate după intrarea în vigoare a legii, puteau
încheia contracte de închiriere în scop locativ cu foștii chiriași ai
statului și nici nu conținea vreo sancțiune în caz de refuz al
acestora din urmă de a-i recunoaște ca proprietari și de a
încheia contracte de închiriere (vezi paragrafele 18 și 20 de mai
sus).
41. Curtea apreciază că, presupunând chiar că ingerința
litigioasă a fost compatibilă cu condiția de legalitate, elementul
de imprecizie constatat în Legea nr. 17/1994 și efectele sale
trebuie luate în considerare în analiza conformității măsurii
litigioase cu cerințele justului echilibru dintre interesele de față
(vezi, mutatis mutandis, Beyeler, menționată mai sus, §§ 108 și
110).
42. În ceea ce privește scopul urmărit prin ingerința litigioasă,
ca și Guvernul, Curtea admite că ingerința în cauză urmărea un
scop legitim, conform cu interesul general, și anume protecția
socială a chiriașilor într-o situația caracterizată prin criza de
locuințe ieftine.
43. În ceea ce privește respectarea justului echilibru între
interesele în cauză, Curtea reamintește că punerea la punct de
către autoritățile naționale a unui sistem de protecție a chiriașilor
nu este criticabil în sine, având în vedere în special marea marjă
de apreciere prevăzută de cel de-al doilea alineat al art. 1 din
Protocolul nr. 1. Totuși, din moment ce presupunea riscul de a-i
impune locatorului o sarcină excesivă în ceea ce privește
posibilitatea de a dispune de bunul său, autoritățile erau obligate
să pună la punct proceduri sau mecanisme legislative previzibile
și coerente, prevăzând anumite garanții pentru ca punerea lor în
aplicare și incidența lor asupra dreptului de proprietate al
locatorului să nu fie nici arbitrare, nici imprevizibile (Radovici și
Stănescu, menționată mai sus, § 76).
44. Curtea nu poate fi de acord cu argumentul Guvernului în
ceea ce privește proporționalitatea ingerinței în speță. Aceasta
observă încă de la început că reclamanta nu a încheiat niciodată
un contract de închiriere cu ocupanții apartamentului său, care
locuiau acolo în baza unui contract de închiriere încheiat cu
statul în anul 1983 și prelungit succesiv prin efectul prevederilor
legale în materie de protecție a chiriașilor (vezi Radovici și
Stănescu, menționată mai sus, § 78; a contrario, HuttenCzapska, menționată mai sus, § 224). În ceea ce privește
posibilitatea reclamantei de a obține evacuarea familiei C. chiar
în lipsa unui contract de închiriere sub formă scrisă, Curtea
reamintește că a constatat lipsa unor elemente care să confirme
eficiența căilor de atac invocate de Guvern (vezi paragrafele
30—32 de mai sus).
45. Referitor la argumentul Guvernului întemeiat pe
caracterul temporar al prevederilor Legii nr. 17/1994, Curtea
reamintește că a statuat în alte cauze referitoare la concilierea

MONITORUL OFICIAL AL ROMÂNIEI, PARTEA I, Nr. 325/18.V.2010
intereselor antagoniste ale proprietarilor și ale chiriașilor că
sarcina socială și financiară pe care o presupune transformarea
și reforma domeniului locuinței într-o țară nu poate reveni unui
anumit grup social, oricare ar fi importanța pe care o au
interesele celuilalt grup sau ale colectivității în ansamblul său
(vezi, mutatis mutandis, Hutten-Czapska, menționată mai sus,
§ 225, și Radovici și Stănescu, menționată mai sus, § 88 in fine).
Or, Curtea observă în speță că Legea nr. 17/1994, pe care s-au
întemeiat instanțele interne, nu numai că a prelungit cu 5 ani
contractele de închiriere ale vechilor chiriași, dar — așa cum
reiese din dreptul intern relevant — a și menținut în această
perioadă aceleași condiții contractuale fixate prin Legea
nr. 5/1973, inclusiv baremul de calcul al chiriei, fără a ține cont
de inflația puternică pe care o cunoștea țara în perioada
respectivă (vezi paragrafele 18 și 19 de mai sus).
46. În fine, Curtea apreciază că, având în vedere
circumstanțele speței și jurisprudența sa în materie, nu se poate
considera că intrarea în vigoare a OUG nr. 40/1999 a remediat
situația reclamantei. Astfel, Curtea reamintește că a statuat deja
că lacunele și prevederile defectuoase ale OUG nr. 40/1999 în
cazul proprietarilor care nu au trimis notificări ocupanților
apartamentelor lor în termenul prevăzut de OUG nr. 40/1999 din
cauza litigiilor aflate pe rol împotriva acestora din urmă au avut
ca efect impunerea unei sarcini disproporționate părților
interesate (Radovici și Stănescu, menționată mai sus, § 88).
47. În lumina celor de mai sus, Curtea apreciază că
restricțiile suferite de reclamantă timp de mai mulți ani în ceea
ce privește folosința apartamentului său, și în special
imposibilitatea în care s-a aflat de a-i obliga pe ocupanții
acestuia să îi plătească o chirie din cauza prevederilor
defectuoase și a lacunelor constatate în Legea nr. 17/1994 și în
OUG nr. 40/1999, nu au menținut un just echilibru între protecția
dreptului individului la respectarea bunurilor sale și cerințele
interesului general.
Prin urmare, a avut loc încălcarea art. 1 din Protocolul nr. 1.
II. Asupra pretinsei încălcări a art. 6 § 1 din Convenție
48. Reclamanta se plânge de interpretarea eronată a
prevederilor legale aplicabile de către instanțele interne, care a
dezavantajat-o față de cealaltă parte din procedura internă, de
motivarea insuficientă a hotărârilor pronunțate și de refuzul de a
lua în considerare lipsa răspunsului familiei C. la interogatoriu.
Ea invocă dreptul său la un proces echitabil, protejat de art. 6
§ 1 din Convenție, a cărui parte relevantă prevede următoarele:
ăOrice persoană are dreptul la judecarea (...) cauzei sale, de
către o instanță (...) care va hotărî (...) asupra încălcării
drepturilor și obligațiilor sale cu caracter civil (...).”
49. Curtea reamintește că revine în primul rând instanțelor
interne să interpreteze dreptul intern și să aprecieze probele
administrate; în plus, dacă art. 6 § 1 obligă instanțele să își

15

motiveze deciziile, această obligație nu poate fi înțeleasă ca și
cum ar necesita un răspuns detaliat la fiecare argument (vezi
García Ruiz împotriva Spaniei [GC], nr. 30.544/96, §§ 26 și 28,
CEDO 1999-I).
50. În speță, Curtea constată că instanțele interne și-au
întemeiat corect hotărârile pe motive ce nu păreau să fie
arbitrare. În ceea ce privește refuzul familiei C. de a răspunde la
întrebările adresate de Judecătoria Sectorului 1 București,
Curtea observă că art. 225 din Codul de procedură civilă invocat
de reclamantă nu le impune instanțelor sesizate cu o cauză să
tragă vreo concluzie din refuzul părții de a răspunde la un
interogatoriu, ci doar le oferă această posibilitate. În fine, Curtea
observă că nu s-a contestat faptul că reclamanta a beneficiat
de o procedură contradictorie și că a putut să își prezinte
argumentele în apărarea cauzei sale.
51. Rezultă că această parte a cererii trebuie respinsă din
lipsă vădită de temei, pentru aplicarea art. 35 §§ 3 și 4 din
Convenție.
III. Asupra aplicării art. 41 din Convenție
52. Conform art. 41 din Convenție:
ăDacă Curtea declară că a avut loc o încălcare a Convenției
sau a protocoalelor sale și dacă dreptul intern al înaltei părți
contractante nu permite decât o înlăturare incompletă a
consecințelor acestei încălcări, Curtea acordă părții lezate, dacă
este cazul, o reparație echitabilă.”
53. Reclamanta nu a prezentat nicio cerere de reparație
echitabilă în termenul acordat de Curte după comunicarea
cererii.
54. Curtea reamintește că ea nu acordă nicio sumă ca
reparație echitabilă din moment ce pretențiile exprimate în cifre
și documentele justificative necesare nu au fost trimise în
termenul acordat în acest scop de art. 60 § 1 din Regulament,
chiar și în cazul în care partea reclamantă și-ar fi precizat
pretențiile într-un stadiu anterior procedurii (Gourguenidze
împotriva Georgiei, nr. 71.678/01, § 81, 17 octombrie 2006).
55. În speță, Curtea observă că, după ce a fost informată în
prealabil despre derularea procedurii după comunicarea cererii
printr-o scrisoare din data de 14 octombrie 2004, reclamanta a
fost invitată printr-o scrisoare a grefierului din data de 7 februarie
2005, ce i-a fost retrimisă în copie la data de 24 mai 2005, să
trimită eventualele sale cereri în baza art. 41 citat mai sus. În
ciuda informațiilor cuprinse în aceste scrisori, reclamanta nu a
prezentat nicio cerere în temeiul art. 41 citat mai sus și nici nu a
făcut trimitere la vreo cerere trimisă într-un stadiu anterior al
procedurii (vezi, a contrario, Gourguenidze, menționată mai sus,
§ 82).
Prin urmare, nu este cazul să i se acorde nicio sumă în
temeiul art. 41 citat mai sus.

P E N T R U A C E S T E M O T I V E,

În unanimitate,
CURTEA

1. declară cererea admisibilă în ceea ce privește capătul de cerere întemeiat pe art. 1 din Protocolul nr. 1 și inadmisibilă în rest;
2. hotărăște că a avut loc încălcarea art. 1 din Protocolul nr. 1.
Întocmită în limba franceză, apoi comunicată în scris la data de 7 februarie 2008, conform art. 77 §§ 2 și 3 din Regulament.
Boštjan M. Zupančič,
președinte

Santiago Quesada,
grefier

16

MONITORUL OFICIAL AL ROMÂNIEI, PARTEA I, Nr. 325/18.V.2010

A C TE AL E COMISIEI DE S UPRAVEG HERE A ASI G URĂR I L O R
COMISIA DE SUPRAVEGHERE A ASIGURĂRILOR

DECIZIE
privind aprobarea menținerii domnului Popa Ștefan în funcția de director executiv
și administrator și reluării activității de broker de asigurare de către Societatea Comercială
NOVOFINANCE GROUPE — BROKER DE ASIGURARE ȘI REASIGURARE — S.R.L.
În conformitate cu prevederile Legii nr. 32/2000 privind activitatea de asigurare si supravegherea asigurărilor, cu modificările
și completările ulterioare, și ale normelor emise în aplicarea acesteia,
în baza Hotărârii Consiliului Comisiei de Supraveghere a Asigurărilor din data de 4 mai 2010, prin care s-au aprobat
menținerea domnului Popa Ștefan în funcția de director executiv și administrator și reluarea activității de broker de asigurare de
către Societatea Comercială NOVOFINANCE GROUPE — BROKER DE ASIGURARE ȘI REASIGURARE — S.R.L.,
Comisia de Supraveghere a Asigurărilor d e c i d e:
Art. 1. — Se aprobă menținerea domnului Popa Ștefan în
funcția de director executiv și administrator și reluarea activității
de broker de asigurare de către Societatea Comercială
NOVOFINANCE GROUPE — BROKER DE ASIGURARE ȘI
REASIGURARE — S.R.L.

Art. 2. — Prezenta decizie se publică în Monitorul Oficial al
României, Partea I, conform prevederilor art. 9 din Legea
nr. 32/2000 privind activitatea de asigurare și supravegherea
asigurărilor, cu modificările și completările ulterioare.

Președintele Comisiei de Supraveghere a Asigurărilor,
Angela Toncescu
București, 10 mai 2010.
Nr. 377.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 325/18.V.2010 conține 16 pagini.

Prețul: 3,20 lei

&JUYDGY|443112]
ISSN 1453—4495

