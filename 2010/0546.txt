Anul 178 (XXII) — Nr. 546

PARTEA I

Miercuri, 4 august 2010

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 774 din 3 iunie 2010 referitoare la excepția de
neconstituționalitate a dispozițiilor art. 226 alin. (3) din
Legea nr. 31/1990 privind societățile comerciale ......

2–3

Decizia nr. 835 din 22 iunie 2010 referitoare la excepția de
neconstituționalitate a dispozițiilor art. 226 alin. (1)
lit. c), alin. (2) și (3) din Legea nr. 31/1990 privind
societățile comerciale ................................................

3–5

Decizia nr. 890 din 6 iulie 2010 referitoare la excepția de
neconstituționalitate a dispozițiilor art. 249 alin. (3) din
Legea nr. 571/2003 privind Codul fiscal ....................

5–6

Decizia nr. 919 din 6 iulie 2010 referitoare la excepția de
neconstituționalitate a dispozițiilor art. 102 alin. (3)
lit. e) și art. 109 alin. (2) din Ordonanța de urgență a
Guvernului nr. 195/2002 privind circulația pe drumurile
publice ........................................................................

7–8

Decizia nr. 948 din 6 iulie 2010 referitoare la excepția de
neconstituționalitate a dispozițiilor art. 3 lit. c) și art. 81
din Legea nr. 146/1997 privind taxele judiciare de
timbru ........................................................................

8–10

Opinie separată ....................................................................

11–16

2

MONITORUL OFICIAL AL ROMÂNIEI, PARTEA I, Nr. 546/4.VIII.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 774
din 3 iunie 2010

referitoare la excepția de neconstituționalitate a dispozițiilor art. 226 alin. (3)
din Legea nr. 31/1990 privind societățile comerciale
Augustin Zegrean
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Simona Ricu
— procuror
Benke Károly
— magistrat-asistent
Pe rol se află soluționarea excepției de neconstituționalitate
a dispozițiilor art. 226 alin. (3) din Legea nr. 31/1990 privind
societățile comerciale, excepție ridicată de Societatea
Comercială ăBelona 2001” — S.R.L. din Drobeta-Turnu Severin
în Dosarul nr. 4.426/101/2007 al Curții de Apel Craiova — Secția
comercială.
La apelul nominal răspunde partea Ana Pătrașcu, lipsind
celelalte părți, față de care procedura de citare a fost legal
îndeplinită.
Cauza fiind în stare de judecată, președintele acordă
cuvântul părții prezente, care apreciază că excepția de
neconstituționalitate este neîntemeiată.
Reprezentantul Ministerului Public apreciază că excepția
ridicată este inadmisibilă, întrucât vizează aspecte ce țin de
interpretarea și aplicarea legii.
C U R T E A,

având în vedere actele și lucrările dosarului, constată
următoarele:
Prin Încheierea din 14 octombrie 2009, pronunțată în Dosarul
nr. 4.426/101/2007, Curtea de Apel Craiova — Secția
comercială a sesizat Curtea Constituțională cu excepția de
neconstituționalitate a dispozițiilor art. 226 alin. (3) din
Legea nr. 31/1990 privind societățile comerciale, excepție
ridicată de Societatea Comercială ăBelona 2001” — S.R.L. din
Drobeta-Turnu Severin într-o cauză având ca obiect retragere
asociat.
În motivarea excepției de neconstituționalitate se susține
că prevederile criticate nu apără proprietatea privată a
societăților comerciale, întrucât procedura stabilirii drepturilor
cuvenite asociatului retras se desfășoară fără participarea
societății comerciale și poate avea drept consecință
prejudicierea acesteia prin majorarea nejustificată a drepturilor
asociatului retras sau chiar a creditorilor societății comerciale,
prin înțelegerea frauduloasă dintre asociați. Se mai susține că
textul criticat nu stabilește modalitatea de acordare a drepturilor
cuvenite asociatului retras și nici criterii minimale pentru
determinarea cuantumului acestor drepturi de către instanța de
judecată, de către asociați sau de către experți. În acest mod, se
ajunge la atribuirea unor bunuri proprietate a societății
comerciale asociatului retras.
Curtea de Apel Craiova — Secția comercială, contrar
art. 29 alin. (4) din Legea nr. 47/1992, nu și-a exprimat opinia
cu privire la excepția de neconstituționalitate ridicată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 226 alin. (3) din Legea nr. 31/1990 privind
societățile comerciale, republicată în Monitorul Oficial al
României, Partea 1, nr. 1.066 din 17 noiembrie 2004, cu
modificările și completările ulterioare, care au următorul cuprins:
ăDrepturile asociatului retras, cuvenite pentru părțile sale
sociale, se stabilesc prin acordul asociaților ori de un expert
desemnat de aceștia sau, în caz de neînțelegere, de tribunal.”
Dispozițiile constituționale invocate sunt cele ale art. 44
alin. (2) privind dreptul de proprietate privată.
Examinând excepția de neconstituționalitate și dispozițiile
legale criticate, prin raportare la prevederile constituționale
invocate, Curtea constată următoarele:
Textul legal criticat prevede modalitatea de stabilire a
drepturilor cuvenite asociatului retras. Se observă că sunt
instituite trei modalități prin care se poate efectua această
operațiune juridică, fiecare dintre acestea având specificitatea
sa. Însă toate aceste trei modalități țin cont de calitatea celui ce
se retrage, și anume asociat, și de calitatea acelora cu care
negociază, și anume asociați.
Dacă aceștia din urmă majorează nejustificat cuantumul
drepturilor aferente asociatului retras nu numai că nu încalcă
dreptul de proprietate privată al societății comerciale, ci, din
contră, dispun de acesta din moment ce sunt asociați ai
societății comerciale. Prin urmare, textul de lege criticat
reprezintă o expresie a dreptului asociaților de a dispune, în mod
liber, cu privire la bunurile societății comerciale la care sunt
asociați. În caz contrar, am asista la o îngrădire a dreptului
acestora de dispoziție, ceea ce ar echivala cu o limită adusă
dreptului lor de proprietate asupra părților sociale pe care le
dețin la societatea comercială în cauză.
Se mai invocă în susținerea criticii de neconstituționalitate
faptul că o atare operațiune juridică se poate efectua în frauda
creditorilor, însă, și în această ipoteză există remedii juridice, și
anume creditorii pot cere deschiderea procedurii insolvenței și,
în cadrul procedurii, se poate face aplicarea art. 79 din Legea
nr. 85/2006 privind procedura insolvenței, potrivit căruia
ăadministratorul judiciar sau, după caz, lichidatorul poate
introduce la judecătorul-sindic acțiuni pentru anularea actelor
frauduloase încheiate de debitor în dauna drepturilor creditorilor,
în cei 3 ani anteriori deschiderii procedurii”.
În fine, referitor la critica de neconstituționalitate potrivit
căreia art. 226 alin. (3) din lege nu stabilește modalitatea de

MONITORUL OFICIAL AL ROMÂNIEI, PARTEA I, Nr. 546/4.VIII.2010
acordare a drepturilor cuvenite asociatului retras și nici criterii
minimale pentru determinarea cuantumului acestor drepturi,
Curtea constată că o atare chestiune vizează aplicarea legii și
nu ține de constituționalitatea acesteia. Mai mult, în măsura în

3

care autorul excepției dorește prevederea expresă a unor
asemenea criterii în textul de lege, se observă că numai
legiuitorul este competent să modifice sau să completeze un
text de lege, și nu Curtea Constituțională.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 226 alin. (3) din Legea nr. 31/1990 privind
societățile comerciale, excepție ridicată de Societatea Comercială ăBelona 2001” — S.R.L. din Drobeta-Turnu Severin în Dosarul
nr. 4.426/101/2007 al Curții de Apel Craiova — Secția comercială.
Definitivă și general obligatorie.
Pronunțată în ședința publică din data de 3 iunie 2010.
PREȘEDINTE,

AUGUSTIN ZEGREAN
Magistrat-asistent,
Benke Károly

CURTEA CONSTITUȚIONALĂ

D E C I Z I A Nr. 835
din 22 iunie 2010

referitoare la excepția de neconstituționalitate a dispozițiilor art. 226 alin. (1) lit. c), alin. (2) și (3)
din Legea nr. 31/1990 privind societățile comerciale
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Simona Ricu
— procuror
Benke Károly
— magistrat-asistent
Pe rol se află soluționarea excepției de neconstituționalitate
a dispozițiilor art. 226 alin. (1) lit. c), alin. (2) și (3) din Legea
nr. 31/1990 privind societățile comerciale, excepție ridicată de
Societatea Comercială ăF.A.C. EST” — S.R.L. din Pribilești în
Dosarul nr. 1.262/100/2008 al Curții de Apel Cluj — Secția
comercială, de contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent referă asupra faptului că în dosar a fost
depusă o cerere din partea apărătorului autorului excepției prin
care solicită Curții Constituționale acordarea unui nou termen
de judecată datorită volumului mare de activitate pe care îl are
în Cluj-Napoca.
Reprezentantul Ministerului Public solicită respingerea cererii
formulate.
Deliberând, Curtea Constituțională respinge cererea de
amânare, deoarece nu s-au învederat motive temeinice care să
justifice acordarea unui nou termen.
Cauza este în stare de judecată.

Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 2 decembrie 2009, pronunțată în Dosarul
nr. 1.262/100/2008, Curtea de Apel Cluj — Secția comercială,
de contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 226 alin. (1) lit. c), alin. (2) și (3) din Legea
nr. 31/1990 privind societățile comerciale, excepție ridicată
de Societatea Comercială ăF.A.C. EST” — S.R.L. din Pribilești
într-o cauză având ca obiect soluționarea recursului formulat
împotriva unei sentințe prin care a fost admisă cererea de
retragere a unui asociat din societatea cu răspundere limitată
care a ridicat prezenta excepție de neconstituționalitate.
În motivarea excepției de neconstituționalitate se susține
că prevederile criticate sunt neconstituționale, întrucât nu
respectă principiul simetriei juridice, în sensul că retragerea
asociatului nu ar trebui să fie posibilă decât pe baza acordului
dintre asociați din moment ce societatea a fost constituită tot în
baza unui atare acord. Or, intervenția instanței de judecată în
procedura de retragere a asociatului este de natură să încalce
dreptul constituțional de asociere. Se consideră că, în această
privință, societățile cu răspundere limitată ar trebui să aibă
același regim juridic cu societățile pe acțiuni și, prin urmare,
art. 226 din lege să nu își găsească aplicabilitatea în raport cu
acestea.

4

MONITORUL OFICIAL AL ROMÂNIEI, PARTEA I, Nr. 546/4.VIII.2010

Se consideră că existența unei sigure căi de atac în această
materie încalcă art. 53 din Constituție, iar posibilitatea
asociatului de a solicita bunuri din societate, odată cu retragerea
sa, este de natură a leza patrimoniul societății în cauză.
Curtea de Apel Cluj — Secția comercială, de contencios
administrativ și fiscal apreciază că excepția de
neconstituționalitate ridicată este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Avocatul Poporului consideră că dispozițiile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 226 alin. (1) lit. c), alin. (2) și (3) din Legea
nr. 31/1990 privind societățile comerciale, republicată în
Monitorul Oficial al României, Partea 1, nr. 1.066 din
17 noiembrie 2004, cu modificările și completările ulterioare,
care au următorul cuprins:
ă(1) Asociatul în societatea în nume colectiv, în comandită
simplă sau în societatea cu răspundere limitată se poate retrage
din societate: [...]
c) în lipsa unor prevederi în actul constitutiv sau când nu se
realizează acordul unanim asociatul se poate retrage pentru
motive temeinice, în baza unei hotărâri a tribunalului, supusă
numai recursului, în termen de 15 zile de la comunicare.
(2) În situația prevăzută la alin. (1) lit. c), instanța
judecătorească va dispune, prin aceeași hotărâre, și cu privire
la structura participării la capitalul social a celorlalți asociați.
(3) Drepturile asociatului retras, cuvenite pentru părțile sale
sociale, se stabilesc prin acordul asociaților ori de un expert
desemnat de aceștia sau, în caz de neînțelegere, de tribunal.”
Dispozițiile constituționale invocate sunt cele ale art. 16
alin. (1) privind egalitatea, ale art. 21 alin. (3) privind dreptul la
un proces echitabil, ale art. 40 alin. (1) privind dreptul de
asociere, ale art. 44 privind dreptul de proprietate privată, ale
art. 53 alin. (1) privind restrângerea exercițiului unor drepturi sau
ale unor libertăți și ale art. 129 privind căile de atac. De
asemenea, se susține că sunt încălcate și prevederile art. 1 din
Protocolul adițional la Convenția pentru apărarea drepturilor
omului și a libertăților fundamentale, ale art. 17 pct. 2 din
Declarația Universală a Drepturilor Omului și ale art. 17 pct. 1
din Carta drepturilor fundamentale a Uniunii Europene.
Examinând excepția de neconstituționalitate, Curtea
constată următoarele:
I. Dreptul de asociere, reglementat de art. 40 din Constituție,
pe de o parte, nu obligă cetățenii să se asocieze sau să continue
asocierea, iar, pe de altă parte, nu obligă nicio asociație de a
admite în rândurile sale un individ cu care nu dorește să se
asocieze. Raportat la cauza de față, Curtea observă că autorul
excepției dorește ca în materia societăților comerciale
retragerea asociatului să se realizeze numai cu acordul

asociaților, prin respectarea principiului simetriei juridice, ținând
cont de faptul că la constituirea societății cu răspundere limitată
a existat, în acest sens, un acord al asociaților.
Or, acest lucru ar însemna că, în lipsa voinței tuturor
asociaților, retragerea unui asociat să fie imposibilă, acesta fiind
practic obligat să își continue asocierea, împotriva voinței sale.
În acest caz, s-ar ajunge la încălcarea art. 40 din Constituție,
libertatea de voință a cetățenilor fiind, practic, anulată, ceea ce
este inadmisibil.
Astfel, cu titlu de principiu, se observă că nimeni nu poate fi
obligat de către terți să continue o asociere împotriva voinței
sale.
În această situație, legiuitorul este în drept să reglementeze
o procedură de retragere a asociatului din cadrul societății cu
răspundere limitată. Desigur, retragerea asociatului trebuie să
aibă la bază ămotive temeinice” pentru a nu impieta, în final,
asupra securității circuitului comercial. Aceste motive temeinice
vor fi stabilite și apreciate de către instanța de judecată.
II. Curtea, de principiu, a statuat că ănicio dispoziție
constituțională și niciun instrument juridic internațional nu
stabilesc câte grade de jurisdicție și câte căi de atac trebuie să
existe pentru înfăptuirea justiției în diferite categorii de cauze,
astfel încât existența numai a unei singure căi de atac nu aduce
nicio atingere dreptului de acces liber la justiție. În considerarea
acestui aspect, Curtea constată că art. 13 din Convenția pentru
apărarea drepturilor omului și a libertăților fundamentale
presupune doar existența posibilității efective de a supune
judecății unei instanțe naționale cazul violării unui drept
consacrat de convenție (Cauza Kudla împotriva Poloniei, 2000)
și, în consecință, ănu impune un anumit număr al gradelor de
jurisdicție sau un anumit număr al căilor de atac” (Decizia Curții
Constituționale nr. 288 din 3 iulie 2003, publicată în Monitorul
Oficial al României, Partea I, nr. 560 din 5 august 2003)” — a se
vedea și Decizia nr. 786 din 7 noiembrie 2006, publicată în
Monitorul Oficial al României, Partea I, nr. 11 din 8 ianuarie
2007.
Accesul la structurile jurisdicționale și la mijloacele
procedurale, inclusiv la căile de atac, se face cu respectarea
regulilor de competență și procedura de judecată stabilite de
lege.
III. Textul art. 226 alin. (3) din lege prevede modalitatea de
stabilire a drepturilor cuvenite asociatului retras. Se observă că
sunt instituite trei modalități prin care se poate efectua această
operațiune juridică, fiecare dintre acestea având specificitatea
sa. Însă, toate aceste trei modalități țin cont de calitatea celui ce
se retrage, și anume asociat, și de calitatea acelora cu care
negociază, și anume asociați.
Dacă aceștia din urmă majorează nejustificat cuantumul
drepturilor aferente asociatului retras nu numai că nu încalcă
dreptul de proprietate privată al societății comerciale, ci, din
contră, dispun de acesta din moment ce sunt asociați ai
societății comerciale. Prin urmare, textul de lege criticat
reprezintă o expresie a dreptului asociaților de a dispune, în mod
liber, cu privire la bunurile societății comerciale la care sunt
asociați. În caz contrar, s-ar ajunge la o îngrădire a dreptului
acestora de dispoziție, ceea ce ar echivala cu o limită adusă
dreptului lor de proprietate asupra părților sociale pe care le
dețin la societatea comercială în cauză.
Se mai invocă în susținerea criticii de neconstituționalitate
faptul că o atare operațiune juridică se poate efectua în frauda
creditorilor, însă, și în această ipoteză există remedii juridice, și
anume creditorii pot cere deschiderea procedurii insolvenței și,
în cadrul procedurii, se poate face aplicarea art. 79 din Legea
nr. 85/2006
privind
procedura
insolvenței,
potrivit
căruia ăadministratorul judiciar sau, după caz, lichidatorul poate
introduce la judecătorul-sindic acțiuni pentru anularea actelor
frauduloase încheiate de debitor în dauna drepturilor creditorilor,
în cei 3 ani anteriori deschiderii procedurii”.
IV. Curtea, pentru motivele sus arătate, reține că nu sunt
încălcate nici prevederile din actele internaționale invocate.

MONITORUL OFICIAL AL ROMÂNIEI, PARTEA I, Nr. 546/4.VIII.2010

5

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit.A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 226 alin. (1) lit. c), (2) și (3) din Legea
nr. 31/1990 privind societățile comerciale, excepție ridicată de Societatea Comercială ăF.A.C. EST” — S.R.L. din Pribilești în Dosarul
nr. 1.262/100/2008 al Curții de Apel Cluj — Secția comercială, de contencios administrativ și fiscal.
Definitivă și general obligatorie.
Pronunțată în ședința publică din data de 22 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Benke Károly

CURTEA CONSTITUȚIONALĂ

D E C I Z I A Nr. 890
din 6 iulie 2010

referitoare la excepția de neconstituționalitate a dispozițiilor art. 249 alin. (3)
din Legea nr. 571/2003 privind Codul fiscal
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Simona Ricu
Benke Károly

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 249 alin. (3) din Legea nr. 571/2003 privind
Codul fiscal, excepție ridicată de Societatea Comercială
ăPorolissum Turism” — S.R.L. din Zalău în Dosarul
nr. 2.153/84/2009 al Tribunalului Sălaj — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Reprezentantul Ministerului Public solicită respingerea ca
neîntemeiată a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 22 octombrie 2009, pronunțată în Dosarul
nr. 2.153/84/2009, Tribunalul Sălaj — Secția civilă a sesizat
Curtea Constituțională cu excepția de neconstituționalitate
a dispozițiilor art. 249 alin. (3) din Legea nr. 571/2003 privind
Codul fiscal, excepție ridicată de Societatea Comercială
ăPorolissum Turism” — S.R.L. din Zalău într-o cauză având ca
obiect anularea unui act administrativ fiscal.
În motivarea excepției de neconstituționalitate se arată
că, prin textul de lege criticat, legiuitorul acordă statului și
unităților administrativ-teritoriale o poziție privilegiată față de cea
a celorlalte persoane de drept privat. În acest sens se apreciază

că impozitul pe clădirile aflate în proprietatea privată a statului
sau a unităților administrativ-teritoriale este datorat de
concesionarii, locatarii sau titularii dreptului de administrare sau
folosință a acestora, în timp ce proprietarul clădirilor este scutit
de o atare obligație. Se mai susține că nu este echitabil ca
titularul unui drept de proprietate privată, în speță statul sau
unitățile administrativ-teritoriale, să fie scutit de la plata
impozitului pe clădiri și acest impozit să fie suportat de cel care
are doar atributul folosinței clădirilor și nu toate atributele
dreptului de proprietate.
Un atare regim juridic îi discriminează atât pe concesionari,
locatari sau alți titulari ai dreptului de administrare sau folosință
care trebuie să plătească impozit pe clădire, pe lângă chirie,
redevență sau contravaloarea folosinței clădirii, cât și pe
persoanele de drept privat care au în proprietate clădiri pe care
le-au închiriat și care nu sunt scutite de plata impozitului pe
clădire.
Se consideră că textul legal criticat încalcă și prevederile
art. 56 alin. (2) din Constituție, întrucât prevede în sarcina
statului și unităților administrativ-teritoriale un regim fiscal de
favoare.
Tribunalul Sălaj — Secția civilă apreciază că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul consideră că excepția de neconstituționalitate
ridicată este neîntemeiată.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.

6

MONITORUL OFICIAL AL ROMÂNIEI, PARTEA I, Nr. 546/4.VIII.2010
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
art. 249 alin. (3) din Legea nr. 571/2003 privind Codul fiscal,
publicată în Monitorul Oficial al României, Partea I, nr. 927 din
23 decembrie 2003, cu modificările și completările ulterioare.
Textul criticat are următorul cuprins:
ă(3) Pentru clădirile proprietate publică sau privată a statului
ori a unităților administrativ-teritoriale concesionate, închiriate,
date în administrare ori în folosință, după caz, persoanelor
juridice, altele decât cele de drept public, se stabilește taxa pe
clădiri, care reprezintă sarcina fiscală a concesionarilor,
locatarilor, titularilor dreptului de administrare sau de folosință,
după caz, în condiții similare impozitului pe clădiri”.
Autorul excepției susține că dispozițiile legale criticate încalcă
prevederile constituționale ale art. 16 alin. (1) și (2) privind
egalitatea în drepturi, ale art. 44 alin. (2) privind dreptul de
proprietate privată și ale art. 56 alin. (2) privind așezarea justă
a sarcinilor fiscale. Totodată, consideră că sunt încălcate
prevederile art. 14 din Convenția pentru apărarea drepturilor
omului și a libertăților fundamentale privind interzicerea
discriminării și ale art. 1 din Protocolul adițional la Convenție
privind protecția proprietății.
Examinând excepția de neconstituționalitate și dispozițiile
legale criticate, prin raportare la prevederile constituționale
invocate, Curtea constată următoarele:
Prin numeroase decizii, Curtea s-a mai pronunțat asupra
constituționalității art. 49 alin. (3) din Legea nr. 571/2003 în
raport cu critici identice. Prin Decizia nr. 1.088 din 8 septembrie
2009, publicată în Monitorul Oficial al României, Partea I, nr. 654
din 2 octombrie 2009, Decizia nr. 324 din 29 martie 2007,
publicată în Monitorul Oficial al României, Partea I, nr. 315 din
11 mai 2007, Decizia nr. 345 din 3 aprilie 2007, publicată în

Monitorul Oficial al României, Partea I, nr. 321 din 14 mai 2007,
și Decizia nr. 857 din 9 octombrie 2007, publicată în Monitorul
Oficial al României, Partea I, nr. 772 din 14 noiembrie 2007,
Curtea, respingând excepțiile ridicate, a constatat că scutirea
statului și a unităților administrativ-teritoriale, în calitate de
proprietari, de la plata impozitului pe clădiri nu operează în
cazurile în care clădirea sau încăperi din aceasta sunt
concesionate, închiriate, date în administrare ori în folosință,
după caz, persoanelor juridice care întreprind activități
economice. Opțiunea legiuitorului de a excepta din categoria
bunurilor impozabile clădirile proprietate a statului și a unităților
administrativ-teritoriale folosite în alte scopuri decât cele
economice nu poate fi considerată discriminatorie, ci reprezintă
expresia politicii fiscale și bugetare pe care statul și-o asumă la
un moment dat.
Curtea a mai statuat că numai legiuitorul poate acorda
anumite scutiri sau reduceri de impozite în favoarea anumitor
categorii de contribuabili și în anumite perioade de timp, în
funcție de situațiile conjuncturale, dar, evident, și în raport cu
situația economico-financiară a țării în perioadele respective.
Așa fiind, legiuitorul, dând expresie politicii fiscale și bugetare
adoptate la un moment dat, are deplina libertate de a stabili
impozite și taxe, în măsura în care acestea sunt proporționale,
rezonabile și echitabile, condiție îndeplinită în cazul de față, cu
atât mai mult cu cât concesionarea, închirierea, ca și darea în
administrare și în folosință a clădirilor proprietate publică sau
privată a statului ori a unităților administrativ-teritoriale se fac în
general pe termen foarte lung, prin convenții/acte intervenite
între părțile interesate.
Totodată, Curtea a mai stabilit că autoritățile publice —
creditori bugetari — pot fi scutite de la plata unor impozite sau
taxe, întrucât pentru a putea funcționa sunt finanțate de la
bugetul de stat, iar taxele respective se fac venit tot la bugetul
de stat, astfel că ar fi absurd ca autoritățile în cauză să fie
obligate formal să plătească din buget o taxă care revine
aceluiași buget.
Neintervenind elemente noi de natură a determina
reconsiderarea jurisprudenței Curții, considerentele și soluția
deciziilor menționate își păstrează valabilitatea și în cauza de
față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 249 alin. (3) din Legea nr. 571/2003 privind
Codul fiscal, excepție ridicată de Societatea Comercială ăPorolissum Turism” — S.R.L. din Zalău în Dosarul nr. 2.153/84/2009 al
Tribunalului Sălaj — Secția civilă.
Definitivă și general obligatorie.
Pronunțată în ședința publică din data de 6 iulie 2010.

PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Benke Károly

MONITORUL OFICIAL AL ROMÂNIEI, PARTEA I, Nr. 546/4.VIII.2010

7

CURTEA CONSTITUȚIONALĂ

D E C I Z I A Nr. 919
din 6 iulie 2010

referitoare la excepția de neconstituționalitate a dispozițiilor art. 102 alin. (3) lit. e) și art. 109
alin. (2) din Ordonanța de urgență a Guvernului nr. 195/2002 privind circulația pe drumurile publice
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Antonia Constantin
— procuror
Doina Suliman
— magistrat-asistent-șef
Pe rol se află soluționarea excepției de neconstituționalitate
a dispozițiilor art. 102 alin. (3) lit. e) și art. 109 alin. (2) din
Ordonanța de urgență a Guvernului nr. 195/2002 privind
circulația pe drumurile publice, excepție ridicată de Alin Sabin
Speriusi-Vlad în Dosarul nr. 634/294/2009 al Judecătoriei
Săliște.
Dezbaterile au avut loc în ședința publică din 29 iunie 2010
și au fost consemnate în încheierea din acea dată, când, având
nevoie de timp pentru a delibera, Curtea a amânat pronunțarea
la 6 iulie 2010.
C U R T E A,

având în vedere actele și lucrările dosarului, reține următoarele:
Prin Încheierea din 8 octombrie 2008, pronunțată în Dosarul
nr. 634/294/2009, Judecătoria Săliște a sesizat Curtea
Constituțională cu excepția de neconstituționalitate a
dispozițiilor art. 102 alin. (3) lit. e) și art. 109 alin. (2) din
Ordonanța de urgență a Guvernului nr. 195/2002 privind
circulația pe drumurile publice.
Excepția a fost ridicată de Alin Sabin Speriusi-Vlad într-o
cauză civilă având ca obiect o plângere contravențională.
În motivarea excepției de neconstituționalitate autorul
acesteia susține, în esență, că dispozițiile de lege criticate
contravin prevederilor constituționale ale art. 21 alin. (3), art. 23
alin. (11) și art. 24, precum și celor ale art. 6 paragraful 2 din
Convenția pentru apărarea drepturilor omului și a libertăților
fundamentale, ăîn măsura în care nu sancționează cu nulitate
absolută procesul-verbal de constatare și sancționare a
contravențiilor care nu conține datele de identificare ale
mijloacelor tehnice cu ajutorul cărora se constată contravențiile
la regimul circulației pe drumurile publice, nepermițând
verificarea concretă de către instanța de judecată a omologării
și verificării metrologice a mijloacelor tehnice cu care se
constată contravențiile”.
Judecătoria Săliște apreciază că excepția de
neconstituționalitate este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate.
Guvernul consideră că excepția de neconstituționalitate este
neîntemeiată.
Avocatul Poporului apreciază că textele de lege criticate
sunt constituționale.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate.

C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 102 alin. (3) lit. e) și art. 109 alin. (2) din
Ordonanța de urgență a Guvernului nr. 195/2002 privind
circulația pe drumurile publice, republicată în Monitorul Oficial
al României, Partea I, nr. 670 din 3 august 2006, cu modificările
și completările ulterioare, dispoziții care au următorul cuprins:
— Art. 102 alin. (3) lit. e): ăConstituie contravenție și se
sancționează cu amenda prevăzută în clasa a IV-a de sancțiuni
și cu aplicarea sancțiunii complementare a suspendării
exercitării dreptului de a conduce pentru o perioadă de 90 de
zile săvârșirea de către conducătorul de autovehicul sau tramvai
a următoarelor fapte: [...]
e) depășirea cu mai mult de 50 km/h a vitezei maxime
admise pe sectorul de drum respectiv și pentru categoria din
care face parte autovehiculul condus, constatată, potrivit legii, cu
mijloace tehnice omologate și verificate metrologic.”;
— Art. 109 alin. (2): ăConstatarea contravențiilor se poate
face și cu ajutorul unor mijloace tehnice certificate sau mijloace
tehnice omologate și verificate metrologic, consemnându-se
aceasta în procesul-verbal de constatare a contravenției.”
Prevederile constituționale invocate în motivarea excepției
de neconstituționalitate sunt cele ale art. 21 alin. (3) privind
dreptul la un proces echitabil, art. 23 alin. (11) referitoare la
prezumția de nevinovăție și art. 24 privind dreptul la apărare. De
asemenea, sunt invocate prevederile art. 6 paragraful 2 din
Convenția pentru apărarea drepturilor omului și a libertăților
fundamentale referitoare la prezumția de nevinovăție.
Examinând excepția de neconstituționalitate, Curtea
constată că s-a mai pronunțat asupra constituționalității art. 102
alin. (3) lit. e) și art. 109 alin. (2) din Ordonanța de urgență a
Guvernului nr. 195/2002, prin raportare la aceleași prevederi
constituționale și convenționale și cu motivare identică, prin
Decizia nr. 150 din 21 februarie 2008, publicată în Monitorul
Oficial al României, Partea I, nr. 211 din 19 martie 2008.
Autorul excepției de neconstituționalitate critică dispozițiile
art. 102 alin. (3) lit. e) și art. 109 alin. (2) din Ordonanța de
urgență a Guvernului nr. 195/2002, întrucât nu sancționează cu
nulitatea absolută procesul-verbal de constatare și sancționare
a contravențiilor care nu conține datele de identificare ale
mijloacelor tehnice cu ajutorul cărora se constată contravențiile
la regimul circulației pe drumurile publice. Se reține că, în
realitate, autorul criticii solicită completarea textelor de lege
menționate a căror soluție legislativă îl nemulțumește.
Or, potrivit art. 2 alin. (3) din Legea nr. 47/1992 privind
organizarea și funcționarea Curții Constituționale, aceasta ăse
pronunță numai asupra constituționalității actelor cu privire la
care a fost sesizată, fără a putea modifica sau completa
prevederile supuse controlului”.
În consecință, excepția de neconstituționalitate urmează să
fie respinsă ca fiind inadmisibilă.

8

MONITORUL OFICIAL AL ROMÂNIEI, PARTEA I, Nr. 546/4.VIII.2010

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 102 alin. (3) lit. e) și art. 109 alin. (2) din Ordonanța de urgență
a Guvernului nr. 195/2002 privind circulația pe drumurile publice, excepție ridicată de Alin Sabin Speriusi-Vlad în Dosarul
nr. 634/294/2009 al Judecătoriei Săliște.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

CURTEA CONSTITUȚIONALĂ

D E C I Z I A Nr. 948
din 6 iulie 2010

referitoare la excepția de neconstituționalitate a dispozițiilor art. 3 lit. c) și art. 81
din Legea nr. 146/1997 privind taxele judiciare de timbru
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Antonia Constantin
Benke Károly

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 81 coroborate cu cele ale art. 3 alin. (1) lit. c)
din Legea nr. 146/1997 privind taxele judiciare de timbru,
excepție ridicată de Vlad Șofîlcă, Roxana Șofîlcă,
Gabriel Șofîlcă și Daniela-Cristina Orodel în Dosarul
nr. 19.212/301/2006 al Judecătoriei Sectorului 3 București.
Dezbaterile au avut loc în ședința publică din 29 iunie 2010,
în prezența reprezentantului Ministerului Public, și au fost
consemnate în încheierea din aceeași dată, când, având nevoie
de timp pentru a delibera, Curtea, în conformitate cu dispozițiile
art. 14 și ale art. 58 alin. (3) din Legea nr. 47/1992 privind
organizarea și funcționarea Curții Constituționale, a amânat
pronunțarea pentru data de 6 iulie 2010.
C U R T E A,

având în vedere actele și lucrările dosarului, constată
următoarele:
Prin Încheierea din 24 noiembrie 2009, pronunțată în Dosarul
nr. 19.212/301/2006, Judecătoria Sectorului 3 București a
sesizat Curtea Constituțională cu excepția de
neconstituționalitate a dispozițiilor art. 81 coroborate cu
cele ale art. 3 alin. (1) lit. c) din Legea nr. 146/1997 privind
taxele judiciare de timbru, excepție ridicată de Vlad Șofîlcă,
Roxana Șofîlcă, Gabriel Șofîlcă și Daniela-Cristina Orodel într-o

cauză având ca obiect soluționarea cererilor de reexaminare a
taxei judiciare de timbru în materie succesorală.
În motivarea excepției de neconstituționalitate DanielaCristina Orodel susține că prevederile legale criticate încalcă
accesul liber la justiție, întrucât cetățeanul este pus în situația de
a nu mai putea beneficia de serviciile publice oferite de
instanțele judecătorești, ceea ce face ca acest drept
fundamental, prevăzut de Constituție, să devină unul iluzoriu.
Se mai arată că, datorită sumei exorbitante prevăzute de lege
pentru a se putea obține o copie legalizată cu mențiunea
ădefinitivă și irevocabilă” de pe o hotărâre judecătorească prin
care se tranșează un litigiu succesoral, se limitează dreptul
persoanei la executarea hotărârii judecătorești.
Se arată că accesibilitatea justiției nu înseamnă caracterul
gratuit al acesteia, accesul liber la justiție putând fi condiționat
de plata unei taxe de timbru, necesară pentru acoperirea
cheltuielilor de judecată. Însă, atunci când se stabilesc taxe
judiciare de timbru exorbitante, care depășesc cu mult cheltuielile
prilejuite de realizarea actului de justiție și posibilitățile de plată
ale justițiabilului, limitarea dreptului de acces nu este
proporțională cu scopul urmărit. Cuantumul exagerat al taxei
judiciare de timbru aduce atingere substanței dreptului la un
proces echitabil, ținând cont că, în speță, cuantumul acestei taxe
a fost stabilit la 2.282 salarii minime pe economie. Se arată că,
deși cereri neevaluabile în bani, cererile în materie succesorală
sunt taxate la o valoare mult mai mare și decât a celor evaluabile
în bani. În speță, ceilalți autori ai excepției arată că această taxă
a fost stabilită la un nivel de șase ori mai mare decât o taxă ce
s-ar putea determina, la nivelul maximal, în cadrul modului de
taxare a cererilor evaluabile în bani.
În continuare, autorul sesizării analizează criteriile avute în
vedere de Curtea Europeană a Drepturilor Omului atunci când
aceasta s-a pronunțat cu privire la proporționalitatea instituirii
unei taxe ce condiționează accesul liber la justiție și scopul
legitim urmărit prin instituirea acestei taxe, și anume cuantumul

MONITORUL OFICIAL AL ROMÂNIEI, PARTEA I, Nr. 546/4.VIII.2010
sumei ce trebuie plătită, veniturile justițiabilului, stadiul procesual
în care intervine restricția, scopul în care este impusă taxa,
garanțiile procedurale de care se bucură reclamantul și miza
cererii. Astfel, autorul excepției constată că valoarea taxei este
disproporționat de mare raportat la veniturile pe care le
realizează, stadiul procesual este cel al executării hotărârii, iar
scopul taxei este deturnat, în sensul că aceasta nu mai este o
contraprestație cu privire la prestarea unui serviciu public de
instanțele judecătorești, o atare taxă, mai degrabă,
reprezentând un impozit pe moștenire, și nu o taxă judiciară de
timbru. Mai mult, se arată că această taxă, plătibilă înainte de
dezbaterea unei moșteniri sau de introducerea cererii de partaj,
după caz, poate duce la situația ca succesiunea să devină
vacantă și să fie preluată de stat.
Se mai arată că în jurisprudența Curții Europene a Drepturilor
Omului se acceptă faptul că o taxă judiciară de timbru are un
scop legitim dacă finanțează cheltuielile sistemului justiției, fiind
o contraprestație pentru un serviciu public prestat de instanțele
judecătorești, însă Legea nr. 276/2009 prevede că o atare taxă
se face venit la bugetul local al unității administrativ-teritoriale
în raza căreia debitorul își are domiciliul sau, după caz, sediul
fiscal.
Se apreciază că dispozițiile legale criticate încalcă art. 4
alin. (2) și art. 124 alin. (3) din Constituție, din moment ce autorul
excepției nu are banii necesari pentru achitarea taxei judiciare
de timbru și intrarea în posesia moștenirii. Se mai susține că
dovada calității de moștenitor, a cotei indivize de moștenire și a
dreptului de proprietate asupra bunurilor și creanțelor
succesorale se poate face numai cu copia legalizată de pe
hotărârea de expedient privind dezbaterea succesiunii, or
cuantumul excesiv al taxei judiciare de timbru împiedică
eliberarea acesteia.
Se consideră că dispozițiile legale criticate nu asigură o
așezare justă a sarcinilor fiscale și, din acest motiv,
retroactivează. O atare concluzie este întărită și de faptul că
acestea se aplică și cu privire la cererile introduse în materie
succesorală înainte de intrarea în vigoare a acestei legi.
În fine, se apreciază că sunt încălcate dreptul de proprietate
și cel de moștenire, întrucât în lipsa resurselor financiare de
promovare a acțiunilor succesorale corespunzătoare,
exercitarea în plenitudinea lor a tuturor atributelor dreptului de
proprietate este limitată. Scutirea sau eșalonarea de la plata
taxelor judiciare de timbru nu este un remediu efectiv, întrucât
aceasta este o măsură lăsată la aprecierea instanțelor de
judecată, fără a avea însă o largă aplicabilitate.
Pe lângă cele arătate mai sus, Vlad Șofîlcă, Roxana Șofîlcă
și Gabriel Șofîlcă arată că valoarea foarte mare a taxei judiciare
de timbru, determinată în funcție de criteriul averii lăsate de către
defunct, reprezintă o îngrădire a accesului liber la justiție. Se
arată că în funcție de valoarea succesiunii, taxa este diferită,
deși instanța de judecată prestează același serviciu public. Se
mai consideră că prevederile legale criticate reprezintă
legiferarea unui abuz de drept.
O atare taxă prohibitivă se constituie într-un impediment
financiar de natură să compromită și să afecteze grav exercițiul
dreptului la moștenire și încalcă principiul așezării juste a
sarcinilor fiscale. Se arată că bunurile lăsate moștenire de
defunct sunt bunuri în sensul art. 1 din Protocolul adițional la
Convenție, astfel încât îngrădirea prin taxa judiciară de timbru
excesivă a dreptului de a intra în deplină proprietate și posesie
a acestor bunuri încalcă dreptul de proprietate al moștenitorilor.
Judecătoria Sectorului 3 București apreciază că excepția
de neconstituționalitate este întemeiată. În acest sens arată că
executarea unei hotărâri judecătorești face parte integrantă din
noțiunea de ăproces”, astfel încât dreptul de acces la un tribunal

9

și dreptul la un proces echitabil vizează și faza executării
hotărârilor judecătorești și, cu atât mai mult, obținerea unei copii
legalizate și învestite cu formulă executorie a unei astfel de
hotărâri. Stabilirea unui cuantum considerabil al taxei judiciare
de timbru pune practic părțile în imposibilitate de a se bucura
de efectele unei hotărâri judecătorești irevocabile, în condițiile în
care sunt împiedicate să obțină forma legalizată a acesteia. În
acest mod, dreptul de acces la un tribunal devine iluzoriu.
Un cuantum atât de mare al taxei judiciare de timbru nu este
justificat de costurile procedurii, iar lipsa unor dispoziții tranzitorii
ale legii cu privire la procedurile succesorale începute înainte
de intrarea în vigoare a Legii nr. 276/2009 duce la lipsa de
previzibilitate a acesteia, părțile neputând anticipa costurile
procedurii, din moment ce, în speță, au sesizat instanța de
judecată cu 3 ani înainte de intrarea în vigoare a legii.
În sensul celor de mai sus, instanța invocă și hotărârile
pronunțate de către Curtea Europeană a Drepturilor Omului în
cauzele Virgil Ionescu împotriva României și Weissman și alții
împotriva României.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Avocatul Poporului consideră că dispozițiile legale criticate
sunt neconstituționale. Se apreciază că, prin stabilirea unui
cuantum excesiv al taxei judiciare de timbru pentru obținerea
unei copii legalizate de pe hotărârea de expedient, se încalcă
dreptul la un proces echitabil al părților interesate, acest drept
devenind unul teoretic și iluzoriu. Se arată că o atare măsură,
apreciată în lumina circumstanțelor unei anumite cauze, inclusiv
solvabilitatea reclamantului și faza procedurii în care este
impusă restricția respectivă, nu este proporțională cu scopul
urmărit. Mai mult, există posibilitatea ca valoarea taxei judiciare
de timbru să depășească valoarea emolumentului, ceea ce este
contrar dreptului de acces liber la justiție.
Prin urmare, se constată că statul nu a păstrat ăun echilibru
just între interesul său de a percepe cheltuieli de judecată, pe de
o parte, și interesul reclamanților de a-și expune pretențiile în
fața unei instanțe și de a avea posibilitatea valorificării drepturilor
lor, pe de altă parte”.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, notele scrise depuse, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate, astfel cum a fost
formulat, îl constituie dispozițiile art. 81 coroborate cu cele ale
art. 3 alin. (1) lit. c) din Legea nr. 146/1997 privind taxele
judiciare de timbru, publicată în Monitorul Oficial al României,
Partea I, nr. 173 din 29 iulie 1997, astfel cum au fost modificate
prin Legea nr. 276/2009, publicată în Monitorul Oficial al
României, Partea I, nr. 482 din 13 iulie 2009. În realitate, Curtea
constată că excepția formulată vizează art. 3 lit. c) și art. 81 din
Legea nr. 146/1997 și, întrucât cele două dispoziții legale sunt
indisolubil legate, Curtea urmează să analizeze ambele texte de

10

MONITORUL OFICIAL AL ROMÂNIEI, PARTEA I, Nr. 546/4.VIII.2010

lege sub aspectul constituționalității lor. Aceste prevederi au
următorul cuprins:
— Art. 3 lit. c): ăAcțiunile și cererile neevaluabile în bani se
taxează astfel: [...]
c) cereri pentru:
— stabilirea calității de moștenitor — 50 lei/moștenitor —
stabilirea masei succesorale — 3% la valoarea masei
succesorale;
— cereri de raport — 3% la valoarea bunurilor a căror
raportare se solicită;
— cereri de reducțiune a liberalităților — 3% la valoarea
rezervei care urmează a fi reîntregită prin reducțiunea
liberalităților;
— cereri de partaj — 3% la valoarea masei partajabile.
Separat de această taxă, dacă părțile contestă bunurile de
împărțit, valoarea acestora sau drepturile ori mărimea drepturilor
coproprietarilor în cadrul cererilor de mai sus, taxa judiciară de
timbru se datorează de titularul cererii la valoarea contestată în
condițiile art. 2 alin. (1);”;
— Art. 81: ă(1) Cererile pentru eliberarea de către instanțele
judecătorești de copii de pe hotărârile judecătorești, cu
mențiunea că sunt definitive și irevocabile, prin care se stabilesc
calitatea de moștenitor, masa succesorală, cotele și bunurile ce
revin fiecărui moștenitor, dacă nu s-a plătit taxa de timbru pentru
efectuarea procedurii succesorale notariale, se taxează potrivit
dispozițiilor art. 3 lit. c).”
Textele constituționale invocate în susținerea excepției sunt
cele ale art. 4 alin. (2) privind criteriile de discriminare, art. 21
privind accesul liber la justiție, art. 15 alin. (2) privind
neretroactivitatea, art. 16 privind egalitatea în drepturi, art. 44
privind dreptul de proprietate privată, art. 46 privind dreptul de
moștenire, art. 53 privind restrângerea exercițiului unor drepturi
sau al unor libertăți, art. 56 privind contribuțiile financiare,
art. 124 alin. (2) privind înfăptuirea justiției și art. 136 privind
proprietatea. Totodată, se consideră a fi încălcate și prevederile
art. 6 paragraful 1 privind dreptul la un proces echitabil, art. 17
privind interzicerea abuzului de drept și art. 18 privind limitarea
folosirii restrângerilor drepturilor din Convenția pentru apărarea
drepturilor și libertăților fundamentale, ale art. 1 din Protocolul
adițional la Convenție privind protecția proprietății, ale art. 10 din
Declarația Universală a Drepturilor Omului referitoare la
principiul accesului liber la justiție, precum și ale art. 14
paragraful 1 din Pactul internațional cu privire la drepturile civile
și politice referitoare la principiul accesului liber la justiție. În fine,
în susținerea excepției, sunt invocate și considerentele de
principiu care au stat la baza hotărârilor pronunțate de Curtea

Europeană a Drepturilor Omului în cauzele Elena Negulescu
împotriva României, 2008, Weissman împotriva României,
2006, Iosif și alții împotriva României, 2007, Cibicki împotriva
Poloniei, 2009, Kijewska împotriva Poloniei, 2009, Kozlowski
împotriva Poloniei, 2007, Rusen împotriva României, 2009, și
Gasus Dosier — unt Foerdertechnick GMBH împotriva Olandei,
1995.
Examinând excepția de neconstituționalitate și dispozițiile
legale criticate, prin raportare la prevederile constituționale
invocate, Curtea constată următoarele:
Prevederile art. 3 lit. c) din Legea nr. 146/1997 au mai format
obiect al controlului de constituționalitate în raport cu critici
similare. Astfel, Curtea, prin Decizia nr. 504 din 20 aprilie 2010,
publicată în Monitorul Oficial al României, Partea I, nr. 377 din
8 iunie 2010, a statuat că ăaccesul liber la justiție nu interzice
stabilirea taxelor de timbru în justiție, fiind justificat ca
persoanele care se adresează autorităților judecătorești să
contribuie la acoperirea cheltuielilor prilejuite de realizarea
actului de justiție. În virtutea dispozițiilor constituționale ale
art. 56 alin. (1), potrivit cărora «Cetățenii au obligația să
contribuie, prin impozite și prin taxe, la cheltuielile publice», plata
taxelor și a impozitelor reprezintă o obligație constituțională a
cetățenilor. Echivalentul taxelor judiciare de timbru este integrat
în valoarea cheltuielilor stabilite de instanța de judecată prin
hotărârea pe care o pronunță în cauză, plata acestora revenind
părții care cade în pretenții. În același sens este, de altfel, și
jurisprudența Curții Europene a Drepturilor Omului, în care s-a
statuat că o caracteristică a principiului liberului acces la justiție
este aceea că nu este un drept absolut (Cauza Ashingdane
împotriva Regatului Unit al Marii Britanii, 1985). Astfel, acest
drept, care cere prin însăși natura sa o reglementare din partea
statului, poate fi subiectul unor limitări, atât timp cât nu este
atinsă însăși substanța sa.
De asemenea, Curtea a mai reținut că, pentru aceleași
considerente, textul de lege criticat nu cuprinde prevederi de
natură să aducă atingere principiului potrivit căruia justiția este
unică, imparțială și egală pentru toți, consacrat de art. 124
alin. (2) din Legea fundamentală”.
Considerentele reținute de Curte în decizia menționată sunt
valabile și în cauza de față, întrucât nu au intervenit elemente
noi de natură a determina o reconsiderare a jurisprudenței
acesteia.
Mutatis mutandis, cele constatate mai sus de către instanța
constituțională sunt valabile și în raport cu critica de
neconstituționalitate care privește art. 81 din Legea nr. 146/1997.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 3 lit. c) și art. 81 din Legea nr. 146/1997
privind taxele judiciare de timbru, excepție ridicată de Vlad Șofîlcă, Roxana Șofîlcă, Gabriel Șofîlcă și Daniela-Cristina Orodel în
Dosarul nr. 19.212/301/2006 al Judecătoriei Sectorului 3 București.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Benke Károly

MONITORUL OFICIAL AL ROMÂNIEI, PARTEA I, Nr. 546/4.VIII.2010

11

O P I N I E S E PA R AT Ă

Cu referire la Decizia nr. 948 din 6 iulie 2010, pronunțată de
Curtea Constituțională în Dosarul nr. 8.299D/2009, prin care, cu
majoritate de voturi, a fost respinsă excepția de
neconstituționalitate a dispozițiilor art. 3 lit. c) și art. 81 din Legea
nr. 146/1997 privind taxele judiciare de timbru, excepție ridicată
de Vlad Șofîlcă, Roxana Șofîlcă, Gabriel Șofîlcă și DanielaCristina Orodel în Dosarul nr. 19.212/301/2006 aflat pe rolul
Judecătoriei Sectorului 3 București, apreciez pentru
argumentele pe care le voi arăta în continuare, că soluția este
greșită.
1. Practica, în genere, constantă a Curții Constituționale a
României, invocată doar prin ultima soluție pronunțată1 —
Decizia nr. 504 din 20 aprilie 2010, publicată în Monitorul Oficial
al României, Partea I, nr. 377 din 8 iunie 2010, nu reprezintă în
sine un impediment major pentru pronunțarea unei soluții chiar
și contrare.
În acest sens, stau prevederile art. 29 alin. (1) din Legea
nr. 47/19922 care permit oricărui justițiabil ridicarea de excepții
de neconstituționalitate asupra oricărei prevederi dintr-o lege
sau ordonanță în vigoare, cu singura condiție de a avea legătură
cu soluționarea cauzei.
Realitățile practice ne arată că în fața instanțelor
judecătorești sau de arbitraj comercial sunt ridicate, de foarte
multe ori, aceleași excepții și care au la bază critici similare sau
chiar identice, ori aceleași excepții ridicate de aceiași autori, și
nu de puține ori, Curtea a revenit asupra soluției inițiale
pronunțând uneori chiar o soluție contrară.
Situația este perfect explicabilă prin faptul că fiecare excepție
trebuie analizată prin prisma criticilor formulate, Curtea
neputându-se substitui părților în motivarea excepțiilor, astfel
încât textul legii, analizat prin prisma unor critici, să fie
constituțional, iar în raport de alte temeiuri constituționale să fie
neconstituțional.
2. Fără îndoială că accesul liber la justiție (art. 21 din
Constituție), invocat de autori ca temei constituțional, trebuie
analizat sub mai multe aspecte, astfel:
a) dacă este un drept absolut și dacă poate forma obiectul
unei restrângeri sau limitări
Curtea Europeană a Drepturilor Omului în jurisprudența sa a
statuat că ădreptul la un tribunal” nu este absolut. Fiind vorba de
un drept pe care Convenția l-a recunoscut fără să-l definească
în sensul restrâns al cuvântului, există posibilitatea limitărilor
implicit admise chiar în afara limitelor care circumscriu conținutul
oricărui drept [în acest sens, a se vedea cauzele Golder contra
Regatului Unit, Hotărârea din 21 februarie 1975 (Plenul Curții),
Tolstoy Miloslavsky împotriva Regatului Unit, Hotărârea din
13 iulie 1995 (Plenul Curții), Stubbings și alții împotriva
Regatului Unit, Hotărârea din 22 octombrie 1996 (Plenul Curții),
Z și alții împotriva Regatului Unit, Hotărârea din 10 mai 2001

(Plenul Curții), Ashingdane contra Regatului Unit al Marii Britanii
(1985)].
De asemenea, în doctrină s-a subliniat: ăFără îndoială,
dreptul la judecător poate cunoaște limitări; acest drept nu poate
fi absolut și statele dispun de o marjă de apreciere. O
reglementare etatică ținând cont de anumite imperative este pe
deplin posibilă. Astfel, ca urmare a unei griji legitime, a unei bune
administrări a justiției, o procedură internă poate să prevadă
termenele de recurs la judecător; o asemenea limitare a
dreptului este de înțeles.”3
Curtea, în cauzele Brualla Gómez de la Torre împotriva
Spaniei, 1997 sau Weissman împotriva României, 2006, a
statuat că nu a negat niciodată că interesul unei bune
administrări a justiției poate justifica impunerea unei restricționări
financiare a accesului unei persoane la un tribunal. În același
sens, se pot cita hotărârile pronunțate în cauzele TolstoyMiloslavsky împotriva Regatului Unit, 1995, în care a statuat că
plata unei cauțiuni este impusă în scopul unei bune administrări
a justiției, respectiv Kreuz împotriva Poloniei, 2001.
Curtea Constituțională, prin numeroase decizii4, a statuat că
ăaccesul liber la justiție, înscris în art. 21 din Constituție, nu
presupune gratuitatea acesteia. Justiția este un serviciu public
al statului, iar costurile sale se suportă de la buget, la ale cărui
venituri contribuie toți cetățenii. Este echitabil ca o parte din
cheltuieli să fie suportate de justițiabili, de cei care recurg la
acest serviciu public și acest lucru se realizează prin plata
taxelor de timbru. Exista însă, tocmai pentru a nu împiedica
accesul la justiție, categorii de litigii civile care sunt scutite de
taxe sau există posibilitatea de a obține, în funcție de situația
materială a părții, scutirea totală ori parțială de taxe sau
eșalonarea acestora”.
De asemenea, Curtea a mai statuat că ăplata taxelor judiciare
de timbru fiind o condiție legală pentru începerea proceselor
civile, obligația la plata anticipată a acestor taxe (în unele cazuri
până la un termen ulterior, stabilit de instanța judecătorească)
este justificată, ca și sancțiunea anulării acțiunii sau cererii, în
caz de neplată a acestora”.
Curtea, prin Decizia nr. 168 din 22 martie 2005, publicată în
Monitorul Oficial al României, Partea I, nr. 362 din 28 aprilie
2005, a reținut că ăobligația plății taxelor judiciare de timbru, ca
una dintre condițiile sesizării legale a instanțelor judecătorești,
este prevăzută de norme procedurale a căror adoptare, potrivit
prevederilor art. 126 alin. (2) din Constituție, intră în competența
exclusivă a legiuitorului. Legiuitorul are opțiunea liberă în
determinarea cererilor pentru care trebuie plătite taxe judiciare
de timbru, a cuantumului acestora, precum și a părților care au
obligația să le plătească, cu condiția să nu instituie un tratament
juridic diferit pentru situații identice”.

1 În legătură cu art. 3 lit. c) din Legea nr. 146/1997, Curtea Constituțională s-a pronunțat în repetate rânduri, apreciind că textul, anterior modificării sale
prin Legea nr. 276/2009, este constituțional.
2 ă(1) Curtea Constituțională decide asupra excepțiilor ridicate în fața instanțelor judecătorești sau de arbitraj comercial privind neconstituționalitatea unei
legi sau ordonanțe ori a unei dispoziții dintr-o lege sau dintr-o ordonanță în vigoare, care are legătură cu soluționarea cauzei în orice fază a litigiului și oricare ar fi
obiectul acestuia.”
3 A se vedea J.F. Renucci, Droit européen des droits de l’homme, ed. 2, p. 179.
4 Decizia nr. 39 din 7 iulie 1993, publicată în Monitorul Oficial al României, Partea I, nr. 179 din 27 iulie 1993, Decizia nr. 82 din 25 mai 1999, publicată
în Monitorul Oficial al României, Partea I, nr. 307 din 30 iunie 1999, Decizia nr. 47 din 4 februarie 2003, publicată în Monitorul Oficial al României, Partea I, nr. 131
din 28 februarie 2003, Decizia nr. 343 din 18 septembrie 2003, publicată în Monitorul Oficial al României, Partea I, nr. 774 din 5 noiembrie 2003, Decizia nr. 423
din 21 octombrie 2004, publicată în Monitorul Oficial al României, Partea I, nr. 51 din 14 ianuarie 2005, Decizia nr. 453 din 20 septembrie 2005, publicată în
Monitorul Oficial al României, Partea I, nr. 943 din 21 octombrie 2005, Decizia nr. 494 din 6 mai 2008, publicată în Monitorul Oficial al României, Partea I, nr. 378
din 19 mai 2008.

12

MONITORUL OFICIAL AL ROMÂNIEI, PARTEA I, Nr. 546/4.VIII.2010

Cu referire la Legea nr. 146/1997, Curtea, prin Decizia
nr. 183 din 16 noiembrie 1999, publicată în Monitorul Oficial al
României, Partea I, nr. 64 din 14 februarie 2000, a statuat că
dispozițiile sale [în speță, chiar art. 3 lit. c) din Legea
nr. 146/1997, anterior modificării sale] ăprivesc obligațiile
constituționale ale cetățenilor de a contribui la cheltuielile publice
atât atunci când ele interesează statul, în întregul său, cât și
atunci când se referă la cheltuielile administrației publice.
Rezultă că aceste contribuții pot consta din impozite și taxe, care
se stabilesc, potrivit art. 138 din Constituție, numai prin lege sau,
în limitele și în condițiile legii, atunci când sunt taxe și impozite
locale. Totodată Constituția stabilește că sistemul legal de
impuneri trebuie să asigure așezarea justă a sarcinilor fiscale”.
Prin Decizia nr. 422 din 13 noiembrie 2003, publicată în
Monitorul Oficial al României, Partea I, nr. 908 din 19 decembrie
2003, Curtea a statuat că ăechivalentul taxelor judiciare de
timbru este integrat în valoarea cheltuielilor de judecată stabilite
de instanța de judecată prin hotărârea pe care o pronunță în
cauză, plata acestora revenind părții care cade în pretenții.
În felul acesta reclamantul care a plătit taxele judiciare de
timbru va suporta pierderea sumelor de bani plătite cu titlul
acesta, numai atunci când instanța hotărăște că acțiunea sa nu
este întemeiată sau nu îndeplinește alte condiții prevăzute de
lege pentru a fi admisă, altfel spus, atunci când reclamantul a
pus în mișcare în mod nejustificat serviciul public al justiției. În
cazul în care acțiunea introdusă de reclamant a fost admisă,
instanța de judecată îl obligă pe pârât la plata cheltuielilor de
judecată, în acestea cuprinzându-se și taxele judiciare de
timbru.
În ambele ipoteze enunțate mai sus, plata taxelor judiciare de
timbru nu este de natură să-i cauzeze plătitorului o pierdere
injustă și nu poate fi caracterizată, în consecință, ca o
împiedicare a accesului liber la justiție. [...]”
Prin aceeași decizie, Curtea a statuat că regula de bază în
materia impozitelor și taxelor este că pentru anumite activități
desfășurate de instituțiile publice se datorează taxe de timbru.
Această regulă este prevăzută de legislația fiscală și decurge
din dispozițiile art. 56 alin. (1) din Constituție5, însă stabilirea
modalității de plată a taxelor de timbru, ca de altfel și a
cuantumului lor, este opțiunea legiuitorului, ce ține de politica
legislativă fiscală.
Prin mai multe decizii6, Curtea a arătat că, ăavând în vedere
caracterul modic al sumei stabilite ca taxă de timbru pentru
exercitarea căii de atac, nu s-ar putea susține că prin cuantumul
fixat s-a determinat îngrădirea accesului liber la justiție prevăzut
de art. 21 din Constituție”.
b) dacă prin stabilirea unui anumit cuantum al taxei judiciare
de timbru este atinsă însăși substanța dreptului — accesul liber
la justiție
În practica sa, Curtea Europeană a Drepturilor Omului a
verificat dacă stabilirea unui anumit cuantum are în vedere un
scop legitim și dacă asigură un raport de proporționalitate între
scopul urmărit și mijlocul ales. În acest sens, a se vedea cauzele
Ashingdane împotriva Regatului Unit, Hotărârea din 28 mai
1985 (Plenul Curții), Lithgow și alții împotriva Regatului Unit,
Hotărârea din 8 iulie 1986 (Plenul Curții), Bellet împotriva
Franței, Hotărârea din 4 decembrie 1995 (Plenul Curții),
Weissman împotriva României, 2006, Iorga împotriva României,
2007, V.M. împotriva Bulgariei, 2006, Iosif împotriva României,
2007.
În Cauza Weissman împotriva României, 2006, Curtea a
statuat că, ținând cont de principiul conform căruia Convenția
urmărește protejarea unor drepturi care nu sunt teoretice sau
5

iluzorii, ci concrete și efective, cuantumul cheltuielilor de
judecată, apreciat în contextul circumstanțelor unei spețe date,
inclusiv capacitatea reclamantului de a le achita, precum și faza
procedurală în care această restricție este impusă sunt factori
care trebuie luați în considerare atunci când se determină dacă
o persoană a beneficiat de dreptul de acces la un tribunal sau
dacă, datorită cuantumului cheltuielilor de judecată, dreptul de
acces la un tribunal a fost restrâns în așa măsură încât este
afectat în însăși substanța sa. Astfel, o taxă judiciară de timbru
de 323.264 euro pentru introducerea unei acțiuni este excesivă.
De altfel, cuantumul mare al taxei i-a determinat pe reclamanți
să renunțe la acțiune. Curtea a arătat că o atare sumă a taxei
judiciare de timbru nu era justificată nici prin circumstanțele
particulare ale cauzei, nici prin situația financiară a reclamanților.
În consecință, a fost încălcat art. 6 paragraful 1 din Convenție.
În Cauza Iorga împotriva României, 2007, Curtea a statuat
că o taxă judiciară de timbru de 21 euro este excesivă raportată
la veniturile din pensie pe care le realiza reclamantul, și anume
22 euro. În consecință, Curtea a arătat că era dificil de imaginat
dacă reclamantul și-ar fi putut procura prin mijloace proprii suma
de bani aferentă taxei judiciare de timbru. Pentru acest motiv a
trebuit să renunțe la un capăt de cerere. În consecință, a fost
încălcat art. 6 paragraful 1 din Convenție. În același sens, a se
vedea și hotărârea pronunțată în Cauza Kijewska împotriva
Poloniei, 2007.
În cauzele Beian (2) împotriva României, 2008, Rusen
împotriva României, 2008 și Nemeti împotriva României, 2008,
CEDO a statuat că o taxă judiciară de timbru egală ce reprezintă
dublul veniturilor lunare ale persoanei sau este de 8 ori mai mare
decât veniturile lunare ale persoanei sau este de 6 ori mai mare
decât veniturile familiei persoanei în cauză este excesivă și, prin
stabilirea unui atare cuantum al taxei, este încălcat art. 6
paragraful 1 din Convenție.
În Cauza Iosif și alții împotriva României, 2007, Curtea a
statuat că ăobligația impusă reclamanților de a achita o cauțiune
extrem de ridicată pentru a putea introduce acțiunea i-a lipsit de
posibilitatea de a obține examinarea fondului cauzei și, prin
urmare, de dreptul lor de acces la o instanță”. În speță, era vorba
de neplata sumei de 133.984 euro (EUR) cu titlu de cauțiune
pentru introducerea acțiunii, ceea ce a dus la respingerea ca
netimbrată a acțiunii. Ținând seama de circumstanțele speței și,
în special, de faptul că restricția litigioasă a intervenit în stadiul
inițial al procedurii, Curtea apreciază că ea a fost
disproporționată și că astfel a adus atingere însăși esenței
dreptului de acces la o instanță. În consecință, a fost încălcat
art. 6 paragraful 1 din Convenție.
În Cauza Larco împotriva României, 2009, Curtea a statuat
că obligația de a plăti în fața instanțelor civile o taxă judiciară
corespunzătoare cererilor formulate nu poate fi considerată ca
o limitare a dreptului de acces la o instanță care ar fi, în sine,
incompatibilă cu art. 6 paragraful 1 din Convenție. Curtea a
statuat că, în dreptul român, cu privire la cererile evaluabile în
bani, ăvaloarea taxei judiciare de timbru este calculată sub forma
unui procent din valoarea obiectului cauzei. Prin urmare, taxa
este proporțională cu suma solicitată de reclamant. În ceea ce
privește scopul legitim urmărit, Curtea poate admite că un astfel
de sistem urmărește să limiteze cererile de chemare în judecată
abuzive și să strângă fonduri pentru bugetul justiției. Prin
urmare, trebuie analizat caracterul proporționat al limitării
dreptului de acces la o instanță în cauza de față, din cauza
valorii taxelor solicitate (vezi, mutatis mutandis, Iorga împotriva
României, nr. 4.227/02, § 41, 25 ianuarie 2007)”.

ă(1) Cetățenii au obligația să contribuie, prin impozite și prin taxe, la cheltuielile publice.”
Decizia nr. 183 din 16 noiembrie 1999, precitată, Decizia nr. 82 din 25 mai 1999, precitată, Decizia nr. 30 din 23 februarie 1999, publicată în Monitorul
Oficial al României, Partea I, nr. 178 din 26 aprilie 1999.
6

MONITORUL OFICIAL AL ROMÂNIEI, PARTEA I, Nr. 546/4.VIII.2010
În speță, Curtea a decis că a existat o încălcare a art. 6
paragraful 1 din Convenție, întrucât ăvaloarea taxelor judiciare de
timbru solicitate reclamanților era considerabilă, adică mai mult
de 5.700 EUR pentru reclamant și mai mult de 85.000 EUR în
total pentru reclamante, în timp ce venitul lunar al reclamantului
era de circa 112 EUR, iar reclamantele nu desfășurau activitate”.
Este de remarcat că în cauzele Iorga împotriva României,
2007, Rusen împotriva României, 2008, Beian (2) împotriva
României, 2008, sau Nemeti împotriva României, 2008, Curtea
a stabilit că, prin stabilirea unei taxe judiciare de timbru, există
o limitare a dreptului reclamantului de a accede la o instanță,
însă aceasta urmărea un scop legitim, și anume limitarea
cererilor în justiție abuzive și colectarea de fonduri pentru
bugetul justiției (în schimb, nu a fost întrunită condiția
proporționalității cuantumului stabilit raportat la scopul urmărit).
În Cauza Apostol împotriva Georgiei, 2006, Curtea a statuat
că impunerea unei obligații de a plăti o taxă în avans pentru a
pune în executare o hotărâre judecătorească constituie o
restricție de natură pur financiară și necesită o analiză foarte
atentă. În acest sens, Curtea a stabilit că atitudinea autorităților
de a prevedea în responsabilitatea creditorului în scopul inițierii
procedurii de executare a unei taxe preliminare, indiferent de
situația financiară a creditorului, constituie o sarcină excesivă și
limitează accesul la un tribunal, afectând însăși substanța
acestui drept. În consecință, a fost încălcat art. 6 paragraful 1 din
Convenție.
În Cauza Podbielski și PPU Polpure împotriva Poloniei,
2005, Curtea a statuat că o taxă judiciară care nu este impusă
fie în interesul protejării părții adverse de efectuarea unor
cheltuieli judiciare inutile, fie în interesul bunei administrări a
justiției pentru protejarea sistemului împotriva cererilor vădit
nefondate, ci este impusă exclusiv în interesul statului, în
sensul ca acesta să realizeze un câștig din taxele judiciare
plătite în cauzele civile, încalcă art. 6 paragraful 1 din
Convenție, dacă o atare taxă nu ține seama și de interesele
și situația părții litigante implicate.
În materia cuantumului taxelor, vizavi de art. 21 din
Constituție, Curtea Constituțională, prin Decizia nr. 39 din
29 ianuarie 2004, publicată în Monitorul Oficial al României,
Partea I, nr. 217 din 12 martie 2004, și Decizia nr. 40 din
29 ianuarie 2004, publicată în Monitorul Oficial al României,
Partea I, nr. 229 din 16 martie 2004, a statuat că ăeste de
principiu că impunerea prin lege a unor exigențe cum ar fi
instituirea unor termene sau plata unor taxe, pentru valorificarea
de către titular a dreptului său subiectiv, chiar dacă constituie
îngrădiri ale accesului liber la justiție, are o solidă și indiscutabilă
justificare prin prisma finalității urmărite, constând în limitarea în
timp a stării de incertitudine în derularea raporturilor juridice și în
restrângerea posibilităților de exercitare abuzivă a respectivului
drept. Prin intermediul lor se asigură climatul de ordine,
indispensabil pentru valorificarea plenară a drepturilor proprii,
cu respectarea atât a intereselor generale, cât și a drepturilor și
intereselor legitime ale celorlalți titulari, cărora statul este ținut,
în egală măsură, să le acorde ocrotire”. Legiuitorul însă ătrebuie
să fie preocupat ca exigențele astfel instituite să fie îndeajuns de
rezonabile încât să nu antreneze, în considerarea prevenirii unor
eventuale abuzuri, o restrângere excesivă a exercițiului
dreptului, de natură să pună sub semnul întrebării însăși
existența sa”.
Curtea a concluzionat că, ădeși rațiunile în considerarea
cărora legiuitorul a instituit exigența plății unei cauțiuni, constând
în preocuparea de a restrânge posibilitatea exercitării cu
rea-credință a contestației la executare, în scop exclusiv
dilatoriu, nu pot fi minimalizate și, cu atât mai puțin, negate,
determinarea [însă] apriorică și imperativă a cuantumului
cauțiunii, stabilirea acestuia la 20% din valoarea activului
bancar supus valorificării, cât și, mai ales, convertirea neplății

13

sale într-un fine de neprimire a contestației la executare sunt
excesive și, prin aceasta, îngrădesc în mod nepermis accesul
liber la justiție. Astfel, în măsura în care cuantumul sumei
datorate este deosebit de important, ceea ce îl pune pe
debitor în imposibilitate de a achita cauțiunea impusă de lege,
acesta este lipsit de dreptul de a formula contestație la executare
și de a repune în discuție respectivul cuantum, chiar dacă, prin
ipoteză, nu datorează în realitate suma la care a fost impus”.
O astfel de condiție suplimentară pentru formularea unei
contestații la executare constituie o îngrădire a accesului liber la
justiție, contravenind astfel prevederilor art. 21 alin. (1) și (2) din
Constituție, mai ales că neîndeplinirea sa ăare semnificația
drastică a unui veritabil fine de neprimire a cererii de sesizare a
instanței cu respectiva cale de atac”.
c) existența scopului legitim în ce privește instituirea taxei
judiciare de timbru
Din jurisprudența Curții Europene a Drepturilor Omului se
observă faptul că, în materia stabilirii taxelor judiciare de timbru,
statele au o anumită marjă de apreciere, însă măsurile adoptate
în cadrul acestei marje de apreciere trebuie să urmărească un
scop legitim și să existe un grad rezonabil de proporționalitate
între mijloacele utilizate și scopul urmărit.
În speța de față, se constată că statul, prin instituirea
acestei taxe, a urmărit un scop legitim, și anume stabilirea
unei contraprestații bănești necesare actului de înfăptuire a
justiției de către instanțele judecătorești. Faptul că această
taxă judiciară de timbru nu finanțează cheltuielile sistemului
justiției, în condițiile în care este o contraprestație pentru un
serviciu public prestat de instanțele judecătorești, nu înseamnă
că ab initio o asemenea măsură este și neconstituțională sau
că ar încălca art. 6 paragraful 1 din Convenție. Astfel, se
constată că instanța de contencios constituțional, prin Decizia
nr. 901 din 17 iunie 2009, publicată în Monitorul Oficial al
României, Partea I, nr. 503 din 21 iulie 2009, a statuat că
ăarticolul unic pct. 5 din Legea nr. 76/2009 a stabilit o nouă sursă
de finanțare pentru autoritățile publice locale, fără însă ca prin
această măsură să se dorească subfinanțarea justiției. Ține de
opțiunea exclusivă a legiuitorului stabilirea surselor de finanțare
ale fiecărei categorii de buget în parte. Curtea reține că, potrivit
principiului realității bugetare sau neafectării veniturilor bugetare,
veniturile se înscriu în buget pe surse de proveniență, iar
cheltuielile pe acțiuni și obiective concrete, astfel încât veniturile
odată intrate în buget se depersonalizează și servesc la
efectuarea cheltuielilor în ordinea prevăzută în buget. Acest
principiu este determinat de necesitățile practice ale execuției
bugetare, care au demonstrat că o afectare inițială a unui venit
poate conduce fie la imposibilitatea realizării obiectivului finanțat,
fie la cheltuirea întregului venit, deși necesitățile nu o impun.
Astfel, calificarea unor surse de venituri ca aparținând
bugetului de stat sau bugetelor locale este o decizie de
oportunitate bugetară ce poate fi cenzurată de Curtea
Constituțională numai în situația în care funcționarea unei puteri
a statului este pusă în pericol, ceea ce, în speță, nu este cazul.”
Se constată că, de principiu, taxele judiciare de timbru
constituie o contraprestație raportat la actul de justiție, însă
faptul că ele nu se fac venit la bugetul afectat sistemului justiției
nu înseamnă automat că o asemenea taxă nu are un scop
legitim. Astfel cum a stabilit Curtea Constituțională prin decizia
sus citată, taxele ăodată intrate în buget se depersonalizează”,
fiind opțiunea exclusivă a legiuitorului de a le prevedea ca sursă
de finanțare a oricăror autorități publice, cu condiția ca să nu
pună în pericol funcționarea uneia în dauna celeilalte. Faptul că
în Cauza Larco împotriva României, 2009, Curtea de la
Strasbourg a statuat că ăun astfel de sistem [al taxelor judiciare
de timbru — subl. ns.] urmărește să limiteze cererile de chemare
în judecată abuzive și să strângă fonduri pentru bugetul justiției”
nu înseamnă că statul nu poate să acorde o altă destinație

14

MONITORUL OFICIAL AL ROMÂNIEI, PARTEA I, Nr. 546/4.VIII.2010

sumelor de bani provenite din contraprestația efectuată la
serviciul public prestat de instanțele judecătorești, respectiv ca
acestea să se facă venit la bugetul local al unității administrativteritoriale în raza căreia debitorul își are domiciliul sau, după
caz, sediul fiscal.
d) cu privire la proporționalitatea măsurii legale criticate, se
constată cu ușurință că aceasta nu respectă un raport rezonabil
de proporționalitate între mijloacele folosite și scopul urmărit.
— În primul rând, se observă faptul că plata taxei judiciare de
timbru în materia succesiunilor este una anticipată, astfel încât
obligația plății acesteia poate interveni fie la judecarea pe fond,
în primă instanță a cererii, fie, cum este cazul de speță în care
s-a ridicat excepția de neconstituționalitate, la executarea
hotărârii judecătorești care a tranșat litigiul succesoral.
Astfel, distingem între etapa introducerii cererii de dezbatere
a succesiunii și cea de executare a sentinței deja pronunțate.
Indiferent însă de faza procesuală în care intervine obligația
plății taxei, faza de judecată propriu-zisă sau faza de executare
a hotărârii judecătorești, taxa este invariabil aceeași.
Menționăm că, în ambele situații, este aplicabil art. 21 din
Constituție, precum și art. 6 paragraful 1 din Convenție, întrucât
atât judecata propriu-zisă, cât și executarea hotărârii sunt părți
componente ale noțiunii de proces. În acest sens, Curtea
Europeană a Drepturilor Omului a statuat că ădreptul de acces
la justiție, garantat de art. 6 din Convenție, protejează, de
asemenea, și executarea hotărârilor judecătorești definitive și
obligatorii, care, într-un stat care respectă preeminența
dreptului, nu pot rămâne fără efect în detrimentul unei părți. În
consecință, executarea unei hotărâri judecătorești nu poate fi
împiedicată, anulată sau întârziată într-un mod excesiv”7.
Totodată, aceeași instanță a statuat că ăexecutarea unei
sentințe sau a unei decizii, indiferent de instanța care o
pronunță, trebuie considerată ca făcând parte integrantă din
«proces», în sensul art. 6 paragraful 1 din Convenție. Dreptul
de acces la justiție ar fi iluzoriu dacă ordinea juridică internă a
unui stat contractant ar permite ca o hotărâre definitivă și
obligatorie să rămână fără efect în detrimentul unei părți”
[Immobiliare Saffi împotriva Italiei, Sandor împotriva României].
În fine, prin Decizia nr. 458 din 31 martie 2009, publicată în
Monitorul Oficial al României, Partea I, nr. 256 din 17 aprilie
2009, Curtea a statuat că ăprocesul civil parcurge două faze:
judecata și executarea silită, aceasta din urmă intervenind în
cazul hotărârilor susceptibile de a fi puse în executare cu
ajutorul forței de constrângere a statului sau a altor titluri
executorii, în măsura în care debitorul nu își execută de
bunăvoie obligația.
Caracterul unitar al procesului civil impune respectarea
garanțiilor ce caracterizează dreptul la un proces echitabil atât
în faza judecății, cât și a executării silite, cea mai importantă
dintre aceste garanții fiind «dreptul la un tribunal» în sensul
art. 21 din Constituție și al art. 6 din Convenția pentru apărarea
drepturilor omului și a libertăților fundamentale, adică liberul
acces la o instanță independentă și imparțială, stabilită prin lege,
și controlul actelor efectuate în ambele faze ale procesului de
către instanțele judecătorești.”
— În al doilea rând, se observă că legiuitorul a prevăzut o
modalitate diferită de calcul al acestei taxe atunci când este
vorba de materia succesiunilor. Astfel, anterior modificării
operate prin Legea nr. 276/2009, în materia succesiunilor, norma
legală prevedea:
• pentru stabilirea calității de moștenitor, stabilirea masei
succesorale, cereri de raport, cereri de reducțiune a liberalităților
și cereri de partaj, taxa judiciară de timbru era una fixă de
19 RON.

• cererile pentru eliberarea de către instanțele judecătorești
de copii de pe hotărârile judecătorești, cu mențiunea că sunt
definitive și irevocabile, prin care se stabilesc calitatea de
moștenitor, masa succesorală, cotele și bunurile ce revin fiecărui
moștenitor, dacă nu s-a plătit taxa de timbru pentru efectuarea
procedurii succesorale notariale, se taxau potrivit cap. I pct. 20
din Ordonanța Guvernului nr. 12/1998. În acest ultim caz,
taxarea se făcea la valoare, dar într-un cuantum rezonabil, spre
exemplu pentru o masă succesorală care depășea 10.001 RON
taxa era egală cu o sumă forfetară de 160 RON plus un procent
de 0,5% pe suma ce depășea 10.000 RON. Totodată, în practica
instanțelor judecătorești, în urma abrogării prin Legea
nr. 343/2006 a Ordonanței Guvernului nr. 12/1998, asemenea
cereri se taxau în baza art. 3 lit. t), și anume cu 2 RON.
Nu este de neglijat nici faptul că noua modalitate de calcul al
taxei duce la un cuantum mai mare al acesteia decât dacă ar fi
fost calculată potrivit art. 2 din Legea nr. 146/1997 — cereri
evaluabile în bani cu taxare la valoare sau dacă era calculată
potrivit art. 3 referitor la cererile neevaluabile în bani, care, cu
excepția materiei succesiunilor și acțiunilor posesorii și cererilor
care au ca obiect servituți, se taxează cu o sumă fixă.
— În al treilea rând, se observă că sistemul normativ
românesc cunoaște instituția ajutorului judiciar sub forma
facilităților acordate, prin încheiere, de instanța de judecată la
plata taxelor judiciare, putându-se solicita scutirea, eșalonarea
sau reducerea taxelor judiciare. În această materie este
aplicabilă Ordonanța de urgență a Guvernului nr. 51/2008,
publicată în Monitorul Oficial al României, Partea I, nr. 327 din
25 aprilie 2008.
Indubitabil, dispozițiile legale criticate prevăd un cuantum
foarte ridicat al taxelor judiciare de timbru în materie
succesorală. În speța de față, taxa judiciară de timbru este de
aproximativ 2.000 ori mai mare decât salariul minim pe
economie.
Prin acest cuantum ridicat, se ajunge la situația ca
moștenitorii să nu poată intra în posesia efectivă a moștenirii
lăsate de către de cujus, astfel încât dreptul lor de moștenire
devine teoretic și iluzoriu.
Se observă că soluția legislativă cuprinsă în art. 3 lit. c) al legii
a fost motivată de faptul că ăpărțile trebuie să apeleze la
instanțele de judecată numai în cazul neînțelegerilor dintre ele și
nu pentru considerentul că procedura judiciară ar fi una mai puțin
oneroasă”. De principiu, o atare motivare este corectă, însă
nivelul taxelor judiciare de timbru este unul excesiv, fiind mai
mare chiar și față de nivelul taxelor calculate la valoarea
obiectului pretins printr-o acțiune în realizarea dreptului, și, astfel,
este de natură să știrbească substanța dreptului de acces liber
la justiție, precum și a dreptului de moștenire. Nicio rațiune nu
justifică impunerea unei taxe judiciare de timbru în materie
succesorală mai mare decât taxa judiciară de timbru în materia
realizării dreptului (acțiuni în revendicare, acțiuni în pretenții etc.),
cu atât mai mult cu cât acțiunile în realizarea dreptului comportă
o activitate evident mai laborioasă din partea instanței de
judecată.
Astfel, se observă că acest cuantum ridicat al taxei nu este
impus în interesul părții adverse spre a o scuti pe aceasta de
efectuarea unor cheltuieli judiciare inutile și nici în interesul
bunei administrări a justiției pentru acoperirea serviciului prestat
de către instanțele judecătorești, din moment ce contraprestația
este vădit exagerată din perspectiva cuantumului raportat la
valoarea prestației efectuate de instanța de judecată. Rezultă
că acest cuantum al taxei este impus exclusiv în interesul
statului, în sensul ca acesta să realizeze un câștig din taxele
judiciare plătite în cauzele civile, numai că interesul statului de
a realiza un câștig din taxele judiciare de timbru trebuie să aibă
o justificare rezonabilă și obiectivă.

7 A se vedea, printre altele, hotărârile pronunțate în cauzele Hornsby împotriva Greciei, 1997; Burdov împotriva Rusiei, 2002; Jasiuniene împotriva
Lituaniei, 2003; Ruianu împotriva României, 2003; Sabin Popescu împotriva României, 2005.

MONITORUL OFICIAL AL ROMÂNIEI, PARTEA I, Nr. 546/4.VIII.2010
Dacă am putea admite că justificarea este obiectivă (statul
aflându-se într-o situație-limită cu încasările la buget), nu același
lucru se poate afirma când se pune problema justificării
rezonabile a acestei măsuri.
Stabilind acest lucru, trebuie analizat dacă acest cuantum al
taxei ține sau nu seama de interesele și situația părților litigante
implicate. O atare taxă nu slujește nici interesele reclamantului,
nici pe cele ale pârâtului, întrucât aceștia, ab initio aflându-se
într-o stare conflictuală, sunt interesați să introducă cerere de
dezbatere a succesiunii și să își partajeze bunurile ce rezultă
din moștenire. În cazul în care taxa judiciară de timbru este
excesivă, niciunul dintre aceștia nu va putea introduce cererea
de dezbatere a succesiunii și, pe cale de consecință, nu se
poate stabili masa succesorală și nu se poate face partajul. Mai
mult, se poate constata că, de principiu, orice cerere în materie
succesorală vizează cel puțin două aspecte: dezbaterea
succesiunii și partajul succesoral, deci ab initio taxa judiciară de
timbru datorată este de 3% + 3% = 6% din valoarea masei
succesorale. Această taxă, în funcție de specificul cauzei, poate
crește dacă există cereri de raport (3% la valoarea bunurilor a
căror raportare se solicită) sau cereri de reducțiune a
liberalităților (3% la valoarea rezervei care urmează a fi
reîntregită prin reducțiunea liberalităților).
Separat de această taxă, dacă părțile contestă bunurile de
împărțit, valoarea acestora sau drepturile ori mărimea drepturilor
coproprietarilor în cadrul cererilor de mai sus, taxa judiciară de
timbru se datorează de titularul cererii la valoarea contestată în
condițiile art. 2 alin. (1) — taxare la valoare.
Printr-un simplu calcul, se poate ajunge la concluzia că, în
funcție de specificul unei cauze, cuantumul taxei judiciare de
timbru în materie succesorală poate depăși ușor 10% din
valoarea masei succesorale.
Astfel, se ajunge la situația ca, deși moștenitorii să fi acceptat
moștenirea, ei să nu poată să se bucure de aceasta. O atare
situație este nu numai inechitabilă, dar și profund
neconstituțională.
Efectivitatea dreptului de acces la o instanță impune ca
exercitarea dreptului în cauză să nu fie împiedicată de existența
vreunui obstacol de drept sau de fapt ce ar putea afecta însăși
esența dreptului. Or, acest cuantum al taxei este un obstacol de
fapt, întrucât taxa este achitată pentru exercitarea unei acțiuni în
justiție, este datorată anticipat, iar partea interesată nu va
dispune de resurse financiare suficiente (a se vedea, în acest
sens, și Cauza Ait-Mouhoub împotriva Franței, 1998),
constituindu-se, astfel, într-un veritabil fine de neprimire.
De asemenea, este de observat că scutirea, eșalonarea sau
reducerea taxelor judiciare de timbru nu trebuie să se
transforme în regulă, așa încât prevederile Ordonanței de
urgență a Guvernului nr. 51/2008 trebuie aplicate numai când
situația de speță o cere. Însă, prin prevederea unui atare
cuantum al taxei judiciare de timbru, se ajunge la situația ca
excepția să devină regula, iar regula excepție. Or, o atare
situație este inadmisibilă. De altfel, judecătorul cauzei nici măcar
nu dispune de criterii obiective pentru a hotărî cu privire la
cuantumul reducerii taxei sau cu privire la eșalonarea sau
scutirea de la plata taxei.
Din cele de mai sus rezultă, în mod evident, următoarele:
— cuantumul excesiv al taxei a fost impus exclusiv în
interesul statului, în sensul ca acesta să realizeze un câștig din
taxele judiciare plătite în cauzele civile succesorale;
— cuantumul excesiv al taxei nu ocrotește interesele niciunei
potențiale părți în caza succesorală respectivă;
— cuantumul excesiv al taxei încalcă accesul liber la justiție.
Având în vedere aceste aspecte, devin aplicabile constatările
Curții Europene a Drepturilor Omului din Cauza Podbielski și
PPU Polpure împotriva Poloniei, 2005, astfel încât concluzia nu

15

poate fi alta decât că acest cuantum ridicat al taxei încalcă art. 6
paragraful 1 din Convenție.
Pentru aceleași rațiuni se încalcă și art. 21 din Constituție
privind accesul liber la justiție, o atare măsură constituind o
barieră de netrecut pentru justițiabil.
Obiter dictum, se poate constata că textul este lipsit și de
claritate, precizie, previzibilitate, întrucât din conținutul său nu
rezultă cu exactitate dacă taxa judiciară de timbru, în ipoteza
art. 81 din lege, trebuie plătită de către toți moștenitorii separat
și distinct sau proporțional cu cota-parte din masa succesorală
la care sunt îndreptățiți, ceea ce poate duce la concluzia că taxa
se aplică în mod separat fiecărei părți.
Un atare cuantum excesiv al taxei judiciare de timbru are
drept efect și o discriminare pe criteriul averii între moștenitori;
moștenitorii care au suficiente resurse financiare pot accede cu
ușurință la justiție în timp ce moștenitorii lipsiți de avere nu au un
acces efectiv la justiție, fapt ce contravine art. 4 alin. (2)
coroborat cu art. 16 din Constituție, dar și art. 124 alin. (2) din
Constituție, justiția nemaifiind în fapt egală pentru toți.
3. Sub aspectul încălcării art. 56 alin. (2) din Constituție,
potrivit căruia sistemul legal de impuneri trebuie să asigure
așezarea justă a sarcinilor fiscale, se poate observa că un atare
cuantum excesiv al taxei judiciare de timbru creează un
dezechilibru evident între scopul legitim urmărit prin instituirea
acestei taxe, și anume cuantumul sumei ce trebuie plătită pentru
acoperirea cheltuielilor ocazionate de prestarea serviciului
public, și întinderea acestui serviciu.
Un cuantum excesiv al taxei ce este datorată pentru un
serviciu prestat o transformă pe aceasta într-un veritabil impozit
pe moștenire, ce poate avea drept consecință diminuarea sau
chiar anularea emolumentului ce rezultă din moștenire.
Acest impozit disimulat creează o reală inechitate, pe de o
parte, între moștenitori, văzuți ca beneficiari ai serviciului
prestat, și, pe de altă parte, statul, cel ce prestează serviciul
prin autoritățile și instituțiile sale, întrucât acesta din urmă
va percepe sumele de bani plătite nu în virtutea serviciului
prestat de instanțele judecătorești, ci ca pe un veritabil impozit
de natură să descurajeze dezbaterea succesiunilor și realizarea
partajului succesoral în fața instanțelor judecătorești.
În fine, această taxă-impozit nu mai are un caracter ămodic”
așa cum arătase Curtea prin deciziile menționate mai sus, ci un
caracter prohibitiv și nu mai poate fi considerată ca fiind în
conformitate cu principiul așezării juste a sarcinilor fiscale
consacrat de Constituție.
4. Prin instituirea unui cuantum excesiv al acestei taxe este
încălcat și dreptul de proprietate privată al celor ce vin la
moștenire, care se văd lipsiți în mod nejustificat de exercițiul
acestui drept, respectiv de atributele acestuia: usus, fructus și
abusus. Chiar dacă cel ce are vocație la moștenire nu are
bunurile rezultate din moștenire în proprietatea sa privată, textul
constituțional de referință, potrivit jurisprudenței Curții Europene
a Drepturilor Omului, este aplicabil din moment ce persoana în
cauză are o speranță legitimă cu privire la intrarea bunurilor
rezultate din moștenire în patrimoniul său. Vocația succesorală
este premisa sine qua non a dreptului de proprietate dobândit pe
cale succesorală.
Totodată, este de observat că în situația partajului nu este
vorba despre un aspect care să vizeze constituirea vreunui drept
(în speță, a celui de proprietate); acest drept există, problema
punându-se doar pentru delimitarea materială a bunului/
bunurilor, conform cotelor-părți existente.
Astfel, dreptul la moștenire, deși garantat din punct de
vedere constituțional, devine iluzoriu și teoretic, iar cei ce au
vocație succesorală, în lipsa resurselor financiare necesare, nu
vor putea niciodată să acceadă la bunul lăsat drept moștenire de
autorul lor.

16

MONITORUL OFICIAL AL ROMÂNIEI, PARTEA I, Nr. 546/4.VIII.2010

5. Un cuantum ridicat al taxei nu poate fi justificat nici prin
aplicarea prevederilor art. 53 din Constituție, întrucât nu se
poate afirma că acest cuantum a fost stabilit pentru apărarea
securității naționale, a ordinii, a sănătății ori a moralei publice, a
drepturilor și libertăților cetățenești, pentru desfășurarea
instrucției penale sau pentru prevenirea consecințelor unei
calamități naturale, ale unui dezastru ori ale unui sinistru
deosebit de grav.
Prin urmare, deși existența în sine a taxei judiciare de timbru,
în materie succesorală, nu este neconstituțională, cuantumul
excesiv al acesteia atingând substanța dreptului la acces liber la
justiție, la proprietate privată și la moștenire, constituie și o
restrângere a drepturilor și libertăților cetățeanului, fără a fi
justificată de condițiile cerute de art. 53 alin. (1) din Constituție.
În sfârșit, întrucât, potrivit art. 53 alin. (2) din Constituție,
restrângerea poate fi dispusă numai dacă este necesară într-o
societate democratică, iar măsura trebuie să fie proporțională
cu situația care a determinat-o, să fie aplicată în mod
nediscriminatoriu și fără a aduce atingere existenței dreptului
sau a libertății, se poate constata că un cuantum exagerat al
taxei nu este proporțional cu scopul urmărit, respectiv plata

serviciului prestat de instanțele judecătorești, și cu atât mai mult
necesar într-o societate democratică și, ceea ce este cel mai
important, atinge însăși substanța drepturilor enunțate, fiind
evident în contradicție cu prevederile de ansamblu ale art. 53
din Constituție.
În ceea ce privește justificarea legiuitorului în sensul că
taxele judiciare de timbru pentru cererile prevăzute la art. 3 lit. c)
și art. 81 din lege nu trebuie să fie mai mici decât taxele
notariale, pentru a nu determina o migrațiune spre instanțele de
judecată a cererilor care se pot rezolva pe cale necontencioasă,
aceasta nu se susține din moment ce cuantumul acestor taxe
putea fi ridicat la nivelul taxelor judiciare de timbru în materia
acțiunilor în realizarea dreptului.
Or, așa cum am arătat, aceste taxe sunt mult mai mari decât
cele aplicate cererilor evaluabile în bani.
Astfel, fie și numai pentru considerentele arătate mai sus,
apreciez că prevederile art. 3 alin. (1) lit. c) și art. 81 din Legea
nr. 146/1997 privind taxele judiciare de timbru trebuiau declarate
ca fiind neconstituționale.

Judecător,
Petre Lăzăroiu

Judecător,
Iulia Antoanella Motoc

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 546/4.VIII.2010 conține 16 pagini.

Prețul: 3,20 lei

&JUYDGY|445321]
ISSN 1453—4495

