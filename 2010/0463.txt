Anul 178 (XXII) — Nr. 463

PARTEA I

LEGI, DECRETE, HOTĂRÂRI ȘI ALTE ACTE

Marți, 6 iulie 2010

SUMAR

Pagina
DECIZII ALE CURȚII CONSTITUȚIONALE
Decizia nr. 587 din 4 mai 2010 referitoare la excepția de
neconstituționalitate a dispozițiilor art. 58 alin. (1) și (3)
și art. 59 din Legea cadastrului și a publicității
imobiliare nr. 7/1996, precum și a dispozițiilor art. 27
din Legea fondului funciar nr. 18/1991 ......................
Decizia nr. 668 din 18 mai 2010 referitoare la excepția de
neconstituționalitate a dispozițiilor art. 222 alin. (1)
lit. c) și d) din Legea nr. 31/1990 privind societățile
comerciale ..................................................................
Decizia nr. 683 din 18 mai 2010 referitoare la excepția de
neconstituționalitate a dispozițiilor art. 117 alin. (6) și
(7) din Legea nr. 31/1990 privind societățile
comerciale ..................................................................
Decizia nr. 685 din 18 mai 2010 referitoare la excepția de
neconstituționalitate a dispozițiilor art. 30 alin. (1), (2)
și (3) din Legea fondului funciar nr. 18/1991 ..............
Decizia nr. 707 din 25 mai 2010 referitoare la excepția de
neconstituționalitate a dispozițiilor art. 33 alin. (2) din
Legea nr. 85/2006 privind procedura insolvenței........
Decizia nr. 738 din 1 iunie 2010 referitoare la excepția de
neconstituționalitate a dispozițiilor art. 60 din Legea
locuinței nr. 114/1996 și ale art. 1 din Ordonanța de
urgență a Guvernului nr. 80/2001 privind stabilirea
unor măsuri pentru asigurarea, temporar, a locuințelor
de serviciu necesare unor categorii de personal din
cadrul ministerelor, celorlalte organe de specialitate
ale administrației publice centrale și instituțiilor
publice ........................................................................
Decizia nr. 755 din 1 iunie 2010 referitoare la excepția de
neconstituționalitate a dispozițiilor art. 3 pct. 1 lit. a),
pct. 6 și 12, ale art. 8 alin. (1) și (2), precum și ale
art. 33 alin. (2) teza a doua din Legea nr. 85/2006
privind procedura insolvenței......................................

2–4

4–5

5–6

Nr.

Pagina

Decizia nr. 800 din 3 iunie 2010 referitoare la excepția de
neconstituționalitate a dispozițiilor art. IV din
Ordonanța de urgență a Guvernului nr. 105/2009
privind unele măsuri în domeniul funcției publice,
precum și pentru întărirea capacității manageriale la
nivelul serviciilor publice deconcentrate ale
ministerelor și ale celorlalte organe ale administrației
publice centrale din unitățile administrativ-teritoriale și
ale altor servicii publice, precum și pentru
reglementarea unor măsuri privind cabinetul
demnitarului din administrația publică centrală și
locală, cancelaria prefectului și cabinetul alesului
local ..........................................................................

13–14

HOTĂRÂRI ALE GUVERNULUI ROMÂNIEI
7–8

8–9

617.

— Hotărâre pentru modificarea și completarea
Hotărârii Guvernului nr. 1.244/2009 privind utilizarea
fondurilor alocate prin Fondul de Solidaritate al Uniunii
Europene pentru decontarea cheltuielilor publice
eligibile operațiunilor de urgență întreprinse în scopul
înlăturării pagubelor provocate de inundațiile din luna
iulie 2008 ....................................................................

15

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
9–10

11–12

M.73. — Ordin al ministrului apărării naționale pentru
modificarea și completarea Ordinului ministrului
apărării naționale nr. M.69/2010 privind desfășurarea
unor activități în memoria personalului militar căzut la
datorie în misiuni în străinătate, în teatrele de operații,
în acțiuni de luptă sau în atentate teroriste ................

16

2

MONITORUL OFICIAL AL ROMÂNIEI, PARTEA I, Nr. 463/6.VII.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 587
din 4 mai 2010

referitoare la excepția de neconstituționalitate a dispozițiilor art. 58 alin. (1) și (3) și art. 59
din Legea cadastrului și a publicității imobiliare nr. 7/1996, precum și a dispozițiilor art. 27
din Legea fondului funciar nr. 18/1991
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 58 alin. (1) și (3) și art. 59 din Legea
cadastrului și a publicității imobiliare nr. 7/1996, precum și a
dispozițiilor art. 27 din Legea fondului funciar nr. 18/1991,
excepție ridicată de Valentin Iustin Popa în Dosarul
nr. 855/35/2008 al Înaltei Curți de Casație și Justiție — Secția de
contencios administrativ și fiscal.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
inadmisibilă, întrucât nu reprezintă o veritabilă critică de
neconstituționalitate, ci vizează modul de aplicare a dispozițiilor
legale de către autoritățile publice.
C U R T E A,

având în vedere actele și lucrările dosarului, reține următoarele:
Prin Încheierea din 29 octombrie 2009, pronunțată în Dosarul
nr. 855/35/2008, Înalta Curte de Casație și Justiție — Secția
de contencios administrativ și fiscal a sesizat Curtea
Constituțională cu soluționarea excepției de neconstituționalitate a dispozițiilor art. 58 alin. (1) și (3) și art. 59 din
Legea cadastrului și a publicității imobiliare nr. 7/1996,
precum și a dispozițiilor art. 27 din Legea fondului funciar
nr. 18/1991, excepție ridicată de Valentin Iustin Popa.
În motivarea excepției de neconstituționalitate autorul
consideră că art. 58 alin. (1) din Legea nr. 7/1996 stipulează
expres că, în regiunile supuse prevederilor Decretului-lege
nr. 115/1938 și ale Legii nr. 42/1947, înstrăinările privitoare la
imobile cuprinse în cărțile funciare sau de publicitate imobiliară
vor continua să fie făcute în aceste cărți până la terminarea
măsurătorilor cadastrale realizate în temeiul actualei
reglementări. Însă introducerea sistemului cadastral reglementat
de Legea nr. 7/1996 creează, în opinia autorului excepției, o
gravă dezordine în regiunile sus-menționate. Astfel, deși art. 27

din Legea nr. 18/1991 prevede că punerea în posesie și
eliberarea titlurilor de proprietate au loc după ce s-au făcut în
teren delimitările necesare pentru măsurători și s-au stabilit
vecinătățile pe baza schiței amplasamentului, Legea nr. 7/1996
prevede necesare alte măsurători cadastrale, deși existau
măsurători și schițe topografice. Într-o atare împrejurare, sunt
încălcate dispozițiile art. 16 din Constituție care prevăd
egalitatea în drepturi a cetățenilor în fața legii, fără privilegii sau
discriminări, întrucât se creează regimuri juridice diferite pentru
cetățenii care au obținut titluri de proprietate anterior datei de
27 ianuarie 2007, față de cei care au obținut titlurile de
proprietate ulterior acestei date.
În ceea ce privește dispozițiile art. 59 din Legea nr. 7/1996,
acestea stipulează că actele și faptele juridice referitoare la
imobilele situate pe teritoriu administrativ pentru care nu s-au
definitivat măsurătorile cadastrale se vor înscrie în câte o carte
funciară. Neconstituționalitatea acestui text rezidă tocmai în
faptul că, datorită ambiguității redactării, cei care aplică legea
au ajuns la concluzia că este vorba de cărți funciare noi și nu de
cele deja existente. Ambiguitatea, deci neconstituționalitatea
dispozițiilor criticate, ar putea fi eliminată dacă legea, care este
prin ea însăși un act juridic civil, și, implicit, voința legiuitorului
s-ar interpreta potrivit prevederilor referitoare la interpretarea
convențiilor civile, respectiv art. 879, 978, 982 și 985 din Codul
civil.
Înalta Curte de Casație și Justiție — Secția de contencios
administrativ și fiscal apreciază că excepția de
neconstituționalitate este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

MONITORUL OFICIAL AL ROMÂNIEI, PARTEA I, Nr. 463/6.VII.2010
ale art. 1 alin. (2), art. 2, 3, 10 și 29 din Legea nr. 47/1992, să
soluționeze excepția de neconstituționalitate.
Obiectul excepției de neconstituționalitate îl constituie
prevederile art. 58 alin. (1) și (3) și art. 59 din Legea cadastrului
și a publicității imobiliare nr. 7/1996, republicată în Monitorul
Oficial al României, Partea I, nr. 201 din 3 martie 2006, texte de
lege care au următorul conținut:
— Art. 58 alin. (1) și (3): ă(1) În regiunile de carte funciară
supuse Decretului-lege nr. 115/1938 pentru unificarea
dispozițiunilor privitoare la cărțile funciare sau, după caz, Legii
nr. 242/1947 pentru transformarea cărților funciare provizorii din
vechiul Regat în cărți de publicitate funciară, înscrierile privitoare
la imobile, cuprinse în cărțile funciare sau, după caz, în cărțile de
publicitate funciară, vor continua să fie făcute în aceste cărți, cu
respectarea și în condițiile dispozițiilor prezentei legi. [...]
(3) În cazul înscrierii unei construcții, a dezmembrării sau
alipirii unui corp funciar înscris într-o carte funciară întocmită în
baza Decretului-lege nr. 115/1938, precum și pentru înscrierea
imobilelor dobândite în temeiul legilor funciare, pentru imobilul
desprins se va deschide o nouă carte funciară, potrivit
prevederilor prezentei legi.”;
— Art. 59: ăActele și faptele juridice privind imobilele situate
pe un teritoriu administrativ, pentru care nu s-au definitivat
documentele cadastrului general, se vor înscrie în câte o carte
funciară. În aceleași condiții, se vor înscrie și titlurile de
proprietate emise în temeiul legilor funciare. La cererea de
înscriere se va atașa documentația cadastrală la care se referă
înscrierea, întocmită de o persoană fizică sau juridică autorizată
de Agenția Națională sau de oficiile teritoriale, după caz.
Conținutul documentației cadastrale și modul de întocmire al
acesteia se stabilesc de către Agenția Națională.”
De asemenea, sunt criticate și dispozițiile art. 27 din Legea
fondului funciar nr. 18/1991, republicată în Monitorul Oficial al
României, Partea I, nr. 1 din 5 ianuarie 1998, text de lege care
are următorul conținut: ă(1) Punerea în posesie și eliberarea
titlurilor de proprietate celor îndreptățiți nu pot avea loc decât
numai după ce s-au făcut în teren delimitările necesare pentru
măsurători, stabilirea vecinătăților pe temeiul schiței,
amplasamentului stabilit și întocmirea documentelor
constatatoare prealabile.
(2) În toate cazurile în care reconstituirea dreptului de
proprietate se face pe vechile amplasamente, cu ocazia
măsurătorilor comisia locală ia act de recunoașterea reciprocă
a limitelor proprietății de către vecini, le consemnează în
documentele constatatoare, întocmind planurile parcelare și
înaintează documentația comisiei județene sau prefectului
pentru validare și, respectiv, eliberarea titlurilor de proprietate.
(21) Proprietarii sau moștenitorii acestora care nu s-au înscris
în cooperativa agricolă de producție, nu au predat sau nu li s-au
preluat la stat terenurile prin acte translative de proprietate vor
putea cere prefectului, prin comisiile de fond funciar, titluri de
proprietate conform prezentei legi. Acestor categorii de
proprietari și moștenitori le sunt aplicabile numai prevederile
art. 64.
(22) În cazurile în care s-au emis titluri de proprietate în mod
abuziv altor persoane decât foștii proprietari iar aceștia dețineau
la acel moment adeverințe de proprietate și aveau posesia
terenului, comisiile de fond funciar vor revoca titlurile emise cu
încălcarea legii, dacă acestea nu au intrat în circuitul civil. Dacă
respectivele titluri de proprietate au intrat în circuitul civil prin

3

acte de vânzare-cumpărare sau în alt mod, fostul proprietar se
va adresa justiției pentru constatarea nulității absolute a titlului
respectiv potrivit prevederilor art. III din Legea nr. 169/1997
pentru modificarea și completarea Legii fondului funciar
nr. 18/1991.
(3) Pentru terenurile aflate în exploatarea societăților agricole
de tip privat, constituite în temeiul Legii nr. 36/1991 privind
societățile agricole și alte forme de asociere în agricultură,
comisiile locale și cele județene, în termen de 12 luni, vor
efectua toate operațiunile prevăzute la alin. (1) și (2) și vor
elibera titlurile de proprietate.
(4) Membrii și conducerea acestor societăți agricole au
obligația de a solicita imediat comisiilor locale să efectueze
operațiunile prevăzute la alineatul precedent, iar comisiile
județene, să solicite eliberarea titlurilor de proprietate.
(41) Primarul va afișa lunar suprafața constituită sau
reconstituită, numele beneficiarilor, amplasamentul, planurile
parcelare, precum și suprafața rămasă în rezerva comisiei
locale.
(5) Încălcarea prevederilor alineatelor precedente atrage
desființarea, de drept, a societăților agricole în cauză.
(6) La desființarea cooperativei agricole de producție, o
comisie de lichidare constituită în termen de 15 zile de la data
intrării în vigoare a prezentei legi, prin ordinul prefectului, la
propunerea primăriei, va proceda în termen de 9 luni de la
desființarea cooperativei, la realizarea activului și la plata
pasivului, în condițiile prevăzute de lege.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 16 din Constituție.
Examinând excepția de neconstituționalitate, Curtea constată
că textele de lege criticate cuprind norme de reglementare a
procedurilor de înscriere a imobilelor, cuprinse în cărțile funciare
sau, după caz, în cărțile de publicitate funciară, a titlurilor de
proprietate emise în temeiul legilor funciare, precum și a modului
de întocmire a documentației cadastrale la care se referă
înscrierea.
Analizând critica autorului excepției, conform căreia
dispozițiile art. 58 alin. (1) și (3) și art. 59 din Legea nr. 7/1996,
precum și art. 27 din Legea nr. 18/1991, din cauza unor redactări
deficitare, au creat confuzie în aplicarea acestora de către
organele competente, Curtea constată că aceasta nu reprezintă
veritabile critici de neconstituționalitate, ci vizează în fapt
probleme de aplicare a legii ce țin de competența instanței de
judecată, singura în măsură a aprecia cu privire la legalitatea
actelor întocmite de instituțiile abilitate. Or, dispozițiile art. 2
alin. (3) din legea criticată prevăd expres posibilitatea oricărei
persoane fizice sau juridice, dacă se consideră vătămată în
drepturile sale recunoscute de lege printr-un act administrativ
sau prin refuzul nejustificat al Agenției Naționale de Cadastru și
Publicitate Imobiliară (ANCPI) de a-i rezolva cererea referitoare
la un drept recunoscut de lege, de a se adresa în contencios
administrativ instanței competente.
Prin urmare, critica, astfel cum a fost formulată de autorul
excepției, excedează competenței Curții Constituționale, care,
potrivit dispozițiilor art. 2 alin. (3) din Legea nr. 47/1992, se
pronunță numai asupra constituționalității actelor cu privire la
care a fost sesizată, fără a putea modifica sau completa
prevederile supuse controlului. Așa fiind, excepția de
neconstituționalitate urmează a fi respinsă ca inadmisibilă.

4

MONITORUL OFICIAL AL ROMÂNIEI, PARTEA I, Nr. 463/6.VII.2010

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 58 alin. (1) și (3) și art. 59 din Legea
cadastrului și a publicității imobiliare nr. 7/1996, precum și a dispozițiilor art. 27 din Legea fondului funciar nr. 18/1991, excepție
ridicată de Valentin Iustin Popa în Dosarul nr. 855/35/2008 al Înaltei Curți de Casație și Justiție — Secția de contencios administrativ
și fiscal.
Definitivă și general obligatorie.
Pronunțată în ședința publică din data de 4 mai 2010.
În temeiul dispozițiilor art. 261 alin. 2 din Codul de
procedură civilă și ale art. 1 din Hotărârea Plenului Curții
Constituționale nr. 8 din 8 iunie 2010, semnează
PREȘEDINTE,

ION PREDESCU
Magistrat-asistent,
Mihaela Senia Costinescu

CURTEA CONSTITUȚIONALĂ

D E C I Z I A Nr. 668
din 18 mai 2010

referitoare la excepția de neconstituționalitate a dispozițiilor art. 222 alin. (1) lit. c) și d)
din Legea nr. 31/1990 privind societățile comerciale
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 222 alin. (1) lit. c) și d) din Legea nr. 31/1990
privind societățile comerciale, excepție ridicată de Societatea
Comercială ăComprest Universal 2006” — S.R.L. și de Cristina
Ghineț în Dosarul nr. 1.414/1.259/2008 al Tribunalului Comercial
Argeș.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 8 septembrie 2009, pronunțată în Dosarul
nr. 1.414/1.259/2008, Tribunalul Comercial Argeș a sesizat
Curtea Constituțională cu excepția de neconstituționalitate
a prevederilor art. 222 alin. (1) lit. c) și d) din Legea
nr. 31/1990 privind societățile comerciale.

Excepția a fost ridicată de Societatea Comercială ăComprest
Universal 2006” — S.R.L. și de Cristina Ghineț într-un dosar
având ca obiect excluderea unui asociat.
În motivarea excepției de neconstituționalitate autorul
consideră că prin textele de lege criticate se încalcă dreptul de
asociere, iar prin eliminarea asociatului se comite un abuz și se
încalcă dreptul de proprietate asupra părților sociale care au
format capitalul social și dreptul de a exercita o activitate
economică, în condițiile legii.
Tribunalul Comercial Argeș apreciază că dispozițiile legale
criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 222 alin. (1) lit. c) și d) din Legea nr. 31/1990
privind societățile comerciale, republicată în Monitorul Oficial al

5

MONITORUL OFICIAL AL ROMÂNIEI, PARTEA I, Nr. 463/6.VII.2010
României, Partea I, nr. 1.066 din 17 noiembrie 2004, modificată
și completată prin Legea nr. 441/2006 pentru modificarea și
completarea Legii nr. 31/1990 privind societățile comerciale,
republicată, și a Legii nr. 26/1990 privind registrul comerțului,
republicată, prevederi care au următorul conținut: ă(1) Poate fi
exclus din societatea în nume colectiv, în comandită simplă sau
cu răspundere limitată: [...]
c) asociatul cu răspundere nelimitată care se amestecă fără
drept în administrație ori contravine dispozițiilor art. 80 și 82;
d) asociatul administrator care comite frauda în dauna
societății sau se servește de semnătura socială sau de capitalul
social în folosul lui sau al altora.”
În opinia autorilor excepției de neconstituționalitate,
prevederile legale criticate contravin dispozițiilor constituționale
cuprinse în art. 40 alin. (1) privind dreptul de asociere, art. 44
alin. (1) privind dreptul de proprietate privată și art. 45 privind
libertatea economică.
Examinând excepția, Curtea constată că s-a mai pronunțat
asupra dispozițiilor art. 222 alin. (1) lit. c) și d) din Legea
nr. 31/1990 privind societățile comerciale, prin Decizia nr. 1.088
din 22 noiembrie 2007, publicată în Monitorul Oficial al
României, Partea I, nr. 849 din 11 decembrie 2007, prin
raportare la critici asemănătoare, constatând că sunt
constituționale.
Curtea a reținut cu această ocazie că într-o economie de
piață, guvernată de regulile concurenței loiale, ale liberului acces

la activitatea economică și ale liberei inițiative, statul, urmând
mecanismul propriu unui stat de drept, social și democratic, nu
poate să susțină și să protejeze o societate comercială
neviabilă, al cărei obiect de activitate este perturbat în realizarea
sa prin lipsa de diligență, reaua-credință sau neînțelegerile
grave dintre asociați. Este în interesul general al societății, dar
și o consecință firească a mecanismelor economiei de piață ca
astfel de participanți la activitatea economică să nu constituie
subiecți față de care statul trebuie să-și asume îndeplinirea
obligațiilor prevăzute de art. 135 alin. (1) și alin. (2) lit. a) din
Constituție, iar asupra lor să-și producă efectul normele juridice
referitoare la încetarea activității în una dintre modalitățile
prevăzute în acestea. Prin urmare, dispozițiile de lege criticate
reprezintă tocmai expresia prevederilor art. 44 alin. (2) teza întâi
și ale art. 135 alin. (1) și alin. (2) lit. a) din Legea fundamentală,
întrucât prin reglementarea celor două modalități de dizolvare a
unei societăți comerciale sunt respectate exigențele principiului
economiei de piață, bazată pe libera inițiativă și concurență,
precum și obligația statului de a asigura libertatea comerțului,
protecția concurenței loiale și crearea cadrului favorabil pentru
valorificarea tuturor factorilor de producție.
Întrucât nu au intervenit elemente noi, de natură să
determine
schimbarea
acestei
jurisprudențe,
atât
considerentele, cât și soluția deciziei menționate își păstrează
valabilitatea și în prezenta cauză.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 222 alin. (1) lit. c) și d) din Legea nr. 31/1990
privind societățile comerciale, excepție ridicată de Societatea Comercială ăComprest Universal 2006” — S.R.L. și de Cristina Ghineț
în Dosarul nr. 1.414/1.259/2008 al Tribunalului Comercial Argeș.
Definitivă și general obligatorie.
Pronunțată în ședința publică din data de 18 mai 2010.
PREȘEDINTE,

ACSINTE GASPAR
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 683
din 18 mai 2010

referitoare la excepția de neconstituționalitate a dispozițiilor art. 117 alin. (6) și (7)
din Legea nr. 31/1990 privind societățile comerciale
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean

— președinte
— judecător
— judecător
— judecător
— judecător
— judecător
— judecător
— judecător

Carmen-Cătălina Gliga
Fabian Niculae

— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 117 alin. (6) și (7) din Legea nr. 31/1990 privind
societățile comerciale, excepție ridicată de Societatea
Comercială ăPresate Dacia” — S.A. în Dosarul nr. 166/1.259/2009
al Tribunalului Comercial Argeș.

6

MONITORUL OFICIAL AL ROMÂNIEI, PARTEA I, Nr. 463/6.VII.2010

La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca inadmisibilă a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 24 noiembrie 2009, pronunțată în Dosarul
nr. 166/1.259/2009, Tribunalul Comercial Argeș a sesizat
Curtea Constituțională cu excepția de neconstituționalitate
a prevederilor art. 117 alin. (6) și (7) din Legea nr. 31/1990
privind societățile comerciale.
Excepția a fost ridicată de Societatea Comercială ăPresate
Dacia” — S.A. într-un dosar având ca obiect anularea unei
hotărâri a unei adunări generale a acționarilor.
În motivarea excepției de neconstituționalitate autorul
susține că libertatea economică nu presupune doar dreptul de
asociere în vederea obținerii de profit, ci și dreptul de a-și
gestiona resursele de o manieră independentă, de natură a
maximiza profitul societății respective. Fiind vorba despre o
nulitate absolută, un acționar se poate prezenta la Adunarea
Generală a Acționarilor și, dacă punctul său de vedere nu este
împărtășit, poate cere anularea hotărârii pe alte motive decât
pentru nelegalitatea deciziei. O astfel de limitare a libertății
economice din motive pur formale nu este necesară într-o
societate democratică deoarece, atât timp cât persoana care a
invocat motivele de nulitate absolută nu a fost prejudiciată,
societatea ar trebui lăsată să se concentreze pe scopul pentru
care a fost creată.
Tribunalul Comercial Argeș apreciază că dispozițiile legale
criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că prevederile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.

C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 117 alin. (6) și (7) din Legea nr. 31/1990 privind
societățile comerciale, republicată în Monitorul Oficial al
României, Partea I, nr. 1.066 din 17 noiembrie 2004, astfel cum
a fost modificată și completată prin Legea nr. 441/2006 pentru
modificarea și completarea Legii nr. 31/1990 privind societățile
comerciale, republicată, și a Legii nr. 26/1990 privind registrul
comerțului, republicată, prevederi care au următorul conținut:
ă(6) Convocarea va cuprinde locul și data ținerii adunării, precum
și ordinea de zi, cu menționarea explicită a tuturor problemelor
care vor face obiectul dezbaterilor adunării. În cazul în care pe
ordinea de zi figurează numirea administratorilor sau a
membrilor consiliului de supraveghere, în convocare se va
menționa că lista cuprinzând informații cu privire la numele,
localitatea de domiciliu și calificarea profesională ale
persoanelor propuse pentru funcția de administrator se află la
dispoziția acționarilor, putând fi consultată și completată de
aceștia.
(7) Când pe ordinea de zi figurează propuneri pentru
modificarea actului constitutiv, convocarea va trebui să cuprindă
textul integral al propunerilor.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 44 alin. (2) privind dreptul de proprietate privată
și art. 45 privind libertatea economică.
Examinând excepția, Curtea constată că, în realitate, autorul
acesteia nu face o critică efectivă de neconstituționalitate a
textului, ci este nemulțumit de conținutul acestuia, urmărind,
astfel, modificarea lui. În consecință, având în vedere dispozițiile
art. 2 alin. (3) din Legea nr. 47/1992 privind organizarea și
funcționarea Curții Constituționale, potrivit cărora Curtea
Constituțională se pronunță numai asupra constituționalității
actelor cu privire la care a fost sesizată, fără a putea modifica
sau completa prevederile supuse controlului, rezultă că excepția
de neconstituționalitate este inadmisibilă.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. 117 alin. (6) și (7) din Legea nr. 31/1990
privind societățile comerciale, excepție ridicată de Societatea Comercială ăPresate Dacia” — S.A. în Dosarul nr. 166/1.259/2009
al Tribunalului Comercial Argeș.
Definitivă și general obligatorie.
Pronunțată în ședința publică din data de 18 mai 2010.
PREȘEDINTE,

ACSINTE GASPAR
Magistrat-asistent,
Fabian Niculae

MONITORUL OFICIAL AL ROMÂNIEI, PARTEA I, Nr. 463/6.VII.2010

7

CURTEA CONSTITUȚIONALĂ

D E C I Z I A Nr. 685
din 18 mai 2010

referitoare la excepția de neconstituționalitate a dispozițiilor art. 30 alin. (1), (2) și (3)
din Legea fondului funciar nr. 18/1991
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 30 alin. (1), (2) și (3) din Legea fondului funciar
nr. 18/1991, excepție ridicată de Ștefan Kovacs și Luiza Bulea
în Dosarul nr. 6.328/221/2008 al Judecătoriei Deva.
La apelul nominal răspund pentru partea Societatea
Comercială ăServagra” — S.R.L. Deva doamna avocat Maria
Parferiu și domnul avocat Viorel Muntean, lipsind celelalte părți,
față de care procedura de citare a fost legal îndeplinită.
Cauza fiind în stare de judecată, președintele acordă
cuvântul avocaților părții prezente, care solicită respingerea
excepției de neconstituționalitate.
Reprezentantul Ministerului Public pune concluzii de
respingere ca inadmisibilă a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 7 decembrie 2009, pronunțată în Dosarul
nr. 6.328/221/2008, Judecătoria Deva a sesizat Curtea
Constituțională cu excepția de neconstituționalitate a
prevederilor art. 30 alin. (1), (2) și (3) din Legea fondului
funciar nr. 18/1991.
Excepția a fost ridicată de Ștefan Kovacs și Luiza Bulea
într-o cauză având ca obiect soluționarea unor acțiuni privind
dreptul de proprietate.
În motivarea excepției de neconstituționalitate autorii
acesteia consideră că prevederile legale criticate contravin
dispozițiilor art. 44 privind dreptul de proprietate privată din
Constituție și art. 1 din Primul Protocol adițional la Convenția
pentru apărarea drepturilor omului și a libertăților fundamentale,
iar în continuare invocă Decizia Curții Constituționale
nr. 913/2009 prin care au fost declarate neconstituționale
dispozițiile art. 107 alin. (1) din Legea nr. 1/2005, apreciind că
textul art. 30 din Legea nr. 18/1991 este similar cu cel al art. 107
alin. (1) din Legea nr. 1/2005.
Judecătoria Deva apreciază că dispozițiile legale criticate
sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că prevederile legale criticate
sunt constituționale.

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, concluziile scrise depuse de părți, raportul
întocmit de judecătorul-raportor, concluziile procurorului,
dispozițiile de lege criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 30 alin. (1), (2) și (3) din Legea fondului funciar
nr. 18/1991, republicată în Monitorul Oficial al României,
Partea I, nr. 1 din 5 ianuarie 1998, text de lege care are
următorul conținut: ă(1) Asociațiile intercooperatiste sau de stat
și cooperatiste de orice profil se pot reorganiza în societăți
comerciale pe acțiuni, în termen de 90 de zile de la publicarea
legii în Monitorul Oficial al României, Partea I.
(2) Terenurile și celelalte bunuri aduse de cooperativa
agricolă de producție în asociație, precum și bunurile dobândite
de aceasta devin proprietatea societății comerciale, iar
cooperatorii și celelalte persoane îndreptățite a-și reconstitui
proprietatea asupra terenurilor ce aparțin societății, precum și
salariații acesteia pot deveni acționari în condițiile legii.
(3) În cazul în care unii cooperatori sau alte persoane
îndreptățite, prevăzute la alin. (2), nu vor opta pentru a deveni
acționari ai societății comerciale, li se va stabili dreptul de
proprietate, conform prevederilor art. 14 și 15 din prezenta lege,
din terenurile care nu au fost aduse de cooperativa agricolă de
producție în asociație.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 44 privind dreptul de proprietate privată și
dispozițiilor art. 1 din Primul Protocol adițional la Convenția
pentru apărarea drepturilor omului și a libertăților fundamentale.
Examinând excepția de neconstituționalitate, astfel cum a
fost formulată, Curtea constată că prevederile legale criticate se
referă la terenuri asupra cărora nu s-a reconstituit dreptul de
proprietate în favoarea foștilor proprietari, aceștia având
posibilitatea de a opta fie să devină acționari la societățile
agricole care urmează să se înființeze prin transformarea
fostelor asociații intercooperatiste sau de stat, fie să li se
reconstituie dreptul de proprietate pe un alt amplasament care
nu a fost revendicat. În aceste condiții, nu poate fi vorba despre
încălcarea art. 44 din Constituție care garantează un drept de
proprietate actual și nu un drept de proprietate care urmează a
fi dobândit. Analogia făcută de autor cu situația din Decizia
nr. 913 din 23 iunie 2009 a Curții Constituționale este forțată,
situația juridică la care se raporta acea decizie fiind diferită de
cea din speța de față.

8

MONITORUL OFICIAL AL ROMÂNIEI, PARTEA I, Nr. 463/6.VII.2010

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 30 alin. (1), (2) și (3) din Legea fondului
funciar nr. 18/1991, excepție ridicată de Ștefan Kovacs și Luiza Bulea în Dosarul nr. 6.328/221/2008 al Judecătoriei Deva.
Definitivă și general obligatorie.
Pronunțată în ședința publică din data de 18 mai 2010.
PREȘEDINTE,

ACSINTE GASPAR
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 707
din 25 mai 2010

referitoare la excepția de neconstituționalitate a dispozițiilor art. 33 alin. (2)
din Legea nr. 85/2006 privind procedura insolvenței
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 33 alin. (2) din Legea nr. 85/2006 privind
procedura insolvenței, excepție ridicată de Societatea
Comercială ăTextila Sinmatex” — S.A. din Pucioasa în Dosarul
nr. 7.669/120/2007 al Tribunalului Dâmbovița — Secția
comercială și de contencios administrativ.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public care pune concluzii
de respingere a excepției de neconstituționalitate ca fiind
neîntemeiată, invocând jurisprudența Curții Constituționale în
materie.

În motivarea excepției de neconstituționalitate autorul
consideră că dispozițiile criticate au în vedere interzicerea
debitorului de a mai solicita reorganizarea judiciară după ce
anterior a contestat existența stării de insolvență, iar contestația
i-a fost respinsă, împrejurare ce aduce atingere principiului
constituțional al libertății economice.
Tribunalul Dâmbovița — Secția comercială apreciază că,
având în vedere specificul procedurii insolvenței care impune
reguli de procedură derogatorii de la normele dreptului comun,
dar care corespund exigențelor constituționale și necesității de
a se asigura celeritatea procedurii, excepția de
neconstituționalitate apare ca fiind neîntemeiată. Astfel, în
situația în care debitorul, cunoscând lipsa lichidităților sale,
contestă în mod neîntemeiat starea de insolvență, se poate
deduce intenția sa de a tergiversa procedura, periclitând astfel
drepturile creditorilor.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.

C U R T E A,

având în vedere actele și lucrările dosarului, reține următoarele:
Prin Sentința nr. 509 din 7 decembrie 2009, pronunțată în
Dosarul nr. 7.669/120/2007, Tribunalul Dâmbovița — Secția
comercială și de contencios administrativ a sesizat Curtea
Constituțională
cu
soluționarea
excepției
de
neconstituționalitate a dispozițiilor art. 33 alin. (2) din Legea
nr. 85/2006 privind procedura insolvenței, excepție ridicată
de Societatea Comercială ăTextila Sinmatex” — S.A. din
Pucioasa.

C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.

MONITORUL OFICIAL AL ROMÂNIEI, PARTEA I, Nr. 463/6.VII.2010
Obiectul excepției de neconstituționalitate îl constituie
prevederile art. 33 alin. (2) din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, texte de lege care au
următorul conținut: ăÎn termen de 10 zile de la primirea copiei,
debitorul trebuie fie să conteste, fie să recunoască existența
stării de insolvență. Dacă debitorul contestă starea de
insolvență, iar contestația sa este ulterior respinsă, el nu va mai
avea dreptul să solicite reorganizarea judiciară.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21, 53 și art. 135 alin. (2) lit. a), precum și
dispozițiilor art. 6 paragraful 1 din Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea reține
că asupra constituționalității dispozițiilor criticate s-a mai
pronunțat, de exemplu, prin Decizia nr. 1.138 din 4 decembrie
2007, publicată în Monitorul Oficial al României, Partea I, nr. 31
din 15 ianuarie 2008, constatând netemeinicia criticilor
formulate. Cu acel prilej, Curtea a reținut că ăgarantarea libertății
economice trebuie să aibă loc, în mod egal, pentru toți cei care
desfășoară o activitate economică. Astfel, garantarea drepturilor

9

comercianților debitori nu poate aduce prejudicii drepturilor
creditorilor. Prin urmare, limitarea exercițiului unor drepturi ale
debitorilor care nu și-au exercitat voluntar obligațiile de plată
apare ca justificată cu prilejul desfășurării procedurii insolvenței
ce urmărește tocmai acoperirea pasivului acestora prin
satisfacerea creanțelor creditorilor.
Restrângerea anumitor drepturi ale debitorului nu duce însă
la dispariția totală a acelor drepturi. Astfel, debitorul are
posibilitatea de a opta între acceptarea soluției cu privire la
deschiderea procedurii insolvenței și propunerea unui plan de
reorganizare sau contestarea soluției de deschidere a procedurii
insolvenței, contestare care însă nu trebuie să tindă spre o
simplă tergiversare a cauzei. În plus, chiar dacă va fi respinsă
contestația, un plan de reorganizare va putea fi propus de
administratorul-judiciar sau de către creditori. Astfel, legea pune
la dispoziție mai multe căi prin care debitorul își poate valorifica
drepturile sale, inclusiv prin exercitarea accesului liber la justiție”.
Întrucât nu au intervenit elemente noi, de natură să determine
reconsiderarea jurisprudenței Curții Constituționale, atât soluția,
cât și considerentele cuprinse în deciziile anterioare își
păstrează valabilitatea și în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 33 alin. (2) din Legea nr. 85/2006 privind procedura insolvenței,
excepție ridicată de Societatea Comercială ăTextila Sinmatex” —S.A. din Pucioasa în Dosarul nr. 7.669/120/2007 al Tribunalului
Dâmbovița — Secția comercială și de contencios administrativ.
Definitivă și general obligatorie.
Pronunțată în ședința publică din data de 25 mai 2010.
PREȘEDINTE,

ACSINTE GASPAR
Magistrat-asistent,
Mihaela Senia Costinescu

CURTEA CONSTITUȚIONALĂ

D E C I Z I A Nr. 738
din 1 iunie 2010

referitoare la excepția de neconstituționalitate a dispozițiilor art. 60 din Legea locuinței nr. 114/1996
și ale art. 1 din Ordonanța de urgență a Guvernului nr. 80/2001 privind stabilirea unor măsuri
pentru asigurarea, temporar, a locuințelor de serviciu necesare unor categorii de personal
din cadrul ministerelor, celorlalte organe de specialitate ale administrației publice centrale
și instituțiilor publice
Ion Predescu
Nicolae Cochinescu
Aspazia Cojocaru
Petre Lăzăroiu
Acsinte Gaspar
Augustin Zegrean
Simona Ricu
Mihaela Senia Costinescu

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 60 din Legea locuinței nr. 114/1996 și ale art. 1
din Ordonanța de urgență a Guvernului nr. 80/2001 privind
stabilirea unor măsuri pentru asigurarea, temporar, a locuințelor
de serviciu necesare unor categorii de personal din cadrul
ministerelor, celorlalte organe de specialitate ale administrației
publice centrale și instituțiilor publice, excepție ridicată de

10

MONITORUL OFICIAL AL ROMÂNIEI, PARTEA I, Nr. 463/6.VII.2010

Tănase Joița în Dosarul nr. 7.810/301/2006 al Tribunalului
București — Secția a III-a civilă.
La apelul nominal lipsesc părțile, față de care procedura de
citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată, invocând jurisprudența Curții Constituționale în
materie.
C U R T E A,

având în vedere actele și lucrările dosarului, reține următoarele:
Prin Încheierea din 27 octombrie 2009, pronunțată în Dosarul
nr. 7.810/301/2006, Tribunalul București — Secția a III-a
civilă a sesizat Curtea Constituțională cu soluționarea
excepției de neconstituționalitate a dispozițiilor art. 60 din
Legea locuinței nr. 114/1996 și ale art. 1 din Ordonanța de
urgență a Guvernului nr. 80/2001 privind stabilirea unor
măsuri pentru asigurarea, temporar, a locuințelor de
serviciu necesare unor categorii de personal din cadrul
ministerelor, celorlalte organe de specialitate ale
administrației publice centrale și instituțiilor publice,
excepție ridicată de Tănase Joița.
În motivarea excepției de neconstituționalitate autorul
consideră că dispozițiile criticate contravin prevederilor art. 15,
16 și 21 din Constituție, fără a motiva în ce constă această
contradicție.
Tribunalul București — Secția a III-a civilă consideră că
excepția este neîntemeiată, arătând că, deși autorul nu și-a
motivat critica de neconstituționalitate, dispozițiile legale nu
încalcă principiile neretroactivității legii civile, al egalității în
drepturi a cetățenilor sau al accesului liber la justiție.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.

C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 60 din Legea locuinței nr. 114/1996 și ale art. 1
din Ordonanța de urgență a Guvernului nr. 80/2001 privind
stabilirea unor măsuri pentru asigurarea, temporar, a locuințelor
de serviciu necesare unor categorii de personal din cadrul
ministerelor, celorlalte organe de specialitate ale administrației
publice centrale și instituțiilor publice.
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 15, 16 și 21, referitoare la neretroactivitatea legii
civile, egalitatea în drepturi a cetățenilor, respectiv accesul liber
la justiție.
Examinând excepția de neconstituționalitate cu care a fost
sesizată de Tribunalul București — Secția a III-a civilă, precum
și argumentele invocate de autorul acesteia, Curtea constată
că, pe lângă faptul că pretinsa neconstituționalitate este dedusă
exclusiv din modul de aplicare a prevederilor art. 60 din Legea
locuinței nr. 114/1996 și ale art. 1 din Ordonanța de urgență a
Guvernului nr. 80/2001 de către instanța judecătorească, autorul
excepției se limitează în a enumera textele constituționale
considerate a fi încălcate, fără a preciza în concret motivele pe
care se întemeiază contrarietatea cu Legea fundamentală.
Prin urmare, excepția nu este motivată, nefiind respectate
dispozițiile art. 10 alin. (2) din Legea nr. 47/1992 privind
organizarea și funcționarea Curții Constituționale, potrivit cărora
ăSesizările trebuie făcute în formă scrisă și motivate”. În mod
constant, jurisprudența instanței constituționale a stabilit că
sesizările de neconstituționalitate adresate Curții fără a fi
motivate trebuie respinse ca inadmisibile, Curtea neputându-se
substitui subiectelor îndreptățite să o sesizeze întrucât ar
exercita un control din oficiu, ceea ce este contrar sistemului
nostru constituțional.
Mai mult, analizând actele dosarului, Curtea apreciază că
autorul excepției a urmărit tergiversarea soluționării cauzei de
fond, acesta exercitându-și dreptul procesual de a invoca
excepția de neconstituționalitate exclusiv în scop dilatoriu.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 60 din Legea locuinței nr. 114/1996 și
ale art. 1 din Ordonanța de urgență a Guvernului nr. 80/2001 privind stabilirea unor măsuri pentru asigurarea, temporar, a locuințelor
de serviciu necesare unor categorii de personal din cadrul ministerelor, celorlalte organe de specialitate ale administrației publice
centrale și instituțiilor publice, excepție ridicată de Tănase Joița în Dosarul nr. 7.810/301/2006 al Tribunalului București — Secția
a III-a civilă.
Definitivă și general obligatorie.
Pronunțată în ședința publică din data de 1 iunie 2010.
PREȘEDINTE,

ION PREDESCU
Magistrat-asistent,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 463/6.VII.2010

11

CURTEA CONSTITUȚIONALĂ

D E C I Z I A Nr. 755
din 1 iunie 2010

referitoare la excepția de neconstituționalitate a dispozițiilor art. 3 pct. 1 lit. a), pct. 6 și 12,
ale art. 8 alin. (1) și (2), precum și ale art. 33 alin. (2) teza a doua din Legea nr. 85/2006
privind procedura insolvenței
Ion Predescu
Nicolae Cochinescu
Aspazia Cojocaru
Petre Lăzăroiu
Acsinte Gaspar
Augustin Zegrean
Simona Ricu
Mihaela Senia Costinescu

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 3 pct. 1 lit. a), pct. 6 și 12, ale art. 8 alin. (1)
și (2), precum și ale art. 33 alin. (2) teza a doua din Legea
nr. 85/2006 privind procedura insolvenței, excepție ridicată de
Societatea Comercială ăSiperom” — S.R.L. din București în
Dosarul nr. 32.386/3/2009 al Tribunalului București — Secția
a VII-a comercială.
La apelul nominal lipsesc părțile, față de care procedura de
citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată, invocând jurisprudența Curții Constituționale în
materie.
C U R T E A,

având în vedere actele și lucrările dosarului, reține următoarele:
Prin Încheierea din 15 decembrie 2009, pronunțată în
Dosarul nr. 32.386/3/2009, Tribunalul București — Secția
a VII-a comercială a sesizat Curtea Constituțională cu
soluționarea excepției de neconstituționalitate a
dispozițiilor art. 3 pct. 1 lit. a), pct. 6 și 12, ale art. 8 alin. (1)
și (2), precum și ale art. 33 alin. (2) teza a doua din Legea
nr. 85/2006 privind procedura insolvenței, excepție ridicată
de Societatea Comercială ăSiperom” — S.R.L. din București.
În motivarea excepției de neconstituționalitate autorul
apreciază că art. 3 pct. 1 lit. a) din Legea nr. 85/2006 sunt
neconstituționale, întrucât, prin instituirea unei prezumții de
insolvență, se creează o situație nefavorabilă debitorului în
raport cu creditorul, debitorul fiind cel care trebuie să probeze
inexistența stării de insolvență. Cu privire la prevederile art. 3
pct. 6 din lege, se apreciază că derogă de la dispozițiile dreptului
comun din materia recuperării creanțelor, întrucât oferă un temei
de drept suplimentar, nejustificat creditorului pentru valorificarea
drepturilor sale. Art. 3 pct. 12 reglementează o distincție
artificială și neconstituțională între comercianți, instituind un
tratament discriminatoriu care încalcă art. 16 din Constituție.
Prevederile art. 8 alin. (1) și (2) din lege sunt neconstituționale
în raport cu dispozițiile art. 16 alin. (1) și art. 21 alin. (3) din
Constituție, întrucât existența unei singure căi de atac este
contrară dispozițiilor constituționale menționate.
În ceea ce privește dispozițiile art. 33 alin. (2) teza a doua
din Legea nr. 85/2006, acestea încalcă prevederile
constituționale ale art. 16 și 21 din Constituție, întrucât textele
criticate limitează dreptul de a solicita reorganizarea judiciară în
situația în care debitorul a contestat starea de insolvență.
Pierderea dreptului de a formula un plan de reorganizare apare
ca o sancțiune aplicată debitorului pentru demersul său exercitat
în condițiile legii.

Tribunalul București — Secția a VII-a comercială
apreciază că excepția este neîntemeiată, întrucât dispozițiile
legale criticate de autor nu înfrâng prevederile constituționale
invocate de acesta.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 3 pct. 1 lit. a), pct. 6 și 12, ale art. 8 alin. (1) și (2),
precum și ale art. 33 alin. (2) teza a doua din Legea nr. 85/2006
privind procedura insolvenței, publicată în Monitorul Oficial al
României, Partea I, nr. 359 din 21 aprilie 2006, texte de lege
care au următorul conținut:
— Art. 3 pct. 1 lit. a), pct. 6 și 12: ăÎn înțelesul prezentei legi,
termenii și expresiile de mai jos au următoarele semnificații:
1. insolvența este acea stare a patrimoniului debitorului care
se caracterizează prin insuficiența fondurilor bănești disponibile
pentru plata datoriilor certe, lichide și exigibile:
a) insolvența este prezumată ca fiind vădită atunci când
debitorul, după 30 de zile de la scadență, nu a plătit datoria sa
față de unul sau mai mulți creditori;[...]
6. prin creditor îndreptățit să solicite deschiderea procedurii
insolvenței se înțelege creditorul a cărui creanță împotriva
patrimoniului debitorului este certă, lichidă și exigibilă de mai
mult de 30 de zile;[...]
12. cuantumul minim al creanței, pentru a putea fi introdusă
cererea creditorului, este de 30.000 lei, iar pentru salariați, de
6 salarii medii pe economie;”.
— Art. 8 alin. (1) și (2): ă(1) Curtea de apel va fi instanța de
recurs pentru hotărârile pronunțate de judecătorul-sindic în
temeiul art. 11.
(2) Termenul de recurs este de 10 zile de la comunicarea
hotărârii, dacă legea nu prevede altfel.”;
— Art. 33 alin. (2) teza a doua: ă[...] Dacă debitorul contestă
starea de insolvență, iar contestația sa este ulterior respinsă, el
nu va mai avea dreptul să solicite reorganizarea judiciară.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 16 alin. (1), art. 21 alin. (3), art. 44 alin. (2) și
art. 135 alin. (2) lit. a).

12

MONITORUL OFICIAL AL ROMÂNIEI, PARTEA I, Nr. 463/6.VII.2010

Examinând excepția de neconstituționalitate a dispozițiilor
art. 3 pct. 1 lit. a), pct. 6 și 12, ale art. 8 alin. (1) și (2), precum
și ale art. 33 alin. (2) teza a doua din Legea nr. 85/2006, Curtea
reține că sunt neîntemeiate criticile de neconstituționalitate
formulate.
Astfel, prin Decizia nr. 954 din 30 octombrie 2007, publicată
în Monitorul Oficial al României, Partea I, nr. 801 din
23 noiembrie 2007, Curtea a statuat, cu privire la art. 3 pct. 1
lit. a), că acesta ăinstituie o prezumție de insolvență pentru
comerciantul debitor care nu stinge o datorie exigibilă după
30 de zile de la scadență. Instituirea acestei prezumții este
justificată de necesitatea asigurării celerității în desfășurarea
procedurii insolvenței, principiu recunoscut pentru desfășurarea
raporturilor de drept comercial, cât și de nevoia de a se evita
obligația creditorului de a dovedi starea de insolvență, fapt ce ar
fi imposibil în condițiile în care acesta nu are acces la
documentele debitorului și la datele privind disponibilitățile
bănești ale acestuia.
Cu toate acestea, prezumția instituită de art. 3 pct. 1 lit. a) din
Legea nr. 85/2006 nu are caracter absolut. Astfel, debitorul are
posibilitatea, potrivit art. 33 alin. (2) din aceeași lege, să conteste
existența stării de insolvență, dovedind că, în realitate, nu sunt
întrunite condițiile pentru constatarea existenței acesteia”.
În ceea ce privește critica art. 3 pct. 6 și 12 din Legea
nr. 85/2006, Curtea, prin Decizia nr. 1.138 din 4 decembrie 2007,
publicată în Monitorul Oficial al României, Partea I, nr. 31 din
15 ianuarie 2008, a stabilit că, ăpotrivit art. 126 alin. (2) din
Constituție, legiuitorul se bucură de atributul exclusiv de a stabili
normele privind procedura de judecată, putând institui prevederi
speciale în vederea reglementării unor situații deosebite. O
situație deosebită o reprezintă și starea de insolvență cauzată
de culpa debitorului constând în neplata unei creanțe certe,
lichide și exigibile, având un anumit cuantum, într-un termen de
30 de zile și care, sub imperiul celerității specifice soluționării
raporturilor comerciale, a impus adoptarea unei proceduri
speciale ce are drept scop protejarea patrimoniului debitorului și
reîntregirea acestuia, în cazurile în care a fost diminuat prin acte
juridice frauduloase, urmărind, în același timp, valorificarea cu
eficiență sporită a activelor debitorului, în vederea satisfacerii
într-o măsură cât mai mare a creanțelor creditorilor.
Acest mod de reglementare este în perfect acord cu
principiul constituțional al egalității în drepturi, care, după cum
s-a statuat în numeroase rânduri în jurisprudența Curții
Constituționale, nu presupune omogenitate, astfel încât situații
diferite justifică instituirea unui tratament juridic diferențiat”.
Prin Decizia nr. 786 din 7 noiembrie 2006, publicată în
Monitorul Oficial al României, Partea I, nr. 11 din 8 ianuarie
2007, Curtea Constituțională a respins excepția de

neconstituționalitate a dispozițiilor art. 8 din Legea nr. 85/2006.
Cu acel prilej, a reținut că prevederile referitoare la competența
tribunalelor prin judecătorul-sindic, ca primă instanță, și a curților
de apel pentru judecarea recursurilor declarate împotriva
hotărârilor pronunțate de judecătorul-sindic au fost stabilite prin
lege, în conformitate cu dispozițiile art. 126 alin. (2) din
Constituție, iar nu prin încălcarea acestora. Curtea a mai reținut
că opțiunea legiuitorului pentru stabilirea competenței curților de
apel în soluționarea recursurilor a fost determinată de faptul că
acestea sunt instanțele imediat superioare în grad tribunalelor în
cadrul cărora funcționează judecătorul-sindic. De altfel, nicio
dispoziție constituțională și niciun instrument juridic internațional
nu stabilesc câte grade de jurisdicție și câte căi de atac trebuie
să existe pentru înfăptuirea justiției în diferite categorii de cauze,
astfel încât existența numai a unei singure căi de atac nu aduce
nicio atingere dreptului de acces liber la justiție.
Cu privire la critica de neconstituționalitate a art. 33 alin. (2)
din Legea nr. 85/2006, prin Decizia nr. 1.247 din 18 noiembrie
2008, publicată în Monitorul Oficial al României, Partea I, nr. 857
din 19 decembrie 2008, Curtea a constatat că ăaceasta are în
vedere, de fapt, doar interzicerea debitorului de a mai solicita
reorganizarea judiciară după ce anterior a contestat existența
stării de insolvență, iar contestația i-a fost respinsă. Curtea a
reținut că garantarea libertății economice trebuie să aibă loc, în
mod egal, pentru toți cei care desfășoară o activitate economică.
Astfel, garantarea drepturilor comercianților debitori nu poate
aduce prejudicii drepturilor creditorilor. Prin urmare, limitarea
exercițiului unor drepturi ale debitorilor care nu și-au exercitat
voluntar obligațiile de plată apare ca justificată cu prilejul
desfășurării procedurii insolvenței ce urmărește tocmai
acoperirea pasivului acestora prin satisfacerea creanțelor
creditorilor.
Restrângerea anumitor drepturi ale debitorului nu duce însă
la dispariția totală a acelor drepturi. Astfel, debitorul are
posibilitatea de a opta între acceptarea soluției cu privire la
deschiderea procedurii insolvenței și propunerea unui plan de
reorganizare sau contestarea soluției de deschidere a procedurii
insolvenței, contestare care însă nu trebuie să tindă spre o
simplă tergiversare a cauzei. În plus, chiar dacă va fi respinsă
contestația, un plan de reorganizare va putea fi propus de
administratorul-judiciar sau de către creditori. Astfel, legea pune
la dispoziție mai multe căi prin care debitorul își poate valorifica
drepturile sale, inclusiv prin exercitarea accesului liber la justiție”.
Întrucât nu au intervenit elemente noi, de natură a determina
reconsiderarea jurisprudenței în materie a Curții Constituționale,
argumentarea și soluția reținute în decizia de mai sus își mențin
valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 3 pct. 1 lit. a), pct. 6 și 12, ale art. 8 alin. (1) și (2), precum și
ale art. 33 alin. (2) teza a doua din Legea nr. 85/2006 privind procedura insolvenței, excepție ridicată de Societatea Comercială
ăSiperom” — S.R.L. din București în Dosarul nr. 32.386/3/2009 al Tribunalului București — Secția a VII-a comercială.
Definitivă și general obligatorie.
Pronunțată în ședința publică din data de 1 iunie 2010.
PREȘEDINTE,

ION PREDESCU
Magistrat-asistent,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 463/6.VII.2010

13

CURTEA CONSTITUȚIONALĂ

D E C I Z I A Nr. 800
din 3 iunie 2010

referitoare la excepția de neconstituționalitate a dispozițiilor art. IV din Ordonanța de urgență
a Guvernului nr. 105/2009 privind unele măsuri în domeniul funcției publice,
precum și pentru întărirea capacității manageriale la nivelul serviciilor publice deconcentrate
ale ministerelor și ale celorlalte organe ale administrației publice centrale
din unitățile administrativ-teritoriale și ale altor servicii publice, precum și pentru reglementarea
unor măsuri privind cabinetul demnitarului din administrația publică centrală și locală,
cancelaria prefectului și cabinetul alesului local
Augustin Zegrean
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Simona Ricu
Claudia-Margareta Krupenschi

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. IV din Ordonanța de urgență a Guvernului
nr. 105/2009 privind unele măsuri în domeniul funcției publice,
precum și pentru întărirea capacității manageriale la nivelul
serviciilor publice deconcentrate ale ministerelor și ale celorlalte
organe ale administrației publice centrale din unitățile
administrativ-teritoriale și ale altor servicii publice, precum și
pentru reglementarea unor măsuri privind cabinetul demnitarului
din administrația publică centrală și locală, cancelaria prefectului
și cabinetul alesului local, excepție ridicată de Daniel Octavian
Păcurariu în Dosarul nr. 1.708/33/2009 al Curții de Apel Cluj —
Secția comercială, de contencios administrativ și fiscal.
La apelul nominal se constată lipsa părților, față de care
procedura de citare este legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere, ca devenită inadmisibilă, a excepției de
neconstituționalitate, deoarece, prin Decizia nr. 1.629/2009,
Curtea Constituțională a constatat neconstituționalitatea textului
de lege criticat.
C U R T E A,

având în vedere actele și lucrările dosarului, reține următoarele:
Prin Încheierea din 10 decembrie 2009, pronunțată în
Dosarul nr. 1.708/33/2009, Curtea de Apel Cluj — Secția
comercială, de contencios administrativ și fiscal a sesizat
Curtea Constituțională cu excepția de neconstituționalitate
a Ordonanței de urgență a Guvernului nr. 105/2009 privind
unele măsuri în domeniul funcției publice, precum și pentru
întărirea capacității manageriale la nivelul serviciilor
publice deconcentrate ale ministerelor și ale celorlalte
organe ale administrației publice centrale din unitățile
administrativ-teritoriale și ale altor servicii publice, precum
și pentru reglementarea unor măsuri privind cabinetul
demnitarului din administrația publică centrală și locală,
cancelaria prefectului și cabinetul alesului local.
Excepția de neconstituționalitate a fost ridicată de Daniel
Octavian Păcurariu într-o cauză având ca obiect soluționarea
unei acțiuni în anulare a unui act administrativ.

În motivarea excepției de neconstituționalitate autorul
acesteia arată că Ordonanța de urgență a Guvernului
nr. 105/2009 a preluat în integralitate dispozițiile Ordonanței de
urgență a Guvernului nr. 37/2009, act normativ declarat ca fiind
neconstituțional prin Decizia nr. 1.259/2009 a Curții
Constituționale. Dispozițiile art. IV din Ordonanța de urgență a
Guvernului nr. 105/2009, aplicabile în speța sa, sunt, așadar, în
vigoare în continuare. Susține autorul excepției că aceste
prevederi încalcă dreptul la muncă, îngrădind dreptul său de
acces la postul pe care în mod legal l-a ocupat. Totodată,
adoptarea Ordonanței de urgență a Guvernului nr. 105/2009 nu
poate fi justificată ca fiind o măsură necesară și proporțională cu
situația care a determinat-o și nici nu reglementează o situație
extraordinară și urgentă, deoarece activitatea instituțiilor publice
nu se îmbunătățește în cazul în care se schimbă doar
denumirea unor funcții publice și nici nu se reduc cheltuielile
bugetare prin acest fapt. În plus, ordonanța criticată afectează
drepturile fundamentale, și anume dreptul la muncă, ceea ce
contravine art. 115 alin. (6) din Constituție. Aceeași ordonanță
afectează siguranța persoanei nu din perspectiva dreptului
penal, adică a libertății individuale și a măsurilor de restrângere
a acesteia, ci sub aspectul teoriei drepturilor câștigate, al
principiului securității juridice și al principiului încrederii legitime,
aplicabile, potrivit jurisprudenței Curții Europene a Drepturilor
Omului și Curții de Justiție a Uniunii Europene, statutului
funcționarilor publici.
Curtea de Apel Cluj — Secția comercială, de contencios
administrativ și fiscal apreciază că Ordonanța de urgență a
Guvernului nr. 105/2009, ca și Ordonanța de urgență a
Guvernului nr. 37/2009, încalcă art. 115 alin. (6) din Constituție,
întrucât reglementează în domeniul regimului instituțiilor
fundamentale ale statului și contravine, de asemenea, art. 41
alin. (1), art. 53 alin. (2) din Constituție și art. 6 din Convenția
pentru apărarea drepturilor omului și a libertăților fundamentale.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Guvernul, în punctul său de vedere, consideră că excepția
de neconstituționalitate este, în temeiul art. 29 alin. (6) din Legea
nr. 47/1992, inadmisibilă. Astfel, prin Decizia nr. 1.629 din
3 decembrie 2009, Curtea Constituțională a admis excepția de
neconstituționalitate a dispozițiilor art. I pct. 1—5 și 26, art. III,
art. IV, art. V, art. VIII și anexa nr. 1 din Ordonanța de urgență a
Guvernului nr. 105/2009 privind unele măsuri în domeniul
funcției publice, precum și pentru întărirea capacității
manageriale la nivelul serviciilor publice deconcentrate ale

14

MONITORUL OFICIAL AL ROMÂNIEI, PARTEA I, Nr. 463/6.VII.2010

ministerelor și ale celorlalte organe ale administrației publice
centrale din unitățile administrativ-teritoriale și ale altor servicii
publice, precum și pentru reglementarea unor măsuri privind
cabinetul demnitarului din administrația publică centrală și
locală, cancelaria prefectului și cabinetul alesului local.
Președinții celor două Camere ale Parlamentului și
Avocatul Poporului nu au comunicat punctele lor de vedere.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie,
potrivit motivării autorului, dispozițiile art. IV din Ordonanța de
urgență a Guvernului nr. 105/2009 (și nu întregul act normativ)
privind unele măsuri în domeniul funcției publice, precum și
pentru întărirea capacității manageriale la nivelul serviciilor
publice deconcentrate ale ministerelor și ale celorlalte organe
ale administrației publice centrale din unitățile administrativteritoriale și ale altor servicii publice, precum și pentru
reglementarea unor măsuri privind cabinetul demnitarului din
administrația publică centrală și locală, cancelaria prefectului și
cabinetul alesului local, publicată în Monitorul Oficial al
României, Partea I, nr. 668 din 6 octombrie 2009.
Curtea Constituțională observă că dispozițiile de lege
criticate au fost declarate ca fiind neconstituționale prin Decizia
nr. 1.629 din 3 decembrie 2009, publicată în Monitorul Oficial al
României, Partea I, nr. 28 din 14 ianuarie 2010. Potrivit art. 147
alin. (1) din Constituție, ăDispozițiile din legile sau ordonanțele în
vigoare (...), constatate ca fiind neconstituționalitate, își
încetează efectele juridice la 45 de zile de la publicarea deciziei
Curții Constituționale dacă, în acest interval, Parlamentul sau
Guvernul, după caz, nu pun de acord prevederile
neconstituționale cu dispozițiile Constituției. Pe durata acestui
termen, dispozițiile constatate ca fiind neconstituționale sunt

suspendate de drept.” Întrucât în intervalul de timp menționat de
norma constituțională, textul de lege criticat nu a fost modificat
în sensul punerii sale de acord cu dispozițiile Constituției și
expirând termenul de 45 de zile prevăzut de aceeași normă
fundamentală, rezultă că dispozițiile art. IV din Ordonanța de
urgență a Guvernului nr. 105/2009 și-au încetat, în prezent,
efectele juridice.
Textele din Constituție pretins încălcate sunt, în ordinea
invocării lor, cele ale art. 41 alin. (1), art. 53 alin. (2), art. 115
alin. (4) și (6) și ale art. 23 alin. (1). Sunt invocate, de asemenea,
principiile securității juridice și al încrederii legitime, consacrate
în jurisprudența Curții Europene a Drepturilor Omului, respectiv
a Curții de Justiție a Uniunii Europene.
Examinând excepția de neconstituționalitate ridicată, Curtea
Constituțională constată că aceasta urmează să fie respinsă ca
devenită inadmisibilă.
Astfel, ulterior sesizării Curții Constituționale cu soluționarea
excepției, instanța de contencios constituțional a constatat, prin
Decizia nr. 1.629 din 3 decembrie 2009, că dispozițiile art. I
pct. 1—5 și 26, art. III, art. IV, art. V, art. VIII și anexa nr. 1 din
Ordonanța de urgență a Guvernului nr. 105/2009 privind unele
măsuri în domeniul funcției publice, precum și pentru întărirea
capacității manageriale la nivelul serviciilor publice
deconcentrate ale ministerelor și ale celorlalte organe ale
administrației publice centrale din unitățile administrativteritoriale și ale altor servicii publice, precum și pentru
reglementarea unor măsuri privind cabinetul demnitarului din
administrația publică centrală și locală, cancelaria prefectului și
cabinetul alesului local sunt neconstituționale.
Or, potrivit art. 29 alin. (3) din Legea nr. 47/1992 privind
organizarea și funcționarea Curții Constituționale, ănu pot face
obiectul
excepției
prevederile
constatate
ca
fiind
neconstituționale printr-o decizie anterioară a Curții
Constituționale.” Mai mult, Curtea observă că, potrivit
prevederilor art. 147 alin. (1) din Constituție, mai sus citate,
dispozițiile de lege criticate și-au încetat efectele juridice. De
altfel, în același sens s-a pronunțat Curtea prin Decizia nr. 715
din 25 mai 2010, încă nepublicată*).

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a dispozițiilor art. IV din Ordonanța de urgență a
Guvernului nr. 105/2009 privind unele măsuri în domeniul funcției publice, precum și pentru întărirea capacității manageriale la
nivelul serviciilor publice deconcentrate ale ministerelor și ale celorlalte organe ale administrației publice centrale din unitățile
administrativ-teritoriale și ale altor servicii publice, precum și pentru reglementarea unor măsuri privind cabinetul demnitarului din
administrația publică centrală și locală, cancelaria prefectului și cabinetul alesului local, excepție ridicată de Daniel Octavian
Păcurariu în Dosarul nr. 1.708/33/2009 al Curții de Apel Cluj — Secția comercială, de contencios administrativ și fiscal.
Definitivă și general obligatorie.
Pronunțată în ședința publică din data de 3 iunie 2010.
PREȘEDINTE,

AUGUSTIN ZEGREAN
Magistrat-asistent,
Claudia-Margareta Krupenschi
*) Decizia Curții Constituționale nr. 715 din 25 mai 2010 a fost publicată ulterior în Monitorul Oficial al României, Partea I, nr. 437 din 30 iunie 2010.

MONITORUL OFICIAL AL ROMÂNIEI, PARTEA I, Nr. 463/6.VII.2010

15

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
pentru modificarea și completarea Hotărârii Guvernului nr. 1.244/2009
privind utilizarea fondurilor alocate prin Fondul de Solidaritate al Uniunii Europene
pentru decontarea cheltuielilor publice eligibile operațiunilor de urgență întreprinse
în scopul înlăturării pagubelor provocate de inundațiile din luna iulie 2008
În temeiul art. 108 din Constituția României, republicată,
Guvernul României adoptă prezenta hotărâre.
Articol unic. — Hotărârea Guvernului nr. 1.244/2009 privind
utilizarea fondurilor alocate prin Fondul de Solidaritate al Uniunii
Europene pentru decontarea cheltuielilor publice eligibile
operațiunilor de urgență întreprinse în scopul înlăturării
pagubelor provocate de inundațiile din luna iulie 2008, publicată
în Monitorul Oficial al României, Partea I, nr. 728 din
27 octombrie 2009, cu modificările ulterioare, se modifică și se
completează după cum urmează:

decontare împreună cu administrațiile bazinale de apă care au
efectuat lucrări ca urmare a inundațiilor din perioada 22—31 iulie
2008.
(3) Autoritatea coordonatoare și de management și
Administrația Națională «Apele Române» încheie un acord de
implementare subsidiar, în care se stabilesc responsabilitățile/
atribuțiile, precum și sumele aferente acesteia.”
3. Articolul 5 se modifică și va avea următorul cuprins:

1. La articolul 3, alineatul (3) se modifică și va avea
următorul cuprins:
ă(3) Beneficiarii finali sunt consiliile județene și, respectiv,
Administrația Națională «Apele Române», prin administrațiile
bazinale de apă, din județele direct afectate de dezastru:
Maramureș, Iași, Suceava, Botoșani, Neamț. Beneficiarii finali
dețin responsabilitatea implementării tehnice și financiare a FSUE,
potrivit prevederilor acordurilor de implementare subsidiare, fiind
abilitați să stabilească criteriile de selecție și prioritizare a
contractelor ce vor fi înaintate Autorității coordonatoare și de
management în vederea decontării din FSUE.”
2. La articolul 4 se introduc două noi alineate, alineatele
(2) și (3), cu următorul cuprins:
ă(2) Sumele repartizate consiliilor județene pentru care nu au
fost depuse proiecte eligibile în vederea decontării din FSUE
până la data de 31 iulie 2010 se redistribuie Administrației
Naționale «Apele Române», care întocmește documentațiile de

ăARTICOLUL 5
Utilizarea sumelor alocate

(1) Sumele primite de România de la FSUE pentru
înlăturarea efectelor/pagubelor inundațiilor din luna iulie 2008
se folosesc pentru decontarea integrală/parțială a cheltuielilor
eligibile efectuate cu operațiunile de urgență întreprinse în baza
contractelor de achiziții, rambursând/decontând o parte din
cheltuielile efectuate în baza contractelor încheiate în perioada
22 iulie—31 octombrie 2008, cu respectarea prevederilor
legislației naționale. Sumele decontate sunt utilizate de
beneficiarii finali pentru refacerea, consolidarea, inclusiv
dezvoltarea infrastructurii, conform procedurilor proprii ale
fiecăruia dintre aceștia.
(2) Sumele primite de către consiliile județene, în calitate de
beneficiari finali, se înregistrează ca venit al bugetului local la
capitolul 37.02 «Transferuri voluntare altele decât subvențiile»,
subcapitolul 37.02.50 «Alte transferuri voluntare».”

PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu
Ministrul administrației și internelor,
Vasile Blaga
Ministrul mediului și pădurilor,
László Borbély
Șeful Departamentului pentru Afaceri Europene,
Bogdan Mănoiu
Ministrul finanțelor publice,
Sebastian Teodor Gheorghe Vlădescu
București, 30 iunie 2010.
Nr. 617.

16

MONITORUL OFICIAL AL ROMÂNIEI, PARTEA I, Nr. 463/6.VII.2010

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL APĂRĂRII NAȚIONALE

ORDIN
pentru modificarea și completarea Ordinului ministrului apărării naționale nr. M.69/2010
privind desfășurarea unor activități în memoria personalului militar căzut la datorie
în misiuni în străinătate, în teatrele de operații, în acțiuni de luptă sau în atentate teroriste
În temeiul prevederilor art. 33 alin. (1) din Legea nr. 346/2006 privind organizarea și funcționarea Ministerului Apărării
Naționale, cu modificările ulterioare,
ministrul apărării naționale emite prezentul ordin.
Art. I. — Ordinul ministrului apărării naționale nr. M.69/2010
privind desfășurarea unor activități în memoria personalului
militar căzut la datorie în misiuni în străinătate, în teatrele de
operații, în acțiuni de luptă sau în atentate teroriste, publicat în
Monitorul Oficial al României, Partea I, nr. 436 din 29 iunie 2010,
se modifică și se completează după cum urmează:
1. Titlul ordinului se modifică și va avea următorul
cuprins:
ăORDIN
privind desfășurarea unor activități
în memoria personalului militar căzut la datorie în misiuni
în străinătate, în teatrele de operații, în acțiuni de luptă

sau în atentate teroriste, precum și în misiuni
desfășurate pe teritoriul național”
2. După articolul 2 se introduce un nou articol,
articolul 21, cu următorul cuprins:
ăArt. 21. — Pentru personalul armatei căzut la datorie în
misiuni de intervenție sau de instruire desfășurate pe teritoriul
național, activitățile prevăzute la art. 1 și 2 se desfășoară la data
stabilită de ministrul apărării naționale.”
Art. II. — Prezentul ordin se publică în Monitorul Oficial al
României, Partea I.

Ministrul apărării naționale,
Gabriel Oprea

București, 5 iulie 2010.
Nr. M.73.

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 463/6.VII.2010 conține 16 pagini.

Prețul: 3,20 lei

&JUYDGY|444492]
ISSN 1453—4495

