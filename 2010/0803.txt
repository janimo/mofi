PARTEA I

Anul 178 (XXII) — Nr. 803

Joi, 2 decembrie 2010

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
ACTE ALE OFICIULUI ROMÂN
PENTRU DREPTURILE DE AUTOR

311.

— Decizie privind publicarea în Monitorul Oficial al
României, Partea I, a Deciziei civile nr. 161 A din
23 iunie 2010 și a Încheierii privind îndreptarea erorii
materiale strecurate în dispozitivul Deciziei civile
nr. 161 A din 23 iunie 2010 ale Curții de Apel
București — Secția a IX-a civilă și pentru cauze de
proprietate intelectuală ..............................................

2–16

2

MONITORUL OFICIAL AL ROMÂNIEI, PARTEA I, Nr. 803/2.XII.2010

ACTE ALE OFICIULUI ROMÂN PENTRU DREPTURILE DE AUTOR
OFICIUL ROMÂN PENTRU DREPTURILE DE AUTOR

DECIZIE
privind publicarea în Monitorul Oficial al României, Partea I, a Deciziei civile nr. 161 A
din 23 iunie 2010 și a Încheierii privind îndreptarea erorii materiale strecurate în dispozitivul
Deciziei civile nr. 161 A din 23 iunie 2010 ale Curții de Apel București — Secția a IX-a civilă
și pentru cauze de proprietate intelectuală
Având în vedere dispozițiile art. 1312 alin. (9) și art. 138 alin. (1) lit. a) din Legea nr. 8/1996 privind dreptul de autor și
drepturile conexe, cu modificările și completările ulterioare,
în baza prevederilor art. 6 alin. (1) și art. 7 din Hotărârea Guvernului nr. 401/2006 privind organizarea, funcționarea,
structura personalului și dotările necesare îndeplinirii atribuțiilor Oficiului Român pentru Drepturile de Autor, cu modificările
ulterioare,
directorul general al Oficiului Român pentru Drepturile de Autor emite următoarea decizie:
Articol unic. — Se publică în Monitorul Oficial al României,
Partea I, Decizia civilă nr. 161 A din 23 iunie 2010 privind
schimbarea în parte a Hotărârii arbitrale din 15 decembrie 2008
având ca obiect stabilirea formei finale a Metodologiei privind
remunerațiile reprezentând drepturile patrimoniale ale autorilor
pentru reproducerea operelor muzicale pe înregistrări sonore,
publicată în Monitorul Oficial al României, Partea I, nr. 17 din

9 ianuarie 2009, în baza Deciziei directorului general al Oficiului
Român pentru Drepturile de Autor nr. 232/2008, și Încheierea
privind îndreptarea erorii materiale strecurate în dispozitivul
Deciziei civile nr. 161 A din 23 iunie 2010 ale Curții de Apel
București — Secția a IX-a civilă și pentru cauze de proprietate
intelectuală, prevăzute în anexa care face parte integrantă din
prezenta decizie.

Directorul general al Oficiului Român pentru Drepturile de Autor,
Robert Bucur
București, 12 noiembrie 2010.
Nr. 311.

ANEXĂ

CURTEA DE APEL BUCUREȘTI
SECȚIA A IX-A CIVILĂ ȘI PENTRU CAUZE PRIVIND PROPRIETATEA INTELECTUALĂ

D E C I Z I A C I V I L Ă Nr. 161 A
Ședința publică din 23 iunie 2010
Curtea este constituită din:
Președinte — Ileana Ruxandra Dănăilă
Judecător — Georgeta Stegaru
Grefier
— Mihaela Lăcătușu
Pe rol se află soluționarea cererii de apel formulate de
apelanta Uniunea Compozitorilor și Muzicologilor din
România — Asociația pentru Drepturi de Autor (UCMR-ADA)
împotriva Hotărârii arbitrale având ca obiect stabilirea formei
finale a Metodologiei privind remunerațiile reprezentând
drepturile patrimoniale ale autorilor pentru reproducerea operelor
muzicale pe înregistrări sonore, pronunțată la data de 15
decembrie 2008, publicată în Monitorul Oficial al României,
Partea I, nr. 17 din 9 ianuarie 2009, prin Decizia directorului
general al Oficiului Român pentru Drepturile de Autor
nr. 232/2008, hotărâre arbitrală pronunțată de corpul de arbitri
de pe lângă Oficiul Român pentru Drepturile de Autor în
contradictoriu cu intimatele Uniunea Producătorilor de Fonograme
din România (UPFR) și S.C. ELECTRECORD — S.A.
Dezbaterile au avut loc în ședința publică din data de 27 mai
2010 și au fost consemnate în încheierea de ședință de la acea
dată, ce face parte integrantă din prezenta decizie, când Curtea,

pentru a da posibilitatea depunerii de concluzii scrise, a amânat
pronunțarea la data de 3 iunie 2010, la data de 10 iunie 2010,
la data de 17 iunie 2010 și apoi la data de 23 iunie 2010, când,
în aceeași compunere, a dat următoarea decizie:
C U R T E A,

deliberând, reține următoarele:
La data de 21 octombrie 2008 s-a înregistrat la Oficiul
Român pentru Drepturile de Autor (ORDA) cererea de arbitraj
formulată de Uniunea Compozitorilor și Muzicologilor din
România — Asociația pentru Drepturi de Autor (UCMR-ADA),
în contradictoriu cu Uniunea Producătorilor de Fonograme din
România (UPFR) și S.C. ELECTRECORD — S.A., pentru ca
prin hotărâre arbitrală să se stabilească forma finală a
Metodologiei privind remunerațiile reprezentând drepturi
patrimoniale de autor pentru reproducerea și distribuirea
operelor muzicale prin intermediul înregistrărilor audio ale
operelor muzicale pe suporturi.
Alăturat cererii de arbitraj a fost depusă și forma metodologiei
propusă de reclamanta UCMR-ADA (filele 23—34 în dosarul
ORDA).

MONITORUL OFICIAL AL ROMÂNIEI, PARTEA I, Nr. 803/2.XII.2010
La data de 18 noiembrie 2008 au fost formulate întâmpinare
și cerere reconvențională de către Uniunea Producătorilor de
Fonograme din România, prin care s-a solicitat stabilirea
Metodologiei privind remunerațiile reprezentând drepturile
patrimoniale de autor pentru reproducerea și distribuirea
operelor muzicale prin intermediul înregistrărilor audio ale
operelor muzicale, în forma propusă de acest organism.
Alăturat cererii a fost depus un tabel cuprinzând o prezentare
paralelă a propunerii de metodologie a UCMR-ADA, a propunerii
UPFR, precum și observațiile acesteia din urmă.
La data de 28 noiembrie 2008, UCMR-ADA a depus precizări
privind cererea de arbitraj și o formă nouă de metodologie (filele
304 și următoarele din dosarul ORDA).
La data de 15 decembrie 2008 a fost pronunțată hotărârea
arbitrală de către completul de arbitraj din cadrul Oficiului
Român pentru Drepturile de Autor, prin care s-a stabilit forma
finală a Metodologiei privind remunerațiile reprezentând
drepturile patrimoniale ale autorilor pentru reproducerea
operelor muzicale pe înregistrări sonore.
În temeiul Deciziei nr. 232/2008 a directorului ORDA, această
hotărâre a fost publicată în Monitorul Oficial al României,
Partea I, nr. 17 din 9 ianuarie 2009.
Împotriva acestei hotărâri a declarat apel la data de
4 februarie 2009, în temeiul art. 1312 alin. (9) din Legea
nr. 8/1996, republicată, Uniunea Compozitorilor și Muzicologilor
din România — Asociația pentru Drepturi de Autor.
Cererea a fost înregistrată pe rolul Curții de Apel București —
Secția a IX-a civilă și pentru cauze privind proprietatea
intelectuală la data de 4 februarie 2009 sub nr. 1.008/2/2009.
Prin cererea sa, apelanta UCMR-ADA a solicitat instanței să
dispună: admiterea apelului, modificarea hotărârii arbitrale,
modificarea metodologiilor a căror formă a fost stabilită prin
hotărârea arbitrală apelată potrivit solicitărilor sale și obligarea
intimatelor la plata cheltuielilor de judecată.
În dezvoltarea motivelor de apel s-a arătat că hotărârea
apelată este în parte netemeinică și nelegală, respectiv cu
privire la anumite articole stabilite de completul de arbitraj pentru
forma metodologiei.
1. Astfel, în mod nelegal și netemeinic, completul de arbitraj
a admis excepția lipsei procedurii prealabile invocate de UPFR.
Sub acest aspect hotărârea arbitrală este dată cu încălcarea
dispozițiilor: art. 13 alin. (1) din Convenția de la Berna, ratificată
de România prin Legea nr. 77/1998; art. 6 din Convenția
europeană a drepturilor omului; art. 1 din Primul Protocol
adițional la Convenția europeană a drepturilor omului; art. 131,
1311 și 1312 din Legea nr. 8/1996 privind dreptul de autor și
drepturile conexe, cu modificările și completările ulterioare, și
hotărârea contravine art. 13 alin. (1) din Convenția de la Berna,
ratificată de România prin Legea nr. 77/1998.
A susținut apelanta că stabilirea unor condiții referitoare la
exercitarea dreptului de reproducere nu poate în niciun caz să
aducă atingere dreptului ce aparține autorului de a obține o
remunerare echitabilă.
În speță, dispozițiile Legii nr. 8/1996 privitoare la stabilirea
remunerațiilor prin metodologii nu aduc și nu pot aduce atingere
dreptului autorilor de a obține o remunerare echitabilă, stabilită
de autoritatea competentă, în lipsa unui acord amiabil.
Stabilirea unei remunerări echitabile prin metodologii nu se
limitează doar la cuantumul remunerației, ci și la dispoziții
referitoare la:
— determinarea persoanelor care au obligația de a obține
autorizația și de a plăti aceste remunerații;
— stabilirea unor măsuri și mijloace eficiente de determinare
efectivă și reală a remunerațiilor datorate și de urmărire a
acestora.
Toate acestea se înscriu în cadrul dreptului autorilor de a
obține o remunerare echitabilă. Respingând propunerile
UCMR-ADA privind forma finală a metodologiilor ce trebuie să
prevadă remunerarea echitabilă a autorilor, prin aplicarea unei

3

sancțiuni neprevăzute de Legea nr. 8/1996, cu modificările și
completările ulterioare, hotărârea arbitrală încalcă prevederile
art. 13 din Convenția de la Berna.
Mai mult, legiuitorul nici nu putea să prevadă sancțiunea
reținută în mod nelegal de completul de arbitraj, întrucât o astfel
de reglementare contravenea dispozițiilor art. 13 din Convenția
de la Berna.
Potrivit art. 131 alin. (1) din Legea nr. 8/1996, cu modificările
și completările ulterioare, cererea și propunerea de metodologii
se depun la ORDA în vederea inițierii procedurii de negociere
prin decizie a ORDA. În speță a fost întrunită această cerință,
motiv pentru care a și fost emisă decizia ORDA de constituire a
comisiei de negociere. În speță, completul de arbitraj a aplicat
cererii de arbitraj și procedurii arbitrajului o dispoziție legală ce
viza numai inițierea procedurilor de negociere.
Procedând astfel, completul de arbitraj a extins în mod
nepermis o dispoziție specială, ce reglementează numai
inițierea procedurii de negociere prin decizie ORDA, și la
procedura arbitrajului.
Nici art. 131 din Legea nr. 8/1996, cu modificările și
completările ulterioare, nu limitează nici negocierea și nici
arbitrajul la forma inițială a propunerii de metodologii.
Prin urmare, art. 131 din Legea nr. 8/1996, cu modificările
ulterioare, nu limitează negocierea strict la forma metodologiilor
propusă inițial; art. 1312 din Legea nr. 8/1996, cu modificările
ulterioare, nu limitează cererea de arbitraj, propunerile părților și
forma finală a metodologiilor la forma inițială a metodologiilor
sau la alte forme negociate.
În absența unei dispoziții exprese a legiuitorului, forma finală
a metodologiilor nu poate fi limitată prin aplicarea unei sancțiuni
neprevăzute de legea specială.
Restrângerea drepturilor patrimoniale de autor reprezentate
de UCMR-ADA, prin aplicarea unei sancțiuni procedurale
neprevăzute de legea specială aduce o atingere gravă
dispozițiilor art. 13 din Convenția de la Berna, precum și
dispozițiilor art. 6 din Convenția europeană a drepturilor omului
și art. 1 din Primul Protocol adițional la Convenția europeană a
drepturilor omului.
Art. 1312 alin. (3) prevede în mod expres care sunt situațiile
în care poate fi solicitată inițierea procedurii de arbitraj, în speță
fiind incidentă dispoziția cuprinsă la lit. b): ăcele două părți aflate
în negociere nu au putut conveni forma unică a metodologiei în
termenul prevăzut la alin. (1)”.
Singura sancțiune a decăderii pentru oricare dintre părți este
prevăzută la alin. (6) al art. 1312 al actului normativ menționat și
operează numai în cazul în care nu a fost plătit onorariul.
Pentru niciun alt motiv oricare dintre părți nu poate fi
împiedicată de a formula concluzii și, respectiv, propuneri cu
privire la forma finală a metodologiilor.
Împiedicarea sau limitarea oricăror apărări sau cereri ale
oricărei părți cu privire la forma finală a metodologiilor ce se
stabilesc prin procedura arbitrajului constituie o încălcare a
dreptului la un proces echitabil sub aspectul negării dreptului
unei persoane de a-și formula toate apărările pe care le
consideră necesare pentru apărarea sau realizarea drepturilor
sale.
De altfel, stabilirea formei finale de către completul de arbitraj
nu poate fi stabilită de cererea uneia sau alteia dintre părți, ci în
raport de dispozițiile legale, motiv pentru care niciuna dintre
propunerile părților nu leagă arbitrii, care au obligația de a stabili
forma finală a metodologiei potrivit propriei convingeri și
dispozițiilor legale, astfel încât să fie asigurată respectarea
dreptului autorilor de a obține o remunerare echitabilă.
În concluzie, arbitrii aveau obligația de a cerceta toate
apărările formulate de UCMR-ADA și, în măsura în care acestea
erau întemeiate, să le cuprindă în forma finală a metodologiei.
Mai mult, așa cum rezultă din chiar înscrisurile depuse de UPFR
și din propunerile de metodologie formulate de UCMR-ADA

4

MONITORUL OFICIAL AL ROMÂNIEI, PARTEA I, Nr. 803/2.XII.2010

anterior inițierii arbitrajului, în cadrul negocierilor, UCMR-ADA a
propus:
— stabilirea și definirea noțiunii de utilizator;
— informații ce trebuie menționate de utilizator în cererea de
autorizare;
— valabilitatea autorizației licență neexclusivă;
— obligațiile fabricantului etc.
În mod surprinzător însă, completul de arbitraj nu a analizat
probele administrate și a reținut ca întemeiate concluziile și
apărările UPFR, deși acestea erau combătute de probele de la
dosar.
2. În subsidiar, în măsura în care, contrar celor de mai sus,
s-ar aprecia că într-o astfel de situație este admisibilă excepția
de neîndeplinire a procedurii prealabile, înțelege să invocăm o
astfel de excepție a lipsei procedurii prealabile cu privire la mai
multe propuneri privind forma de metodologie depuse de UPFR
direct în arbitraj.
Astfel, UPFR nu a propus în negocieri următoarele dispoziții
ale metodologiei solicitate direct în arbitraj și preluate ca atare
în forma finală a metodologiei:
a) vânzarea la prețuri de ofertă (mid), preluată la art. 2 lit. g),
precum și în tabelul cu remunerații minime din metodologia
criticată;
b) vânzare budget, preluată la art. 2 lit. h), precum și în
tabelul cu remunerații minime din metodologia criticată;
c) prevederile referitoare la cuprinsul cererii de autorizare,
preluate în forma finală a metodologiei la art. 4 alin. (2) teza a II-a
și la alin. (3) al aceluiași articol, au fost propuse direct în arbitraj
de UPFR și preluate ca atare de către completul de arbitraj pe
considerentul ce nu corespunde realității că ar fi fost deja
agreate de părți;
d) scutirea de la plata drepturilor de autor a unui număr de
exemplare, prevăzută la art. 7 alin. (2) din metodologia criticată;
e) baza de calcul pentru produse la prețuri de ofertă (mid) și
pentru produsele budget, preluată la art. 11 din metodologia
criticată;
f) de asemenea, anexele la metodologie nu au fost supuse
de negocieri prealabile și au fost preluate de complet în cadrul
metodologiei în varianta propusă de UPFR.
Pe cale de consecință, aceste propuneri, întrucât nu au fost
supuse de UPFR unei negocieri prealabile, ci propuse direct în
arbitraj, sunt în egală măsură realizate cu încălcarea procedurii
prealabile (fine de neprimire) și solicită respingerea lor ca atare
în cazul în care s-ar reține că o astfel de excepție este admisibilă
în speță. Dacă este admisibilă o astfel de excepție, atunci în
egală măsură este aplicabilă atât UCMR- ADA, cât și UPFR cu
privire la formele de metodologie susținute în arbitraj.
Completul de arbitraj nu s-a pronunțat asupra excepției
invocate de UCMR-ADA de inadmisibilitate a cererii UPFR de a
fi stabilite prin arbitraj și modele-tip pentru cererea de autorizare
pentru raportul de vânzări.
Potrivit art. 131 alin. (2), art. 1311 și 1312 din Legea
nr. 8/1996, cu modificările și completările ulterioare, pot face
obiect al negocierii și al arbitrajului numai metodologiile
cuprinzând remunerațiile cuvenite autorilor de opere muzicale.
Cu toate că a invocat excepția inadmisibilității extinderii, în
mod direct sau indirect (ca anexe la metodologie), a prevederilor
speciale și la stabilirea unor formulare de cerere sau de
raportări, completul de arbitraj nu s-a pronunțat asupra acestei
excepții invocate de UCMR-ADA.
În consecință, solicită instanței ca, prin admiterea apelului,
să înlăture anexele stabilite de completul de arbitraj la forma
metodologiei, întrucât acestea nu fac obiect al procedurii de
negociere și de arbitraj reglementate în mod expres prin norme
speciale și derogatorii de Legea nr. 8/1996, cu modificările și
completările ulterioare.
În sensul inadmisibilității stabilirii pe calea acestei proceduri
a unor formulare standard s-a mai pronunțat completul de
arbitraj și prin hotărârile nr. 1 și 2 din 18 decembrie 2004,

publicate în Monitorul Oficial al României, Partea I, nr. 58 din
18 ianuarie 2005, definitive și irevocabile.
De altfel, stabilirea formei unor astfel de tipizate contravine
dispozițiilor art. 130 lit. h) din Legea nr. 8/1996, care conferă
organismului de gestiune colectivă dreptul de a solicita, pentru
fiecare situație particulară, informațiile și documentele necesare
pentru determinarea remunerațiilor și pentru repartizarea
acestora către titularii de drepturi de autor de opere muzicale
îndreptățiți.
Legea nr. 8/1996 prevede la art. 130 două situații distincte:
la lit. b) stabilirea remunerațiilor prin metodologii; la lit. h)
solicitarea informațiilor atât înainte, cât și după utilizarea
operelor muzicale.
Dintre cele două situații, numai pentru cea prevăzută la
art. 130 lit. b) Legea nr. 8/1996 a reglementat o procedură
specială de negociere și arbitraj pentru stabilirea unor
metodologii. Prin urmare, dreptul UCMR-ADA de a solicita
informații și documentele necesare nu poate face obiect al
arbitrajului și nu poate fi limitat în cadrul unei astfel de proceduri,
motiv pentru care formularele de cerere și de raportare prin care
vor fi comunicate către UCMR-ADA astfel de informații nu pot fi
stabilite de către completul de arbitraj.
Mai mult, pentru fiecare tip de reproducere și distribuire în
parte există situații particulare care nu pot fi cuprinse într-un
singur model de cerere. Spre exemplu, formularul de cerere nu
cuprinde mențiuni cu privire la: tipul de produs (standard,
premium, promoțional etc.), tirajul ce se solicită a fi autorizat,
numărul de catalog etc.
Formularul de cerere stabilit de către completul de arbitraj în
anexa nr. 1 la metodologie contravine astfel chiar prevederilor
metodologiei, dar și prevederilor art. 130 alin. (1) lit. h) din Legea
nr. 8/1996.
De asemenea, un raport standard care să constituie anexă
la metodologie pentru toate tipurile de reproducere și distribuire
(standard, premium, promoțional etc.) nu poate fi realizat. Pentru
fiecare situație particulară, UCMR-ADA este îndreptățită să
solicite și să primească informațiile corespunzătoare.
De altfel, întrucât completul de arbitraj a refuzat la termenele
precedente să se pronunțe asupra excepției inadmisibilității
invocate de UCMR-ADA, apelanta a fost nevoită să prezinte
propuneri de cerere de autorizare și de raport care să fie cât mai
apropiate de realitate și să diminueze eventuale blocaje
ulterioare.
Cu toate acestea, în mod curios, și de această dată
completul de arbitraj a înțeles să ignore propunerile și apărările
UCMR-ADA și a preferat să stabilească două anexe, 1 și,
respectiv, 2, cu propunerile UPFR de formulare de cerere de
autorizare și de raport.
În subsidiar, solicită modificarea anexelor metodologiei cu
cele propuse prin forța împrejurărilor de UCMR-ADA, chiar dacă
acestea nu sunt exhaustive și nu pot acoperi toate situațiile ce
apar în practică. Formularele propuse în aceste condiții de
UCMR-ADA sunt însă cele mai apropiate de realitate și în
măsură să asigure un minim de informații necesare autorizării
rapide, identificării operelor muzicale utilizate și repartizării în
termenul legal a remunerațiilor, precum și pentru a verifica și
urmări atât utilizarea reală a operelor muzicale, cât și plata
corectă a remunerațiilor de către utilizatorii din domeniu.
4. În mod greșit completul de arbitraj a reținut ca părțile sunt
de acord asupra majorității aspectelor cuprinse în metodologie.
În baza acestei concluzii greșite și neîntemeiate, arbitrii au
preluat forma de metodologie propusă de UPFR.
În realitate, așa cum rezultă și din precizările depuse de
UCMR-ADA la termenul din data de 28 noiembrie 2008 (anexă
la cererea precizatoare), numai pentru art. 11, 20 și 21 din
propunerea UCMR-ADA nu au existat divergențe.
Aceste articole se regăsesc parțial în forma finală a
metodologiei, respectiv: art. 11 a devenit art. 12, iar art. 21 a

MONITORUL OFICIAL AL ROMÂNIEI, PARTEA I, Nr. 803/2.XII.2010
devenit art. 20. Art. 20 din propunerea UCMR-ADA nu se
regăsește în forma finală a metodologiei.
5. Metodologia cuprinde dispoziții nelegale, netemeinice ori
imposibil de aplicat, motiv pentru care solicită modificarea
acesteia potrivit celor ce urmează.
I. Forma art. 2 din metodologia stabilită de completul de
arbitraj cuprinde mai multe dispoziții nelegale și netemeinice.
A. Lit. b) a art. 2 din metodologie definește noțiunea de
producător ca încălcarea dispozițiilor art. 103 alin. (2) din Legea
nr. 8/1996, cu modificările și completările ulterioare. Stabilirea
în metodologie, normă de aplicare a legii, a unui alt înțeles
pentru noțiunea de producător constituie o încălcare a art. 103
din legea menționată, precum și a dispozițiilor art. 35 alin. (1) și
(2) din Legea nr. 24/2000 privind normele de tehnică legislativă.
În speță, noțiunea de producător prevăzută de art. 103
alin. (2) din Legea nr. 8/1996 a devenit obligatorie pentru orice
altă reglementare dată în aplicarea Legii nr. 8/1996. Metodologia
reglementează însă reproducerea și/sau distribuirea operelor
muzicale și remunerațiile cuvenite autorilor de opere muzicale,
indiferent dacă reproducerea și/sau distribuirea se face de către
producător sau de către o altă persoană, inclusiv de către
sublicențiați ai producătorilor.
Mai mult, majoritatea producătorilor din România acționează
atât în calitate de producători ai propriilor fonograme, cât și de
sublicențiați ai producătorilor străini.
Metodologia se adresează așadar tuturor persoanelor care
realizează acte de reproducere și distribuire de opere muzicale
fixate pe înregistrări sonore și nu doar producătorilor de
fonograme în sensul Legii nr. 8/1996.
De altfel, chiar și la stabilirea de către completul de arbitraj a
unei alte definiții decât cea legală pentru noțiunea de utilizator,
completul de arbitraj a avut în vedere faptul că nu doar
producătorii, ci orice altă persoană fizică sau juridică ce
realizează acte de reproducere sau de distribuire a operelor
muzicale fixate pe suporturi.
Pentru acest motiv este temeinică și legală critica formulată
mai sus de UCMR-ADA și solicită modificarea art. 2 din
metodologie prin definirea noțiunii de utilizator și folosirea
acestei noțiuni în tot cuprinsul metodologiei.
Solicită în consecință modificarea art. 2 lit. b) din metodologie
în sensul de a avea următorul conținut: ăb) prin utilizator se
înțelege oricare dintre persoanele fizice sau juridice ce
realizează sau organizează activități de reproducere punere în
circulație a operelor muzicale fixate pe fonograme destinate
distribuirii către public”.
O reglementare asemănătoare a noțiunii de utilizator,
respectiv a persoanelor cărora li se adresează o astfel de
metodologie, se regăsește și în practica europeană. Completul
de arbitraj a ignorat însă practica europeană depusă în arbitraj
de UCMR-ADA. În plus, Legea nr. 8/1996 nu limitează și nu
condiționează realizarea reproducerii și distribuirii operelor
muzicale de calitatea de producător. Dimpotrivă, legea definește
reproducerea, fără a face referire la o anumită calitate esențială
pe care trebuie să o îndeplinească persoana care realizează
actul de reproducere.
Reproducerea reprezintă realizarea de către orice persoană
a oricăreia dintre operațiunile prevăzute la art. 14 din Legea
nr. 8/1996.
În conformitate cu noțiunea de utilizator mai sus definită,
solicităm instanței să dispună modificarea metodologiei și în
sensul că se înlocuiește în tot cuprinsul metodologiei a noțiunii
de ăproducător” cu noțiunea de ăutilizator”.
B. Lit. e) a art. 2 din metodologie — solicită modificarea
acesteia în concordanță cu practica europeană, potrivit căreia
printre condițiile obligatorii pentru ca un produs să fie considerat
premium se numără:
— produsul (fonograma) să fie distribuit împreună cu un alt
produs sau serviciu, ca bonus pentru promovarea acestora din
urmă;

5

— produsul (fonograma) să fie distribuit gratuit, inclusiv fără
majorarea prețului produsului sau serviciului promovat.
Pentru acest motiv, solicită modificarea în mod
corespunzător a lit. e) a art. 2 din metodologie după cum
urmează: ăe) prin produs premium se înțelege suportul
înregistrat oferit gratuit ca bonus pentru promovarea unui alt
produs, serviciu, marcă etc.”
C. Lit. g) a art. 2 din metodologie — solicită în principal a fi
eliminată.
Reglementarea unei remunerații distincte și speciale pentru
produse denumite de ămid” nu a fost dovedită în arbitraj ca fiind
o practică stabilită în negocierile dintre organismele de gestiune
colectivă și utilizatorii din Europa. Esențial în speță este faptul că
gestiunea colectivă a drepturilor de reproducere și de distribuire
este facultativă. În aceste condiții, restrângerea drepturilor
autorilor, inclusiv de a fi de acord sau nu cu o astfel de
valorificare a drepturilor lor, nu poate fi dispusă prin metodologie.
O astfel de reglementare aduce atingere dreptului moral al
autorilor de a decide asupra modalității în care vor fi aduse la
cunoștință operele lor.
În subsidiar, dacă instanța va aprecia că Legea nr. 8/1996
permite impunerea, prin metodologie, a unei modalități de
exploatare de către terți a drepturilor autorilor de opere muzicale
printr-o categorie de produse denumite ămid”, fără acordul
autorilor, solicită modificarea dispozițiilor art. 2 lit. g).
Solicitarea modificării metodologiilor are în vedere că este
necesară în egală măsură protejarea drepturilor autorilor de
opere muzicale prin impunerea unui termen rezonabil, calculat
de la prima lansare a produsului, în care acesta să nu poată fi
încadrat la ăprodus mid”.
Solicită așadar, cu caracter subsidiar, modificarea lit. g) a
art. 2 din metodologie în sensul de a avea următorul conținut:
ăg) prin produs la prețuri de ofertă (mid) se înțelege produsul
relansat la vânzare după mai mult de un an de la data lansării
inițiale, la un PPD cu cel puțin 20% mai mic față de PPD-ul
corespunzător primei lansări.”
D. Lit. h) a art. 2 din metodologie — solicită modificarea
acesteia în concordanță cu practica europeană. Potrivit probei
cu înscrisuri administrate de UCMR-ADA, în practica europeană
sunt acceptate astfel de produse ăbudget”, oferite publicului la
prețuri reduse, dar numai dacă sunt îndeplinite în mod cumulativ
două condiții:
— încadrarea la produs budget să nu fie realizată mai
devreme de un an de la data lansării inițiale a produsului;
— valorificarea acestor produse față de PPD-ul
corespunzător primei lansări.
Completul de arbitraj a reținut în forma metodologiei
propunerea incompletă a UPFR, fără nicio motivare.
Având în vedere:
— practica europeană dovedită de UCMR-ADA cu înscrisuri;
— faptul că la nivel european a existat un acord al autorilor
pentru exploatarea drepturilor lor în cadrul unor astfel de
produse numai dacă sunt îndeplinite în mod cumulativ cele două
condiții;
— motivele de drept invocate și pentru punctul precedent
privind drepturile autorilor de a decide asupra modalității de
exploatare a drepturilor lor,
solicită instanței să dispună modificarea lit. h) a art. 2 din
metodologie după cum urmează: ăh) prin produs la preț redus
(budget) se înțelege produsul relansat la vânzare după mai mult
de un an de la data lansării inițiale, la un PPD cu cel puțin 35%
mai mic față de PPD-ul corespunzător primei lansări.”
II. Forma art. 3 din metodologie stabilită de completul de
arbitraj este incompletă, fiind ignorate fără nicio motivare
propunerile formulate de UCMR-ADA. O astfel de soluție este
astfel netemeinică și nelegală.
Potrivit art. 1232 din Legea nr. 8/1996, cu modificările și
completările ulterioare, dreptul de reproducere a operelor
muzicale se gestionează colectiv facultativ. Drepturile

6

MONITORUL OFICIAL AL ROMÂNIEI, PARTEA I, Nr. 803/2.XII.2010

patrimoniale de reproducere și de distribuire a operelor muzicale
sunt gestionate astfel de UCMR-ADA numai în baza și potrivit
limitelor prevăzute de contractele de mandat încheiate direct cu
titularii de drepturi patrimoniale de autor sau de contractele de
reprezentare reciprocă încheiate cu organismele similare din
străinătate. Potrivit contractelor de reprezentare reciprocă cu
organismele similare din străinătate, mandatul UCMR-ADA este
limitat exclusiv la teritoriul României.
Pe cale de consecință, UCMR-ADA poate autoriza
reproducerea și distribuirea operelor muzicale numai în limitele
teritoriului României.
UCMR-ADA nu poate astfel autoriza nici reproducerea
operelor muzicale pe teritoriul altor state, nici distribuirea
operelor muzicale pe teritoriul altor state.
Distribuirea pe teritoriul altor state a operelor muzicale din
repertoriul altor organisme de gestiune colectivă poate fi
realizată de UCMR-ADA numai dacă primește un mandat
expres în acest sens din partea organismului de gestiune
colectivă similar și numai în condițiile plății remunerației
prevăzute în țara de destinație a produsului, respectiv în țara în
care sunt comercializate cu amănuntul către public produsele.
De altfel, în mod firesc, reglementarea cuprinsă în
metodologia stabilită în România se aplică exclusiv pentru
reproducerea și distribuirea operelor muzicale pe teritoriul
României.
Art. 3 din metodologie reglementează întinderea teritorială a
autorizațiilor de licență neexclusivă și a drepturilor neexclusive
conferite prin acestea utilizatorilor ca fiind teritoriul României.
Același articol reglementează însă și situația distribuirii pe
teritoriul României a unor produse reproduse pe teritoriul altor
state.
În egală măsură limitele mandatelor prevăzute mai sus sunt
aplicabile pentru orice alt teritoriu. În aceste condiții, autorizația
de licență neexclusivă nu este necesară și remunerația nu este
datorată către UCMR-ADA doar în măsura în care, în țara în
care au fost realizate reproducerile introduse în România spre a
fi oferite publicului, a fost autorizată reproducerea și au achitat
remunerațiile către organismul de gestiune colectivă.
Prin urmare, este absolut întemeiată propunerea
UCMR-ADA ca utilizatorul să dovedească faptul că
reproducerea operelor muzicale pe acele produse a fost
realizată și autorizată pe teritoriul altui stat și că a fost plătită
remunerația corespunzătoare pentru distribuirea acestora pe
teritoriul României.
Utilizatorul trebuie să prezinte în acest sens o dovadă din
partea organismului de gestiune colectivă similar UCMR-ADA
din țara respectivă.
Pentru aceasta învederează instanței că:
— sunt avute în vedere numai operele muzicale din
repertoriul UCMR-ADA care sunt pe cale de consecință
gestionate colectiv de celelalte organisme similare UCMR-ADA
din străinătate;
— nu interesează în speță reproducerea operelor muzicale
ce nu se află în repertoriul UCMR-ADA pentru care sunt
gestionate drepturile de reproducere și distribuire;
— fiind vorba numai de drepturi gestionate colectiv de alte
organisme similare UCMR-ADA, dovada autorizării și plății
remunerației trebuie să fie făcută printr-un înscris eliberat de
acel organism de gestiune colectivă.
Pentru toate aceste motive, solicită modificarea articolului din
metodologie în sensul de a cuprinde următoarele prevederi:
ăArt. 3. — (1) Autorizația licență neexclusivă încheiată cu
UCMR-ADA conferă utilizatorului, în schimbul remunerației,
drepturile neexclusive gestionate colectiv de UCMR-ADA de a
reproduce și distribui exclusiv pe teritoriul României operele
muzicale individualizate în aceasta, fixate pe orice tip de suport.
(2) Distribuirea pe alt teritoriu a operelor muzicale reproduse
în România poate fi realizată în baza unei autorizații licență
neexclusivă încheiate de UCMR-ADA numai în limitele și în

condițiile, inclusiv în ceea ce privește remunerațiile, stabilite prin
mandatele acordate UCMR-ADA potrivit contractelor de
reprezentare reciprocă încheiate cu organismele similare din
străinătate.
(3) Nu sunt datorate remunerații și nu este necesară
încheierea unor autorizații licență neexclusivă cu UCMR-ADA
pentru distribuirea pe teritoriul României a operelor muzicale
dacă utilizatorul prezintă UCMR-ADA confirmarea eliberată de
organismul similar UCMR-ADA din țara de origine a produselor,
din care să rezulte că, potrivit mandatului deținut, au fost
autorizate reproducerea și distribuirea acestora pe teritoriul
României și au fost achitate remunerațiile. În cazul în care
pentru o parte din operele muzicale gestionate colectiv de
UCMR-ADA nu au fost achitate remunerațiile în țara de origine
a produselor, utilizatorul are obligația de a obține autorizație
licență neexclusivă pentru distribuirea pe teritoriul României,
precum și de a achita remunerațiile corespunzătoare prevăzute
de prezenta metodologie.”
III. Forma art. 4 al metodologiei stabilită de completul de
arbitraj este incompletă, fiind ignorate fără nicio motivare
propunerile formulate de UCMR-ADA. O astfel de soluție este
astfel netemeinică și nelegală.
Scopul formulării complete a unei cereri de autorizare, cu
toate informațiile necesare, are două motive întemeiate:
a) celeritatea soluționării cererilor de autorizare. Cu cât
informațiile furnizate de utilizator sunt mai puține, cu atât timpul
necesar pentru analizarea și verificarea acestor informații și, pe
cale de consecință, pentru încheierea autorizației licență
neexclusivă este mai mare;
b) reducerea cheltuielilor de colectare. Cu cât informațiile
furnizate UCMR-ADA de la utilizator sunt mai puține, cu atât
costurile de colectare a remunerațiilor sunt mai ridicate, fiind
necesar un timp mai mare alocat de un număr mai mare de
personal pentru analizarea și verificarea cererilor, dar și
corespondențe suplimentare și îndelungate cu organismele
similare din străinătate și cu titularii de drepturi.
Pentru aceste considerente, forma actuală a art. 4 din
metodologie este neîntemeiată, întrucât nu corespunde
cerințelor de celeritate la încheierea autorizațiilor licență
neexclusivă și de reducere a costurilor de colectare a
remunerațiilor.
Toate informațiile solicitate de UCMR-ADA sunt deținute de
utilizatori.
O eventuală comoditate a utilizatorilor în a furniza toate
informațiile solicitate de UCMR-ADA, astfel cum această
comoditate a fost transpusă în propunerea UPFR preluată în
metodologie, prejudiciază atât utilizatorii, prin întârzierea
încheierii autorizațiilor licență neexclusivă, cât și autorii, prin
majorarea costurilor de colectare a remunerațiilor.
Prevederea actuală a art. 4 din metodologie contravine astfel
dispozițiilor art. 134 alin. (2) lit. b), care instituie principiul
eficienței activității de gestiune colectivă și limitează comisionul
(cheltuielile de colectare) la maximum 15% din valoarea
remunerațiilor colectate și conduce la majorarea cheltuielilor de
colectare care, în timp, având în vedere și alte categorii de
utilizări ce trebuie să fie documentate, poate conduce la
depășirea limitei de cheltuieli de 15%.
O parte a prevederilor alin. (2) este chiar inaplicabilă. Este
imposibil astfel ca doar în baza unui număr de catalog să fie
identificat în întreaga lume organismul similar UCMR-ADA care
ar fi autorizat anterior o reproducere, să fie stabilite operele
muzicale, dacă albumul ce urmează a fi reprodus are aceeași
denumire, aceleași opere muzicale, neremixate, adaptate ori
tradus textul sau denumirea etc.
De altfel și de această dată, fără motivare, completul de
arbitraj a ignorat propunerile și apărările UCMR-ADA și a preluat
forma propusă de UPFR.
Față de toate motivele de mai sus, pentru a face aplicabile
dispozițiile art. 4 din metodologie, pentru celeritatea soluționării

MONITORUL OFICIAL AL ROMÂNIEI, PARTEA I, Nr. 803/2.XII.2010
cererilor de încheiere a autorizațiilor licență neexclusivă, pentru
menținerea cheltuielilor UCMR-ADA de colectare a
remunerațiilor sub nivelul maxim admis de lege de 15%, pentru
respectarea principiului eficienței activității de colectare a
remunerațiilor, față de prevederile art. 130 lit. h) din Legea
nr. 8/1996, cu modificările și completările ulterioare, ce prevăd
obligația și dreptul UCMR-ADA de a solicita utilizatorilor toate
informațiile necesare, față de obligația utilizatorilor de a
comunica într-un termen foarte scurt informațiile solicitate de
UCMR-ADA, solicită modificarea dispozițiilor alin. (2) și (3) ale
art. 4 din metodologie și introducerea unui alineat (4) după cum
urmează:
ăArt. 4. — (2) În acest scop, producătorul va adresa o cerere
UCMR-ADA înainte de data propusă pentru reproducere și,
respectiv, distribuire. Cererea va cuprinde:
a) numele/denumirea producătorului și datele sale de
identificare;
b) titlul albumului;
c) denumirea fiecărei opere muzicale;
d) numele titularilor de drepturi de autor (compozitor, textier,
aranjor, editor);
e) numele artistului interpret;
f) durata fiecărei opere muzicale (în minute și secunde);
g) numărul și durata totală a operelor muzicale incluse în
album;
h) tipul suportului/suporturilor pe care vor fi reproduse
operele muzicale;
i) tipul sau tipurile de produs;
j) tirajul solicitat a se autoriza pentru fiecare tip de suport;
k) costul total de producție estimat (inclusiv ambalare,
depozitare și transport);
l) data la care sau începând cu care va fi reprodus albumul;
m) fabricantul (multiplicatorul) și țara în care se va efectua
multiplicarea albumului;
n) data la care sau începând cu care se va distribui albumul;
o) distribuitorul/distribuitorii și țara/țările de destinație a
tirajului solicitat a fi autorizat;
p) ștampila, numele și prenumele, funcția și semnătura
reprezentantului legal al producătorului.
(3) Cererile pentru încheierea unor acte adiționale pentru
reeditări, suplimentare a tirajelor sau extinderea perioadei de
valabilitate a autorizării, fără modificarea structurii inițiale a
albumului, vor cuprinde:
a) numele/denumirea producătorului și datele sale de
identificare;
b) titlul albumului;
c) numărul și data autorizației licență neexclusivă încheiate
cu UCMR-ADA;
d) tipul suportului/suporturilor pe care se reproduce albumul;
e) numărul de catalog al albumului (pentru fiecare tip de
suport, dacă este cazul);
f) tipul sau tipurile de produs;
g) tirajul suplimentar solicitat a se autoriza pentru fiecare tip
de suport;
h) data la care sau începând cu care va fi reprodus tirajul
suplimentar din album;
i) fabricantul (multiplicatorul) și țara în care se va efectua
multiplicarea tirajului suplimentar;
j) data la care sau începând cu care se va distribui tirajul
suplimentar al albumului;
k) distribuitorul/distribuitorii și țara/țările de destinație a
tirajului suplimentar solicitat a fi autorizat;
l) ștampila, numele, prenumele, funcția și semnătura
reprezentantului legal al producătorului.
(4) În orice alte cazuri se va încheia o nouă autorizație licență
neexclusivă, iar cererea de autorizare va cuprinde informațiile
prevăzute la alin. (2).”

7

IV. A mai arătat apelanta că forma art. 6 din metodologie
stabilită de completul de arbitraj este incompletă, netemeinică și
nelegală pentru motivele de mai jos.
a) Stabilirea remunerației procentuale la nivelul de 9,009%
s-a făcut cu încălcarea dispozițiilor art. 1311 alin. (2) lit. c) și h)
din Legea nr. 8/1996, cu modificările și completările ulterioare.
Astfel, așa cum rezultă din probele administrate de
UCMR-ADA, remunerația practicată la nivel european pentru
utilizarea operelor muzicale prin reproducere și distribuire pe
suporturi este de 11% din PPD. La nivel european, remunerațiile
au fost stabilite și sunt plătite pentru același repertoriu de opere
muzicale pe care îl gestionează colectiv și UCMR-ADA, potrivit
contractelor de reprezentare reciprocă.
Chiar și atunci când prin lege în România remunerațiile erau
limitate la maximum 10%, prin Hotărârea Guvernului
nr. 521/1999 remunerația procentuală a fost stabilită la limita
maximă de 10%, pentru că, potrivit legii, nu putea fi stabilită la
nivelul de 11% practicat în Europa. În mod cu totul și cu totul
neîntemeiat, completul de arbitraj a stabilit o remunerație de
9,009% din PPD.
Pentru a stabili o astfel de remunerație, completul de arbitraj
a transformat în regulă o excepție. Astfel, la nivel european sunt
agreate două deduceri ce conduc la reducerea remunerației de
la 11% la 9,009% din PPD, dacă sunt îndeplinite cel puțin două
condiții cumulative:
— utilizatorul să fi încheiat anterior reproducerii un contractcadru cu organismul de gestiune colectivă, în cazul UCMR-ADA
o autorizație licență neexclusivă;
— utilizatorul să respecte toate clauzele contractului sau ale
metodologiei, în special să nu întârzie plata remunerațiilor și
depunerea raportărilor.
În același sens sunt și dispozițiile art. 1312 alin. (8) teza finală
din Legea nr. 8/1996, cu modificările și completările ulterioare,
ce prevăd că pot fi acordate reduceri la remunerațiile datorate de
utilizatori dacă acele reduceri sunt prevăzute de metodologii.
Contrar celor de mai sus, în mod neîntemeiat și nelegal,
completul de arbitraj a stabilit o remunerație redusă cu caracter
general. Completul de arbitraj a ignorat astfel rațiunile pentru
care la nivel european au fost agreate reduceri ale remunerației,
precum și prevederile art. 1312 alin. (8) teza finală din Legea
nr. 8/1996 care prevăd posibilitatea reglementării în metodologie
a unor reduceri ale remunerațiilor și nu aplicarea din oficiu prin
metodologie a unei remunerații reduse pentru toate cazurile.
În concluzie, în concordanță cu practica europeană, cazurile
de reducere a remunerației de la 11% din PPD la 9,009% din
PPD trebuie să fie prevăzute de metodologie numai pentru
situațiile în care sunt întrunite cumulativ cele două condiții
agreate la nivel european.
c) Remunerațiile minime sunt stabilite de completul de
arbitraj nu sunt în concordanță cu practica europeană, astfel
cum art. 1311 alin. (2) lit. h) din Legea nr. 8/1996, cu modificările
și completările ulterioare.
Cu privire la remunerația minimă produs standard, apelanta
arată că a depus în arbitraj înscrisuri din care rezultă
remunerațiile minime practicate în Europa pentru reproducerea
și distribuirea operelor muzicale pe suporturi fizice.
Potrivit acestor înscrisuri, remunerațiile minime/o unitate
practicate în Europa pentru un CD LP (5 inch) — cel mai
utilizat — sunt următoarele:
— Ungaria — 0,5667 euro (2,43 lei);
— Portugalia — 0,57 euro (2,44 lei);
— Spania — 0,4815 euro (2,06 lei);
— Belgia — 0,5126 euro (2,2 lei);
— Danemarca — 0,62 euro (2,66 lei);
— Finlanda — 0,61 euro (2,61 lei);
— Franța — 0,4955 euro (2,12 lei);
— Elveția — 0,50 euro (2,14 lei);
— Norvegia — 0,51 euro (2,18 lei);
— Germania — 0,4960 euro (2,13 lei);
— Italia — 0,729 euro (3,12 lei);
— Austria — 0,50 euro (2, 14 lei).

8

MONITORUL OFICIAL AL ROMÂNIEI, PARTEA I, Nr. 803/2.XII.2010

Media remunerațiilor minime la nivel european prevăzute mai
sus este de 0,55 euro (2,36 lei) la un curs valutar 1 euro =
4,2884 lei.
UCMR-ADA, raportată la practica europeană, solicită
admiterea apelului și în sensul de a fi modificată metodologia
prin majorarea cuantumului remunerațiilor minime reprezentând
drepturi patrimoniale de autor de opere muzicale.
Solicită astfel ca remunerația minimă, în cazul unui CD
LP (5 inch) — produs standard —, să fie stabilită la un cuantum
de 32 lei/unitate (0,54 euro), apropiată astfel de nivelul mediu al
remunerațiilor minime practicate în Europa.
Stabilirea unei astfel de remunerații minime este întemeiată
și pe faptul că în România gestiunea colectivă este facultativă,
fapt ce atrage obligativitatea verificării și autorizării reproducerii
operă/operă și nu prin încheierea unei autorizații licență
neexclusivă globale.
La nivel european, în situația în care autorizarea se face
operă/operă, așa cum este și cazul UCMR-ADA datorită faptului
că gestiunea colectivă este facultativă, remunerațiile sunt cu
circa 50% mai mari decât cele menționate mai sus.
Prin urmare, în mod evident, solicitarea UCMR-ADA de
stabilire a unei remunerații minime la nivelul remunerațiilor
minime practicate la nivel european este una rezonabilă în
condițiile în care, în realitate, raportarea ar trebui să se realizeze
la remunerațiile practicate pentru autorizarea operă/operă care
este mult mai mare.
De asemenea, completul de arbitraj nu a ținut seama de
criteriul prevăzut de art. 1311 alin. (2) lit. c) din Legea nr. 8/1996,
cu modificările și completările ulterioare.
Într-o proporție absolut covârșitoare, repertoriul UCMR-ADA
gestionat colectiv pe bază de mandat pentru reproducere și
distribuire a operelor muzicale este compus din opere aflate în
repertoriul organismelor similare din străinătate (repertoriu
internațional).
În timp ce pentru autorii români este posibilă și foarte
practicată încheierea unor contracte directe de către producător
cu autorul și nu cu UCMR-ADA, pentru repertoriul internațional
regula o constituie încheierea autorizațiilor licență neexclusivă
cu UCMR-ADA.
Fără a pune în discuție cu acest prilej dacă posibilitatea
acordată de legiuitor autorilor români este un avantaj sau mai
degrabă un dezavantaj pentru aceștia, o astfel de situație
impunea completului de arbitraj obligația de a ține seama că
metodologia se va aplica cu preponderență repertoriului
internațional gestionat colectiv de UCMR-ADA în baza
contractelor de reprezentare reciprocă.
În aceste condiții, așa cum a statuat și Curtea de Apel
București, practica europeană este un bun criteriu de stabilire a
remunerațiilor, întrucât ăîn mod frecvent se folosesc și opere
muzicale din repertoriul internațional (implicit și europene)”, iar
titularii ăar trebui să se bucure de o protecție uniformă a
drepturilor lor în spațiul european sau, în tot cazul una în care
diferențele nu sunt semnificative, funcție de o zonă națională
sau alta a utilizării operelor lor”.
Impunerea prin metodologii a remunerațiilor minime stabilite
de completul de arbitraj, semnificativ mai mici decât cele
practicate în statele din Uniunea Europeană, reprezintă o
aplicare a unor condiții inegale la prestații echivalente față de
comercianți (utilizatori) din spațiul Uniunii Europene și se
creează astfel un dezavantaj concurențial major între utilizatorii
din diverse state membre ale Uniunii Europene.
Și pentru acest din urmă motiv completul de arbitraj, în mod
nelegal și netemeinic, a stabilit remunerațiile minime la un nivel
mult mai mic decât cel practicat la nivel european.
În susținerea aceluiași caracter netemeinic al stabilirii
netemeinice a unui nivel mult prea mic al remunerațiilor minime
învederăm instanței că situația prețurilor practicate la un
moment dat de utilizatori nu constituie un impediment în

stabilirea unor remunerații minime apropiate de cele practicate
la nivel european.
Astfel, în cazul tonurilor de apel și al internetului, remunerația
minimă a fost stabilită în 2005 la 0,3 RON/descărcare/operă
muzicală.
Această remunerație minimă a fost stabilită tocmai pentru a
fi în acord cu remunerațiile minime practicate la nivel european
și cu garantarea dreptului autorilor la o remunerație care să fie
și echitabilă, chiar dacă utilizatorii au susținut și au invocat faptul
că remunerația minimă reprezenta mai mult de 10% din prețul
de descărcare a operei muzicale.
Important de reținut în cauză este și faptul că prețul actual la
care sunt comercializate fonogramele este și rezultatul culpei
utilizatorilor.
Astfel, potrivit probelor administrate în arbitraj, a rezultat că
utilizatorii, în special pentru repertoriul internațional, nu au
raportat la UCMR-ADA prețul de catalog (PCP), astfel cum
prevedea Hotărârea Guvernului nr. 521/1999, ci o valoare mult
mai mică.
Raportând o altă valoare mult mai mică decât prețul de
catalog, utilizatorii au plătit remunerații reprezentând drepturi de
autor la un nivel mult mai mic decât cel pe care îl datorau în
realitate.
În consecință, așa cum au recunoscut unii utilizatori,
fonogramele au fost comercializate la prețuri mai mici pentru că
au plătit către UCMR-ADA sume mult mai mici decât cele pe
care le datorau în realitate.
La solicitarea UCMR-ADA de a reface raportările și de a plăti
integral remunerațiile prevăzute de Hotărârea Guvernului
nr. 521/1999, producătorii au solicitat să fie scutiți de la
remunerațiile restante pentru că acestea nu au fost avute în
vedere la stabilirea prețului de comercializare a fonogramelor.
Au solicitat astfel utilizatorii să plătească remunerațiile reale
numai pentru viitor, întrucât vor majora prețurile în funcție de
dreptul de autor raportat la prețul de catalog.
Prin urmare, a se ține seama de prețurile actuale ale
fonogramelor reprezintă în fapt o reducere a drepturilor cuvenite
autorilor datorată faptului că utilizatorii nu și-au respectat
obligația de plată a remunerațiilor prevăzute de Hotărârea
Guvernului nr. 521/1999.
Prin urmare, în mod nelegal și netemeinic, completul de
arbitraj a avantajat utilizatorii ca urmare a încălcării anterioare a
drepturilor de autor de către aceștia prin neplata
corespunzătoare a remunerațiilor.
De asemenea, în mod nelegal și netemeinic, completul de
arbitraj și-a întemeiat hotărârea pe prevederile acordului
BIEM/IFPI din 1975, în condițiile în care acest acord a încetat în
anul 2000 și nu a mai fost reînnoit.
Mai mult, prevederile relative la diferențierea remunerațiilor
minime prevăzute în anul 1975 nu mai sunt în acord cu normele
relative la concurență aplicabile în cadrul pieței comune
constituite la nivelul Uniunii Europene.
Astfel, stabilirea unor remunerații sensibil mai mici într-un
stat membru al Uniunii Europene ar reprezenta aplicarea unor
condiții inegale la prestații echivalente față de utilizatorii din
Uniunea Europeană și ar crea un dezavantaj concurențial pentru
utilizatorii din alte state membre ale Uniunii Europene.
În plus, nu puteau fi avute în vedere prețurile actuale ale
fonogramelor, întrucât acestea s-au format ca urmare a
încălcării obligației de plată integrală a remunerațiilor legale
reprezentând drepturi de autor de opere muzicale.
Mai mult, chiar dacă nu ar fi fost incidente motivele de mai
sus, completul de arbitraj, în mod nelegal și netemeinic, a avut
în vedere cele mai mici prețuri atunci când a stabilit
remunerațiile minime și nu cele mai practicate prețuri raportat la
repertoriul cel mai mare gestionat colectiv facultativ de
UCMR-ADA care este repertoriul internațional.
Contrar soluției completului de arbitraj, așa cum au statuat și
instanțele în nenumărate rânduri, stabilirea unei remunerații

MONITORUL OFICIAL AL ROMÂNIEI, PARTEA I, Nr. 803/2.XII.2010
minime are scopul de a garanta autorului că va beneficia de o
remunerație care să aibă caracter echitabil și să fie de natură a
încuraja actul de creație.
Stabilirea unei remunerații minime ținând seama de cele mai
mici prețuri dintre cele practicate de utilizatori nu constituie o
recunoaștere a dreptului autorilor la o remunerație echitabilă, ci,
dimpotrivă, o ignorare a acestui drept.
Prin urmare, chiar dacă ar fi fost încă în vigoare și aplicabilă
acea prevedere din acordul BIEM/IFPI, încetat în anul 2000,
completul de arbitraj trebuia să aibă în vedere cele mai mari
prețuri practicate de utilizatorii repertoriului major (cel
internațional) reprezentat de UCMR-ADA.
În aceste condiții, remunerațiile minime ce ar fi rezultat ar fi
fost la nivelul celor solicitate de UCMR-ADA.
Stabilirea unor remunerații minime la nivelul celor practicate
la nivel european creează și pentru autorii români reprezentați
de UCMR-ADA o recunoaștere, chiar dacă târzie, a dreptului lor
la o remunerație echitabilă și de natură a încuraja actul de
creație.
În cazul în care autorii români sunt dispuși să autorizeze
reproducerea și distribuirea lor și în alte condiții decât cele
practicate la nivel european, nimic nu ar împiedica acel autor să
opteze pentru gestiunea individuală a drepturilor lui și să încheie
un contract direct cu utilizatorul.
Situațiile acestea particulare, invocate de utilizatori, în care
autori români dispuși să renunțe, în tot sau în parte, la drepturile
lor pentru o eventuală ăpromovare”, nu sunt de natură să
genereze o reglementare care să îi priveze de drepturi echitabile
pe ceilalți autori. În aceste cazuri, autorul are dreptul de opțiune
între gestiunea colectivă și cea individuală.
Cu privire la remunerația minimă produs budget, apelanta a
susținut că aceleași motive sunt valabile și aplicabile și în ceea
ce privește stabilirea remunerațiilor minime pentru celelalte tipuri
de suporturi și produse.
UCMR-ADA a depus în cadrul arbitrajului comparative în
care sunt menționate remunerațiile minime practicate la nivel
european pentru fiecare tip de suport și produs.
Astfel, pentru produsele la preț redus (budget), în cazul
CD-urilor LP (5 inch):
— Ungaria — 0,3778 euro (1,45 lei);
— Portugalia — 0,32 euro (1,37 lei);
— Spania — 0,437 euro (1,87 lei);
— Belgia — 0,2922 euro (1,25 lei);
— Danemarca — 0,35 euro (1,5 lei);
— Finlanda — 0,35 euro (1,5 lei);
— Franța — 0,2824 euro (1,21 lei);
— Elveția — 0,29 euro (1,24 lei);
— Norvegia — 0,29 euro (1,24 lei);
— Germania — 0,2827 euro (1,21 lei);
— Italia — 0,437 euro (1,87 lei);
— Austria — 0,29 euro (1,24 lei).
Media remunerațiilor minime la nivel european prevăzute mai
sus este de 0,33 euro (1,41 lei). Curs valutar 1 euro = 4,2884 lei.
Solicită astfel ca remunerația minimă, în cazul unui CD LP
(5 inch) — pentru produs budget —, să fie stabilită la un
cuantum de 1,2 lei/unitate (0,28 euro), situată astfel chiar sub
nivelul remunerațiilor minime practicate în Europa.
Remunerația minimă produs mid
Așa cum a mai arătat în cadrul motivelor de apel, completul
de arbitraj a reglementat noua categorie de produse și
remunerații.
Potrivit practicii europene, nu există o remunerație distinctă
pentru o astfel de nouă categorie de produs. Pe de altă parte,
reglementarea unei astfel de categorii de produs a fost solicitată
de UPFR direct în arbitraj și nu a fost supusă negocierii.
Pe cale de consecință, în măsura în care instanța va reține
că nu pot fi primite propuneri noi în arbitraj fără să fi fost supuse
negocierii, așa cum a reținut completul de arbitraj pentru unele
propuneri ale UCMR-ADA, în egală măsură invocă aceeași
excepție pentru propunerea UPFR privind reglementarea unei

9

noi categorii de produs denumite mid și a unor remunerații
distincte pentru aceasta.
Chiar și în măsura în care o astfel de propunere poate fi
formulată direct în arbitraj, solicitarea UPFR este netemeinică
și nelegală, întrucât: o astfel de remunerație nu este în
concordanță cu practica europeană; utilizarea operelor muzicale
în aceste condiții presupune acordul prealabil al autorilor de
opere muzicale.
Pentru toate aceste motive, solicită modificarea metodologiei
prin eliminarea din cuprinsul acesteia a tuturor dispozițiilor
privitoare la produsele mid.
Cu totul și cu totul în subsidiar, în cazul în care instanța va
aprecia că se impune reglementarea unei astfel de categorii
distincte de produse mid, solicită modificarea remunerațiilor
minime în raport cu remunerațiile minime practicate la nivel
european pentru produsele standard și produsele budget.
Pentru aceasta are în vedere faptul că, așa cum este definită,
aceasta reprezintă o categorie intermediară între produsele
standard și produsele budget. Pe cale de consecință,
remunerația medie a celor două categorii de produse reprezintă
1,76 lei (2,32 lei + 1,2 lei)/2 = 1,76 lei. În concluzie, în această
situație subsidiară, solicită modificarea remunerației minime din
metodologia criticată, în sensul ca aceasta să fie de
1,76 lei/unitate.
Remunerații minime pentru solduri
Motivele pentru celelalte tipuri de suporturi le reiterează
instanței în mod corespunzător și pentru remunerațiile minime
aplicabile în cazul soldurilor.
UCMR-ADA a depus în cadrul arbitrajului comparative în
care sunt menționate remunerațiile minime practicate la nivel
european pentru fiecare tip de suport și produs.
Media remunerațiilor pentru solduri la nivel european, așa
cum acestea sunt menționate în practica depusă de UCMRADA, este de 0,13 euro (0,56 lei).
Solicită astfel ca remunerația minimă pentru solduri în cazul
CD-urilor LP (5 inch) să fie stabilită la un cuantum de
0,41 lei/unitate (0,095 euro), situată astfel chiar sub nivelul
remunerațiilor minime practicate în Europa.
Remunerații minime pentru produse premium
Potrivit practicii europene, remunerațiile pentru produsele
premium sunt egale sau foarte apropiate de remunerațiile
minime pentru produsele standard.
De asemenea, în unele state europene remunerațiile sunt
variabile pe tranșe cantitative de suporturi. În aceste condiții,
stabilirea prin metodologia criticată a unei remunerații minime
mai mici decât remunerația pentru solduri este în totală
contradicție cu practica europeană în materie și aduce o gravă
atingere dreptului autorilor de a obține o remunerare echitabilă.
În aceste condiții, solicită fie stabilirea unei valori unice a
remunerației minime, în concordanță cu practica europeană, la
un nivel de 1,91 lei/unitate, nivel mai mic, dar apropiat de
remunerația pentru produsul standard, fie stabilirea unei grile de
remunerații așa cum a solicitat UCMR-ADA în arbitraj.
Remunerații minime pentru alte tipuri de suporturi
Pentru aceleași motive solicită modificarea în mod
corespunzător a remunerațiilor minime și pentru celelalte
categorii, nivelul remunerațiilor minime propus de UCMR-ADA
fiind depus sub formă de tabel în cadrul arbitrajului.
Potrivit practicii europene, remunerațiile minime datorate
sunt diferențiate în funcție și de numărul maxim de opere sau
fragmente de opere muzicale pentru care se permite
reproducerea pe un suport.
UCMR-ADA solicită în acest sens ca metodologia să fie
modificată și în sensul de a cuprinde în anexă o listă completă
a tuturor remunerațiilor minime, în acord cu cele practicate în
Europa, remunerații diferențiate în funcție de tipul de suport și
numărul maxim de opere sau fragmente de opere muzicale ce
vor putea fi reproduse pe un suport.
Această listă a fost deja depusă de UCMR-ADA în arbitraj.

10

MONITORUL OFICIAL AL ROMÂNIEI, PARTEA I, Nr. 803/2.XII.2010

Pentru toate aceste motive, solicită să se dispună
modificarea art. 6 alin. (1) și (2) din metodologia criticată și
introducerea unui alineat (5) după cum urmează:
ăArt. 6. — (1) Producătorul va plăti UCMR-ADA pentru
reproducerea și distribuirea de opere muzicale pe teritoriul
României, pentru fiecare produs, o remunerație reprezentând
11% din baza de calcul.
(2) Remunerația datorată de utilizatori, pentru fiecare copie
distribuită, nu poate fi mai mică decât remunerațiile minime din
tabelul următor:
REMUNERAȚII MINIME — LEI
Tip suport

Vânzare Vânzare
standard
mid

Vânzare
budget

Solduri

Premium

CD/dIDVD

2,32

1,76

1,2

0,41

1,91

audio MC

1,31

0,96

0,60

0,22

1,1

...............................
(5) Beneficiază de reducerea remunerației la 9,009% din
baza de calcul utilizatorii care, în aplicarea prezentei
metodologii, nu înregistrează restanțe la plata remunerațiilor și
la depunerea raportărilor și nu reproduc opere muzicale din
repertoriu fără autorizare prealabilă.”
IV. Forma art. 7 din metodologia stabilită de completul de
arbitraj este incompletă și se impune modificarea acesteia față
de motivele de mai sus.
Solicită astfel modificarea alin. (2) și (3) ale art. 7 din
metodologia stabilită de completul de arbitraj și introducerea
după alin. (5) a unui alineat (6).
a) În mod nelegal și netemeinic, completul de arbitraj a
prevăzut ca un număr de 350 de exemplare din primul tiraj al
fiecărei fonograme să fie scutit de plata remunerației.
Cazurile în care reproducerea și distribuirea operelor
muzicale se pot face fără plata unei remunerații sunt în mod
expres și limitativ prevăzute de lege.
Reproducerea și distribuirea reglementate de metodologie,
pentru care completul de arbitraj a prevăzut scutirea de la plata
remunerației, nu fac parte din cazurile expres și limitativ
prevăzute de lege, astfel că sub acest aspect hotărârea arbitrală
este dată cu încălcarea Legii nr. 8/1996, cu modificările și
completările ulterioare.
Renunțarea la drept (la remunerație) poate fi realizată numai
de titularul dreptului de autor, eventual în condițiile negociate;
în speță nu există o astfel de renunțare.
În concluzie, solicită eliminarea din alin. (2) al art. 7 din
metodologie a mențiunilor privitoare la scutirea de la plata
remunerațiilor a unui număr de 350 de exemplare din fiecare
fonogramă.
b) Având în vedere că valoarea vânzării constituie baza de
calcul al remunerației nu doar în cazul vânzării la solduri, dar și
pentru
produsele
premium,
solicită
completarea
corespunzătoare a alin. (3) al art. 7 din metodologie.
c) Solicită introducerea unui alin. (6) la art. 7 din metodologie
care să reglementeze obligația utilizatorilor de a face disponibilă
oricărui vânzător cu amănuntul lista de prețuri la care poate fi
cumpărată orice cantitate dintr-un produs relevant.
Pentru a se încadra în noțiunea de PPD, lista respectivă
trebuie să fie accesibilă, fără niciun fel de condiționări sau
formalități prealabile, oricărui comerciant cu amănuntul.
În condițiile în care lista de prețuri nu este publicată astfel
încât să fie ușor și fără formalități accesibilă oricărui vânzător
cu amănuntul sau produsul, într-o cantitate cât de mică, nu este
vandabil către orice vânzător cu amănuntul, aceasta lista nu
reprezintă lista de prețuri ce cuprinde PPD-ul.

Față de toate motivele de mai sus, solicită modificarea
alin. (2) și (3) ale art. 7 din metodologie și introducerea alin. (6),
după cum urmează:
ăArt. 7. — (2) Pentru exemplarele distribuite de utilizator cu
titlu promoțional, gratuit, baza de calcul al remunerației o
reprezintă valoarea totală a costurilor de producție a
fonogramelor ca produs final.
(3) În situația produselor promoționale și a celor vândute la
solduri, baza de calcul al remunerației o reprezintă valoarea de
vânzare a tuturor unităților astfel vândute, așa cum rezultă din
facturi.
...............................
(6) Utilizatorul are obligația de a publica periodic lista de
prețuri la care orice vânzător cu amănuntul poate achiziționa de
la acesta sau de la distribuitorii săi exclusiv o cantitate cât de
mică din produsul relevant. Nu se consideră publicată lista, dacă
aceasta este disponibilă numai la sediul sau punctul de lucru al
utilizatorului ori se comunică numai la cerere. Lista poate fi
publicată prin mijloace de presă sau pe internet pe site-ul
utilizatorului.”
V. Pentru toate motivele de mai sus, solicită modificarea
art. 8, 9, 10 și 11 din forma metodologiei stabilită prin arbitraj și
reunirea dispozițiilor rămase într-un singur articol.
Așa cum a arătat mai sus, baza de calcul pentru produsele
budget și mid (în măsura în care vor fi mențiune) o constituie
PPD-ul corespunzător acestor tipuri de produse.
În acest sens este atât practica europeană dovedită de
UCMR-ADA în arbitraj, dar și înscrisurile depuse de UPFR.
În condițiile în care pentru produsele budget și mid există
PPD, este neîntemeiată reglementarea unei alte baze de calcul
distincte și separate de baza de calcul reglementată de act. 7 din
metodologie.
Pe cale de consecință, solicită eliminarea oricăror
reglementări distincte în metodologie a bazelor de calcul pentru
produsele budget și mid.
De asemenea, reglementarea bazei de calcul pentru solduri
la art. 9 din metodologie este redundantă în condițiile în care
era deja reglementată la art. 7 alin. (3).
Solicită prin urmare instanței modificarea art. 8 din
metodologie în sensul de a avea următorul conținut:
ăArt. 8. — (1) Nu este considerată vânzare budget, respectiv
mid vânzarea unor suporturi dintr-un album conținând opere
muzicale ce au fost fabricate special pentru vânzarea la preț
redus față de PPD-ul corespunzător vânzării standard.
(2) Nu este considerată vânzare la solduri vânzarea unor
suporturi dintr-un album ce au fost fabricate special pentru
vânzarea la prețuri de solduri.
(3) Produsele premium vor avea inscripționate pe suport
enunțul «Se distribuie gratuit în România numai pentru
promovarea...».
(4) Produsele distribuite gratuit vor avea inscripționate pe
suport enunțul «Nu este destinat vânzării. Se distribuie gratuit».”
Art. 9, 10 și 11 rămân fără obiect.
VI. Completul de arbitraj a înlăturat neîntemeiat și nemotivat
solicitarea UCMR-ADA de inserare pe suport și pe coperta
produsului a numărului autorizației și a teritoriului pentru care a
fost acordată.
Procedând astfel, completul de arbitraj a încălcat sau cel
puțin limitat dreptul UCMR-ADA de a monitoriza, prin orice
mijloace, activitatea utilizatorilor, drept prevăzut de art. 37
alin. (2) din Legea nr. 8/1996, cu modificările și completările
ulterioare.
Inserarea acestor mențiuni constituie mijlocul eficient de a
face distincție între reproducerile autorizate și cele neautorizate
de UCMR-ADA și pentru stabilirea din ce tiraj fac parte acestea.
În egală măsură, terții trebuie să fie informați asupra limitei
teritoriale pentru care a fost acordată autorizația licență
neexclusivă în temeiul metodologiei, limită teritorială prevăzută
de art. 3 din metodologie.

MONITORUL OFICIAL AL ROMÂNIEI, PARTEA I, Nr. 803/2.XII.2010
În concluzie, solicită modificarea art. 13 din metodologia
criticată, prin inserarea unei lit. e1) și completarea
corespunzătoare a alin. (2) al aceluiași articol, după cum
urmează:
ăArt. 13. — (1) [...]:
e1) numărul și data autorizației licență neexclusivă încheiate
cu UCMR-ADA și teritoriul pentru care a fost acordată, cuprinse
în marcajul «UCMR-ADA nr. .............../................., exclusiv
pentru România»;
...............................
(2) Marcajele prevăzute la alin. (1) lit. a), b), c), e), e1) și g)
vor fi inscripționate și pe suportul pe care sunt fixate sau
reproduse operele muzicale.”
VII. A mai solicitat apelanta modificarea alin. (2) și (4) ale
art. 14 din metodologia stabilită de completul de arbitraj, arătând
că reglementarea actuală a alin. (2) al art. 14 din metodologie
este inaplicabilă, motiv pentru care nu corespunde scopului
reglementării. Astfel, deși prevede obligația utilizatorilor de a
comunica către UCMR-ADA lista de prețuri cuprinzând PPD-ul,
dispoziția nu stabilește niciun termen în acest sens.
Pentru acest motiv, solicită modificarea alin. (2) al art. 14 din
metodologie după cum urmează: Art. 14 (1) ....
ă(2) Utilizatorii vor comunica UCMR-ADA, odată cu raportul
prevăzut la art. 15 și ori de câte ori este modificată, în termen de
maximum 3 zile de la modificare, lista de prețuri cuprinzând
PPD-ul, listă de prețuri publicată periodic de către aceștia.”
În egală măsură, pentru necomunicarea listei de prețuri,
informațiile esențiale pentru stabilirea remunerațiilor datorate de
utilizator, metodologia stabilită de completul de arbitraj nu
stabilește nicio sancțiune, astfel că lipsește de efect real
instituirea în sarcina utilizatorului a obligației de comunicare a
acesteia către UCMR-ADA.
Prin urmare, solicită completarea alin. (4) al art. 14 din
metodologie după cum urmează:
ăArt. 14 ... (4) Întârzierea comunicării catalogului sau a listei
de prețuri, precum și întârzierea plății remunerațiilor dau dreptul
UCMR-ADA ca, după o prealabilă notificare, să refuze pe viitor
cererile de autorizare formulate de acel utilizator până la
reglementarea integrală a situației.”
VIII. Prevederile art. 15 alin. (1) din metodologia stabilită de
completul de arbitraj nu asigură acuratețea și ușurința necesară
întocmirii raportărilor și prelucrării acestora iar alin. (2) solicită a
fi eliminat din metodologie.
Astfel, informațiile privitoare la număr de catalog, tipul de
suport, număr de unități etc. trebuie să fie furnizate defalcat
pentru fiecare album în parte.
Solicită astfel să se dispună modificarea alin. (1) al art. 15
din metodologie în sensul de a avea următorul conținut:
ăArt. 15. — (1) Până la data de 20 a lunii următoare fiecărui
trimestru, utilizatorii au obligația de a comunica UCMR-ADA un
raport cuprinzând, pentru trimestrul încheiat:
a) numele/denumirea producătorului și datele sale de
identificare;
b) titlurile albumelor reproduse și distribuite, cu indicarea
pentru fiecare album și pentru fiecare tip de suport în parte a:
1. numărului de catalog;
2. numărului și datei autorizației licență neexclusivă încheiate
cu UCMR-ADA;
3. tipului/tipurilor de suport;
4. numărului de unități distribuite;
5. tipului/tipurilor de distribuire (standard/mid/budget/solduri/
premium/gratuit);
6. PPD-ul corespunzător pentru produsele distribuite
standard, mid, budget și premium;
7. valoarea totală de vânzare pentru produsele distribuite la
solduri sau promoțional (gratuit);
d) ștampila, numele, prenumele, calitatea și semnătura
reprezentantului legal al utilizatorului.”

11

Pentru motivele dezvoltate în prezentul apel referitoare la
inadmisibilitatea, imposibilitatea și inutilitatea stabilirii prin
metodologie a modelelor de cerere de autorizare și de raport,
solicită, de asemenea, eliminarea din metodologie a dispozițiilor
alin. (2) al art. 15.
IX. Prevederile art. 16 alin. (1) din metodologia stabilită de
completul de arbitraj sunt nelegale și netemeinice în forma în
care au fost stabilite.
Potrivit art. 134 alin (2) lit. d) din Legea nr. 8/1996, cu
modificările ulterioare, UCMR-ADA are obligația de a distribui
remunerațiile în termen de maximum 6 luni de la data colectării
acestora.
În forma actuală a metodologiei repartizarea remunerațiilor
devine imposibilă în acest termen pentru ca remunerația este
incertă în funcție de retururile acceptate de utilizatori.
În esență, retururile depind în special de voința utilizatorului
de a accepta sau nu retururi și de a stabili cu partenerii săi
termene maxime în care pot fi acceptate acestea.
Pentru ca o astfel de dispoziție să se încadreze în limitele
legale și să poată fi aplicabilă este necesară modificarea
prevederilor art. 16 alin. (1) din metodologie.
Prin urmare, solicită modificarea art. 16 alin. (1) din
metodologie după cum urmează:
ăArt. 16. — (1) Remunerațiile nu vor fi achitate pentru
suporturile vândute în trimestrul de raportare și returnate
utilizatorului în același trimestru și cu condiția ca retururile să fie
înregistrate potrivit legii în documentele contabile ale
utilizatorului și clientului său.”
Cererea de apel a fost legal timbrată și a fost întemeiată în
drept pe dispozițiile Legii nr. 8/1996, cu modificările ulterioare,
Convenției de la Berna, ratificată de România prin Legea
nr. 77/1998, ale art. 6 din Convenția europeană a drepturilor
omului și ale art. 1 din Primul Protocol adițional la Convenția
europeană a drepturilor omului, ale art. 282 și următoarele din
Codul de procedură civilă și pe toate celelalte prevederi legale
incidente în cauză.
Intimata UPFR a formulat întâmpinare la data de 18 mai
2009, prin care a solicitat respingerea apelului ca nefondat.
Intimata a susținut că arbitrii au stabilit forma finală a
metodologiei în limitele cererilor formulate de ambele părți, pe
baza înscrisurilor depuse de acestea la dosar și cu respectarea
strictă a dispozițiilor Legii nr. 8/1996.
În mod corect, completul de arbitraj a respins pretențiile
formulate direct în arbitraj, apreciind că neîndeplinirea procedurii
prealabile a negocierii constituie un fine de neprimire. Totodată,
apelanta a adus modificări metodologiilor negociate și acestea
nu constituie apărări a căror ignorare să conducă la încălcarea
dreptului său la un proces echitabil.
Cu privire la excepția inadmisibilității invocate de UCMR-ADA
față de cererea UPFR de a fi stabilite prin arbitraj și modele-tip
de cereri de autorizare, intimata a arătat că aceasta solicitase în
arbitraj și stabilirea unui contract standard de autorizare a
producătorilor, cerere pe care completul arbitral a respins-o,
considerând necesară numai stabilirea formularelor tipizate ale
cererilor de arbitrare.
Mai mult, chiar forma de metodologie propusă de apelantă
cuprinde aceste formulare tipizate, astfel încât apelanta nu
justifică interesul acestei critici.
Cu privire la noțiunea de ăproducător”, intimata a arătat că și
contractele încheiate la nivel internațional între IFPI și BIEM
folosesc această noțiune și, potrivit art. II alin. 1 din contractul
depus de intimată, ăsocietatea acordă producătorului, în
condițiile și în limitele fixate în prezentul contract, dreptul
nonexclusiv de a proceda la înregistrări sonore de opere din
repertoriul societății, de a face după aceste înregistrări discuri,
benzi sau casete (...) și de a le pune în circulație sub marca sau
sub mărcile sale cu scopul vinderii lor către public...”.
Potrivit practicii curente locale și internaționale, pentru
operele muzicale reproduse pe suporturi distribuite pe teritoriul

12

MONITORUL OFICIAL AL ROMÂNIEI, PARTEA I, Nr. 803/2.XII.2010

unei țări, obligația achitării drepturilor mecanice revine numai
producătorilor, ceea ce reiese inclusiv din situația depusă de
intimată la dosar cu privire la tipul și cuantumul remunerației
colectate de organismele de gestiune ale autorilor din celelalte
țări. Se observă că remunerația se determină prin aplicarea unui
procent determinat la PPD, acesta reprezentând de fapt prețul
practicat de producător și publicat de acesta pentru distribuitor.
Chiar din modul de calcul al remunerației rezultă că aceasta este
datorată numai de către producător, în funcție de prețul cu care
acesta vinde către distribuitori copiile operelor muzicale.
De altfel, și apelanta a utilizat noțiunea de producător în toate
propunerile sale și a convocat la negocieri numai reprezentanți
ai producătorilor și pe UPFR în calitate de structură asociativă
a producătorilor, astfel că prin metodologie nu se pot crea
drepturi și obligații opozabile și altor persoane decât cele ale
căror reprezentanți au fost convocați și au participat la stabilirea
lor.
A arătat intimata că prin producător în sensul metodologiei se
înțelege ăorice persoană juridică sau persoană fizică autorizată
care realizează sau organizează realizarea de copii ale uneia
sau mai multor opere muzicale pe care le pune în circulație în
scopul distribuirii către public”, iar această definiție nu contravine
prevederilor art. 103 alin. (2) din Legea nr. 8/1996 și nici
interpretării logice a dispozițiilor art. 141 alin. (2) și art. 40 din
lege privind epuizarea dreptului de distribuire la prima vânzare
sau la primul transfer de drept de proprietate asupra originalului
ori copiilor unei opere de către titularul de drepturi sau cu
consimțământul acestuia, precum și la prezumția că în cazul
cesiunii dreptului de reproducere a unei opere se cesionează și
dreptul de distribuire a copiilor acestei opere.
Prin urmare, susține intimata, autorizația — contract de
cesiune neexclusivă trebuie să cuprindă atât dreptul de
reproducere, cât și pe cel de distribuire, în caz contrar aceasta
fiind lipsită de aplicabilitate.
Prin utilizarea denumirii generice de utilizator și prin
separarea celor două drepturi, respectiv reproducere și
distribuire, apelanta încearcă în fapt să lărgească nejustificat
sfera categoriilor de persoane cărora li se va aplica metodologia
și care ar fi astfel obligate să plătească remunerații.
Din categoria utilizatorilor vizați de această metodologie nu
fac parte fabricanții și distribuitorii, deoarece fabricantul este cel
care realizează doar activități de reproducere la comanda unui
producător, iar distribuitorul este cel care realizează acte
ulterioare de vânzare a produsului după ce acesta a fost pus în
circulație pentru prima oară de producător și după ce dreptul de
distribuire a fost epuizat. Prin urmare, în sarcina acestora nu pot
fi reținute obligații prin metodologia ce face obiectul arbitrajului
de față.
Cu privire la remunerația minimă, intimata a arătat că pentru
determinarea unor remunerații echitabile pentru ambele părți
este necesară aplicarea cumulativă a criteriilor enumerate de
art. 1311 alin. (1) lit. a)—h) din lege, iar aplicarea practicilor
europene trebuie să fie adaptată la realitățile de pe piața internă
românească.
Și la nivel european este recunoscut principiul stabilirii
remunerației minime în funcție de prețurile practicate de
producător (PPD)/veniturile obținute de acesta și nu de
distribuitor.
A mai susținut intimata că stabilirea procentului ce urmează
a fi aplicat asupra bazei de calcul în scopul determinării
remunerației și a cuantumului remunerației minime se face prin
raportare la veniturile obținute de producători din utilizarea
repertoriului autorizat de UCMR-ADA, fiind depuse copii ale
listelor de prețuri practicate de producătorii români pe piața din
România și statistici ce reflectă evoluția veniturilor obținute de
aceștia din vânzarea de suporturi ce conțin înregistrări sonore.
Chiar din tabelele prezentate de apelantă rezultă faptul că
remunerația procentuală de 9,009% este regula și nicidecum
excepția.

A susținut intimata caracterul ilegal al condiției de a achita la
termen remunerațiile pentru a beneficia de procentul de 9,009%,
având în vedere că, potrivit metodologiei, în caz de întârziere
producătorul este obligat la penalități de întârziere.
Întâmpinarea a fost întemeiată în drept pe dispozițiile art. 115
și 119 din Codul de procedură civilă și ale art. 1312 alin. (3)—(8)
din Legea nr. 8/1996, republicată.
În apel a fost încuviințată și administrată proba cu înscrisuri
pentru ambele părți.
Examinând hotărârea apelată prin prisma motivelor de critică
mai sus expuse, văzând și apărările intimatei și dispozițiile
art. 296 din Codul de procedură civilă, Curtea constată că apelul
este fondat, în limitele și pentru considerentele care urmează a
fi arătate în continuare:
1. Primul motiv de critică privește admiterea excepției lipsei
procedurii prealabile de către completul de arbitraj cu privire la
o parte din prevederile metodologiei propuse de apelanta
UCMR-ADA și la modificările aduse pe parcursul procedurii
arbitrajului de către apelantă.
Curtea reține că, potrivit art. 1312 alin. (3) lit. b) din Legea
nr. 8/1996, republicată, ăOficiul Român pentru Drepturile de
Autor poate fi solicitat, pentru inițierea procedurii de arbitraj
efectuate de către arbitri, în următoarele situații: (... ) b) cele
două părți aflate în negociere nu au putut conveni o formă unică
a metodologiei în termenul prevăzut la alin. (1);”.
Prin urmare, în această ipoteză (ca și în orice procedură de
arbitraj), scopul și rațiunea arbitrajului sunt de a media un
conflict, de a dezlega o chestiune litigioasă.
Or, dacă prevederile introduse în metodologie pentru prima
dată în cursul arbitrajului nu au fost discutate anterior între părți,
acestea nu fac obiectul unui conflict și nu există o rațiune pentru
care acestea să fie arbitrate.
Nu se pune problema încălcării art. 13 din Convenția de la
Berna printr-o astfel de măsură, deoarece necesitatea protecției
drepturilor autorilor nu este în mod direct atinsă, fiind la
latitudinea părților interesate negocierea ulterioară a unor
condiții de remunerație superioare.
De asemenea, Curtea notează că nici dispozițiile art. 6 din
Convenția europeană a drepturilor omului nu sunt încălcate,
deoarece aceste prevederi, care garantează dreptul la un
proces echitabil, nu reglementează un drept absolut și nu exclud
dreptul statelor de a reglementa proceduri supuse unor condiții
și termene, iar necesitatea ca aspectele arbitrate să fi fost
anterior negociate fără succes este o astfel de condiție, permisă.
De asemenea, chestiunea nu constituie nicio încălcare a
dispozițiilor art. 1 din Primul Protocol adițional la Convenția
europeană a drepturilor omului, simpla împrejurare că apelanta,
organism de gestiune a drepturilor de autor, este nemulțumită de
întinderea recunoscută de completul de arbitraj unui drept dintre
cele aflate în domeniul său de gestiune neechivalând cu
încălcarea drepturilor patrimoniale ale autorilor, mai ales că
procedura pendinte are caracter privat și este rezultatul
negocierii, respectiv arbitrajului cu privire la modalitatea
concretă în care protecția drepturilor amintite se va realiza.
În privința invocării dispozițiilor art. 131 și 1312 din Legea
nr. 8/1996, Curtea notează că nu este aplicabilă regula în sensul
că ceea ce nu este interzis este permis, ci chestiunea se
dezleagă prin aplicarea regulii de interpretare teleologică, astfel
cum s-a arătat mai sus, concluzia inadmisibilității invocării
aspectelor noi direct în arbitraj rezultând din scopul și rațiunea
reglementării procedurii pendinte.
2. Argumentele expuse mai sus duc la reținerea temeiniciei
celui de-al doilea motiv de apel, prin care apelanta a reclamat la
rândul său conduita intimatei UPFR de a supune direct
arbitrajului, fără negociere prealabilă, anumite clauze din
metodologia propusă.
a) Astfel, este vorba despre clauzele referitoare la vânzarea
la prețuri de ofertă (mid), care se regăsește în metodologia
propusă de intimata UPFR (fila 58 în dosarul ORDA, unde se

MONITORUL OFICIAL AL ROMÂNIEI, PARTEA I, Nr. 803/2.XII.2010
propune introducerea unui articol nou cu acest obiect), cât și în
anexa cuprinzând remunerațiile minime (fila 65 în același dosar).
Această prevedere nu se regăsește în documentele de la
dosar ce reflectă stadiul negocierilor, astfel încât Curtea nu
poate reține că ea a făcut obiectul divergenței pentru a putea fi
dedusă completului de arbitraj, conform celor mai sus arătate.
b) A mai susținut apelanta că aceeași concluzie se impune
și cu privire la chestiunea produselor budget, însă Curtea
constată că în art. 10 din metodologia propusă inițial completului
de arbitraj de apelanta UCMR-ADA (fila 27 în dosarul ORDA)
se regăsește o dispoziție referitoare la vânzarea la prețuri
promoționale (budget), astfel că însăși atitudinea apelantei
dovedește contrariul celor susținute prin cererea de apel.
c) În privința cuprinsului cererii de autorizare, Curtea
notează, pe de o parte, că prin cererea de apel nu s-a arătat în
concret care dintre mențiunile acestei cereri au fost deduse
direct în apel, făcându-se trimitere generică la dispozițiile art. 4
alin. (2) teza a II-a și alin. (3) din metodologia stabilită de
completul de arbitraj, iar pe de altă parte, că prin chiar forma
propusă de apelantă completului de arbitraj au fost cuprinse, în
art. 4 alin. (2), mențiunile cererii de autorizare.
Prin urmare, aceste chestiuni au făcut obiectul negocierii
părților, iar simpla împrejurare că în forma metodologiei stabilită
de complet se regăsesc o serie de mențiuni ale cererii în discuție
care nu au fost cuprinse în forma actului propusă de apelantă nu
echivalează cu deducerea lor direct arbitrajului, fiind evident că
au făcut obiectul negocierii, câtă vreme ambele părți s-au referit
la acestea în actele depuse.
d) Scutirea de la plata drepturilor de autor a unui număr de
exemplare, prevăzută de art. 7 alin. (2), a făcut, de asemenea,
obiectul negocierilor, după cum rezultă din punctul de vedere
exprimat de intimata UPFR în documentul depus la dosarul
ORDA — fila 58, în care se consemnează că în variantele
anterioare ale metodologiei emise de UCMR-ADA (începând din
anul 2005), astfel că nici sub acest aspect susținerile apelantei
nu sunt fondate.
e) În privința bazei de calcul pentru produse la prețuri de
ofertă (mid) și pentru produsele budget, preluată la art. 11 din
metodologie, Curtea a reținut mai sus, la analiza pct. a) și b),
că, într-adevăr, chestiunea produselor mid nu a făcut obiectul
negocierii, în schimb produsele budget au fost cuprinse în
variantele anterioare ale metodologiei negociate, chiar și în
varianta propusă de apelantă, astfel încât, pentru aceleași
considerente, reține că dispozițiile referitoare la primele produse
(mid) nu puteau face obiectul arbitrajului, însăși produselor
budget nu li se aplică același raționament.
f) A mai susținut apelanta că anexele metodologiei nu au fost
supuse negocierii, fiind vorba despre conținutul-tip al cererii de
autorizare a producției fonografice și al raportului de vânzări.
Sub aceste aspecte, Curtea reține că nu a rezultat din
documentele depuse la dosar că aceste anexe au făcut obiectul
negocierii anterioare, dezbaterea purtând asupra aspectelor
legate de conținutul cererii de autorizare, respectiv al raportului
de vânzări, prevăzut de art. 15 alin. (1), și această critică fiind
întemeiată.
În consecința celor arătate cu privire la acest motiv de apel,
Curtea constată că se impune modificarea în parte a
metodologiei, în sensul înlăturării din cuprinsul metodologiei a
dispozițiilor referitoare la vânzarea la prețuri de ofertă (mid),
inclusiv pe cele referitoare la baza de calcul pentru această
categorie de produse, precum și a anexelor I și II, precum și a
dispozițiilor art. 4 alin. (3) și art. 15 alin. (2), care făceau referire
la existența anexelor menționate.
3. În cadrul celui de-al treilea motiv de apel s-a invocat
omisiunea completului de arbitraj de a se pronunța cu privire la
inadmisibilitatea cererii intimatei UPFR de a se stabili prin
arbitraj și modelele-tip pentru cererea de autorizare și pentru
raportul de vânzări.

13

Curtea constată că nu se poate vorbi despre o
inadmisibilitate de plano a extinderii arbitrajului asupra
conținutului tip al acestor documente, însă, având în vedere că
metodologia se referă în cuprinsul său la conținutul lor în art. 4
alin. (2) și, respectiv, art. 15 alin. (1), consideră inutil și lipsit de
oportunitate a stabili și un conținut-tip al acestor documente.
Acest argument se adaugă celui menționat la motivul 2 de
apel, care a reținut necesitatea înlăturării acestor anexe din
conținutul metodologiei.
4. Acest motiv de critică vizează reținerea greșită de către
completul de arbitraj a împrejurării că părțile au convenit cu
privire la unele aspecte, despre care apelanta susține în realitate
existența unei divergențe.
Dacă așa stau lucrurile, pe calea prezentului apel se pot
invoca toate neconcordanțele dintre cele reținute de completul
de arbitraj și situația reală ce rezultă din documentația depusă
la dosar, astfel încât Curtea reține că nu se impun considerații
suplimentare cu privire la acest motiv de apel.
5. În continuare, apelanta UCMR-ADA critică pe rând mai
multe texte din cuprinsul metodologiei, aceste critici urmând a fi
înlăturate, cu excepția uneia, pentru motivele care urmează a fi
arătate:
I. A. A susținut apelanta că noțiunea de producător cuprinsă
în art. 2 lit. b) din metodologie încalcă prevederile art. 103
alin. (2) din Legea nr. 8/1996 și ale art. 35 alin. (1) și (2) din
Legea nr. 24/2000 privind normele de tehnică legislativă.
Art. 2 lit. b) din metodologie definește producătorul ca fiind
ăorice persoană juridică sau persoană fizică autorizată care
realizează sau organizează realizarea de copii ale uneia sau
mai multor opere muzicale pe care le pune în circulație în scopul
distribuirii către public.”
Pe de o parte, Curtea reține că stabilirea într-o hotărâre
pronunțată de un complet de arbitraj a unui alt înțeles pentru o
noțiune definită legal anterior nu constituie o încălcare a actului
normativ ce reglementează tehnica legislativă, deoarece
hotărârea în discuție nu reprezintă un act normativ, ea fiind
emisă de un organism privat într-o procedură de arbitraj, având
efecte exclusiv între părțile arbitrajului, iar Legea nr. 24/2000
este aplicabilă modului de concepere a textelor actelor
normative.
Pe de altă parte, Curtea reține dispozițiile art. 103 alin. (2)
din Legea nr. 8/1996, modificată, invocate de apelantă, potrivit
cărora: ăProducătorul de înregistrări sonore este persoana fizică
sau juridică ce are inițiativa și își asumă responsabilitatea
organizării și finanțarea realizării primei fixări a sunetelor, fie că
acestea constituie sau nu o operă în sensul prezentei legi.”
Apelanta a susținut că metodologia se adresează tuturor
persoanelor care realizează acte de reproducere și distribuire a
operelor muzicale fixate pe înregistrări sonore, și nu doar
producătorilor de fonograme. Prin urmare, a propus ca
denumirea de ăproducător”, care nu poate, în opinia sa, să aibă
alt înțeles decât cel cuprins în textul mai sus citat, să fie înlocuită
în metodologie cu cea de ăutilizator”, care este potrivit propunerii
apelantei, oricare dintre persoanele fizice ori juridice ce
realizează sau organizează activități de reproducere și/sau de
punere în circulație a operelor muzicale fixate pe fonograme
destinate distribuirii către public.
Din interpretarea coroborată a prevederilor art. 104 alin. (1)
din lege, potrivit cărora ăÎn cazul reproducerii și distribuirii
înregistrărilor sonore, producătorul este în drept să înscrie pe
suporturile acestora, inclusiv pe coperte, cutii și alte suporturi
materiale de ambalare, pe lângă mențiunile privind autorul și
artistul interpret sau executant, titlurile operelor, anul primei
publicări, marca de comerț, precum și numele ori denumirea
producătorului”, și ale art. 105 alin. (1) lit. b): ăÎn condițiile
prevăzute la art. 92 alin. (1), producătorul de înregistrări sonore
are dreptul patrimonial exclusiv de a autoriza sau de a interzice
următoarele: (... ) b) distribuirea propriilor înregistrări sonore;”,
Curtea reține că producătorul realizează atât reproducerea
operelor, cât și distribuirea acestora.

14

MONITORUL OFICIAL AL ROMÂNIEI, PARTEA I, Nr. 803/2.XII.2010

În schimb, persoanele care efectuează exclusiv acte de
punere în circulație a operelor muzicale fixate pe fonograme nu
sunt producători în sensul legii, dar specificul activității lor le-ar
include în noțiunea de ăutilizatori” susținută de apelanta
UCMR-ADA.
Prin urmare, prin folosirea noțiunii de ăutilizatori’’ în
accepțiunea apelantei arătată mai sus se va produce lărgirea
sferei persoanelor cărora metodologia le este aplicabilă la
persoane ce nu au participat la negociere sau la arbitraj și cărora
în fapt metodologia nu li se adresează.
Or, față de caracterul relativ al procedurii negocierii și,
respectiv, al celei de arbitraj, nu poate fi primită o astfel de
concluzie, a obligativității dispozițiilor metodologiei și față de alte
persoane, străine de raportul juridic astfel creat.
Totodată, această soluție este în concordanță și cu noțiunea
de producător, astfel cum este ea definită de art. 103 alin. (2)
din lege.
I.B. În privința prevederilor art. 2 lit. e) din metodologie,
apelanta a solicitat ca definiția produsului premium să se refere
la suportul înregistrat ăoferit gratuit ca bonus”, or, având în
vedere semnificația cuvântului bonus, de gratificație, Curtea nu
poate primi această propunere, care ar duce la o exprimare
pleonastică în cuprinsul art. 2 lit. e) (ăoferit gratuit ca gratificație”).
I.C. În privința dispozițiilor art. 2 lit. g din metodologie, Curtea
constată că acestea cuprind definiția noțiunii de produse mid, or
s-a reținut mai sus că remunerațiile pentru aceste produse nu
pot face obiectul arbitrajului, nefiind negociate anterior, iar
temeinicia acelui motiv de critică va duce la înlăturarea din
metodologie a tuturor dispozițiilor referitoare la această
categorie de produse.
I.D. Apelanta a criticat și dispoziția cuprinsă în art. 2 lit. h) din
metodologie, susținând că în mod greșit s-a raportat completul
de arbitri la prețul de lansare al produsului, precum și că s-ar
impune stabilirea ca de la lansare și până la vânzarea
produsului budget să fi trecut cel puțin un an.
Curtea apreciază că argumentul invocat, al practicii
europene, nu este suficient pentru a duce la concluzia
nelegalității sau cel puțin a caracterului inoportun al acestei
prevederi.
În privința raportării prețului la PPD (ăpublished price for
dealers”), acesta a fost definit de apelantă, prin raportarea la
metodologiile interne ale unor alte state (cum sunt Elveția sau
Marea Britanie), ca fiind prețul cel mai mare comunicat de
producător sau de distribuitorul oficial.
A susținut apelanta că PPD-ul ar reflecta realitatea numai în
condițiile în care producătorii din România ar face public și
accesibil prețul fonogramelor către orice vânzător cu amănuntul,
iar dovada publicității acestui preț ar fi comunicată și apelantei
UCMR-ADA, or, potrivit art. 14 alin. (2) din metodologie,
producătorii au atât obligația de a publica lista de prețuri
cuprinzând PPD-ul, cât și de a comunica periodic această listă
către UCMR-ADA.
Prin urmare, metodologia asigură prin dispozițiile sale
cerințele arătate de apelantă, astfel încât nu se poate reține că
prețul în discuție nu poate fi corect stabilit.
Curtea notează că nu poate lua o decizie referitoare la forma
unui text al metodologiei în funcție de o prezumție (trasă de
apelantă) în sensul conduitei eventuale a producătorilor de a nu
respecta prevederile metodologiei.
Dimpotrivă, producătorii (prin UPFR), fiind parte în arbitraj,
vor fi ținuți de hotărârea pronunțată, ce le va fi opozabilă.
II. Un alt motiv de critică referitor la textele metodologiei a
privit art. 3, apelanta aducând argumente în legătură cu
teritorialitatea operațiunilor de reproducere și distribuire a
operelor muzicale.
Or, argumentele prezentate mai sus în cadrul expunerii
motivelor de apel, referitoare la forma art. 3 din metodologie, nu
au fost negociate anterior arbitrajului, de vreme ce în însăși
forma inițială a metodologiei depusă la ORDA de apelanta

UCMR-ADA, art. 3 nu are forma pe care o propune apelanta
prin cererea de apel. De altfel, nici documentația depusă inițial
de intimata UPFR, care reproducea comparativ propunerile
celor două părți și observațiile UPFR față de aspectele
considerate de aceasta în divergență, nu cuprinde
nicio mențiune despre problemă.
În forma metodologiei propusă în arbitraj la termenul din
28 noiembrie 2008, UCMR a propus o altă formă a textului, dar
nici aceasta nu cuprindea alineatul al doilea al propunerii din
apel, referitoare la distribuirea pe un alt teritoriu a operelor
muzicale reproduse în România, iar în textul alineatului 1 al
articolului în acea formă nu era cuprinsă nici mențiunea privind
limitarea distribuirii prin cuvântul ăexclusiv”.
În aceste condiții, Curtea a expus deja considerentele pentru
care chestiunile ce nu au făcut obiectul negocierii nu pot fi
primite direct în arbitraj (și cu atât mai puțin direct în prezentul
apel) și nu poate lua o altă decizie cu privire la aspectele deduse
direct completului de arbitraj de către apelantă decât a decis cu
privire la chestiunile aduse direct de intimata UPFR.
III. Cu privire la art. 4 din metodologie, apelanta a propus o
formă care prevede un număr mai mare de mențiuni obligatorii
ale autorizației licență neexclusivă, invocând în acest sens
necesitatea colectării remunerațiilor cuvenite autorilor cu
celeritate.
Și această critică este nefondată.
Pe de o parte, Curtea notează că în cererea de apel au fost
introduse în forma propusă pentru art. 4 din metodologie mai
multe mențiuni decât au fost solicitate în fața completului de
arbitri [e.g.: j) tirajul solicitat a se autoriza pentru fiecare tip de
suport; k) costul total de producție estimat; I) data la care sau
începând cu care va fi reprodus albumul ș.a.], ceea ce constituie
cel puțin o încălcare a art. 294 din Codul de procedură civilă.
Aceeași observație se impune și pentru forma propusă în
motivele de apel pentru alin. 3 al art. 4 (referitor la încheierea de
acte adiționale pentru reeditări, suplimentare a tirajelor sau
extindere a perioadei de valabilitate a autorizării), care în
propunerea depusă la dosarul de arbitraj (inclusiv în forma din
28 noiembrie 2008) are alt conținut.
Pe de altă parte, chiar și cu privire la mențiunile obligatorii
ale cererii de autorizare pretinse de apelantă și necuprinse în
metodologia stabilită de completul de arbitraj, dar care au fost
incluse în negociere și în propunerea depusă la dosarul ORDA,
Curtea consideră că nu se impune includerea lor în textul art. 4
din metodologie.
Are în vedere același principiu invocat de apelantă, al
celerității colectării remunerațiilor, iar o documentație excesiv de
stufoasă ar putea afecta acest principiu, dar și împrejurarea că
apelanta UCMR-ADA are în competență dreptul, dar și obligația
de a asigura colectarea sumelor datorate cu titlu de drepturi de
autor, fiind în sarcina sa de a efectua verificările necesare
stabilirii sumelor cuvenite cu acest titlu.
Nu în ultimul rând este pertinent în același sens și
argumentul susținut de intimată în sensul că o parte dintre
mențiunile pretinse a fi incluse în cerere de către apelantă nu
se află la îndemâna producătorului la momentul solicitării cererii
de autorizare, deoarece contractele cu fabricanții de suporturi
sau alte convenții legate de reproducere și de distribuirea
ulterioară pot fi încheiate ulterior autorizării, iar condițiile
concrete în care aceste operațiuni se vor desfășura nu sunt
cunoscute la acel moment.
IV. Curtea constată că și critica adusă în raport de conținutul
art. 6 din metodologie este nefondată.
Argumentul încălcării regulilor concurențiale nu poate fi primit
câtă vreme în speță se discută despre remunerații pentru
drepturi de autor, iar apelanta UCMR-ADA este îndreptățită a
apăra și valorifica exclusiv drepturile acestora, și nu ale altor
producători decât cei ce fac parte din uniunea intimată.
Pe de altă parte, Curtea notează că această chestiune, fiind
stabilită de arbitri prin evaluarea pozițiilor exprimate de părți în

MONITORUL OFICIAL AL ROMÂNIEI, PARTEA I, Nr. 803/2.XII.2010
arbitraj, și nu strict în aplicarea unor dispoziții legale (în prezența
acestora însuși arbitrajul nu ar mai fi fost necesar sub acest
aspect), nici nu se impunea aducerea unor argumente juridice
pentru stabilirea cuantumului remunerației procentuale și a
remunerațiilor minime pe tipuri de produse, ci doar adoptarea
unei soluții echilibrate și apropriate de realitățile românești.
Curtea consideră că, deși aparent stabilirea unei remunerații
mai mici decât cea solicitată de UCMR-ADA dăunează autorilor,
în condițiile în care comercializarea reproducerilor operelor
muzicale pe piața românească se face la un nivel scăzut,
menținerea prețurilor la un nivel echilibrat va conduce la
creșterea vânzărilor și, implicit, a cuantumului remunerațiilor
încasate de autori.
În consecință, nu se impune adoptarea unei alte forme
pentru art. 6 decât cea reținută de completul de arbitraj.
IV. În privința formei art. 7 din metodologie, apelanta a
invocat împrejurarea că la alineatul al doilea s-a prevăzut în mod
nelegal ca un număr de 350 de exemplare din primul tiraj să fie
scutit de plata remunerației.
Se poate observa că în prezentarea comparativă a celor
două variante propuse de părți intimata UPFR a arătat că
apelanta a propus în timpul negocierilor în anul 2005 ca această
scutire să fie acordată pentru 50 de exemplare, în variantele
ulterioare a propus ca scutirea să privească 100 și apoi
150 de exemplare.
Această afirmație a intimatei cu privire la conținutul
negocierilor anterioare nu a fost contestată de apelantă.
În baza acestor împrejurări, având în vedere acordul anterior
al apelantei în această privință, Curtea consideră că se impune
modificarea art. 7 din metodologie, în sensul ca numărul de
exemplare din primul tiraj pentru care se acordă scutirea de la
plata remunerației să fie de 150.
În privința alineatului al treilea al art. 7, Curtea constată că
acesta are, în motivele de apel, altă formă decât cea propusă în
fața completului de arbitraj la data de 28 noiembrie 2008, astfel
încât nu se consideră învestită legal cu aceste critici, față de
dispozițiile art. 294 din Codul de procedură civilă.
Aceeași concluzie se impune și pentru propunerea de
includere în art. 7 alin. 6, ce nu se regăsește în forma de
metodologie propusă de apelantă cu ocazia arbitrajului.
V. Față de cele de mai sus rezultă că susținerea cuprinsă la
acest punct al motivelor de apel poate fi primită exclusiv în
măsura în care criticile anterioare au fost reținute ca temeinice,
și anume în privința acelor dispoziții din art. 8 din metodologie
care se referă la produsele mid.
VI. Nu se impune nici includerea obligației de înscriere pe
suportul și coperta produsului a numărului autorizației și a
teritoriului pentru care a fost acordată, având în vedere că, odată
cu indicarea producătorului, apelanta are posibilitatea verificării
întinderii limitelor autorizației, aceasta fiind sarcina sa. De altfel,
art. 15 prevede obligația producătorului de întocmire și

15

comunicare a raportului trimestrial, ale cărui mențiuni vor servi
scopului urmărit de apelantă.
VII. În privința instituirii unui termen pentru executarea
obligațiilor stabilite prin art. 14 în sarcina producătorilor, Curtea
constată că textul prevede că producătorul are obligația de a
publica periodic lista prețurilor și totodată de a o comunica
UCMR-ADA. Este evident în acest sens că, odată cu întocmirea
sa, sunt obligatorii atât publicarea, cât și comunicarea sa către
apelantă.
La fel de evident este că, odată modificată, lista de prețuri
trebuie să fie comunicată, deoarece la momentul modificării sale
a devenit o listă ce nu a fost făcută publică și nu a fost
comunicată, aceste operațiuni devenind obligatorii pentru
producător.
Totodată, în privința cataloagelor, în lipsa indicării în art. 14
a unui termen pentru comunicarea lor către apelantă,
operațiunea editării sau a reeditării (menționată de text) implică
și obligativitatea comunicării sale către UCMR.
Nu se impune deci modificarea art. 14 în sensul solicitat de
apelantă, fiind inutilă pentru scopul urmărit de aceasta stabilirea
unor termene când acestea sunt implicit conținute în text.
VIII. Curtea va înlătura și solicitarea de defalcare a
informațiilor cuprinse în raportul întocmit conform art. 15 pe
fiecare album în parte și pentru fiecare suport în parte,
considerând că sistematizarea în evidențele proprii a acestor
informații este sarcina exclusivă a apelantei.
Față de cele arătate mai sus, la pct. 3, vor fi înlăturate din
metodologie dispozițiile art. 15 alin. (2) referitoare la modelul-tip
de raport.
IX. În această ultimă critică apelanta a solicitat modificarea
art. 16 în sensul ca retururile care atrag neachitarea
remunerațiilor să fie efectuate în același trimestru în care au fost
vândute.
Or, Curtea consideră inoportun a dispune o astfel de
modificare, știut fiind că un produs poate fi comercializat într-un
termen variabil, iar limitarea posibilității returului la durata unui
trimestru ar scădea probabilitatea de vânzare a produsului și ar
face aproape imposibilă aplicarea dispozițiilor de excepție ale
art. 16.
Pentru ansamblul considerentelor expuse, în temeiul art. 296
din Codul de procedură civilă, Curtea va admite apelul, va
modifica în parte decizia atacată, în sensul că va înlătura din
cuprinsul metodologiei dispozițiile referitoare la vânzarea la
prețuri de ofertă (mid), inclusiv pe cele referitoare la baza de
calcul pentru această categorie de produse, anexele I și II,
precum și dispozițiile art. 4 alin. (3) și art. 15 alin. (2), urmând ca
art. 7 alin. (2) teza a II-a să aibă următorul cuprins: ăProducătorii
pot oferi cu titlu promoțional, fără plata drepturilor de autor, cel
mult 150 de exemplare din fiecare fonogramă și numai din
primul tiraj.” Va menține celelalte dispoziții ale deciziei apelate.

Văzând și dispozițiile art. 1312 alin. (9) din Legea nr. 8/1996, modificată,
PENTRU ACESTE MOTIVE

În numele legii
D E C I D E:

Admite apelul formulat de apelanta Uniunea Compozitorilor și Muzicologilor din România — Asociația pentru Drepturi de
Autor (UCMR-ADA), cu sediul în București, Calea Victoriei nr. 141, sectorul 1, împotriva Hotărârii arbitrale pronunțate la data de
15 decembrie 2008 de corpul de arbitri de pe lângă Oficiul Român pentru Drepturile de Autor, având ca obiect stabilirea formei finale
a Metodologiei privind remunerațiile reprezentând drepturile patrimoniale ale autorilor pentru reproducerea operelor muzicale pe
înregistrări sonore, publicată în Monitorul Oficial al României, Partea I, nr. 17 din 9 ianuarie 2009, prin Decizia ORDA nr. 232/2008,
în contradictoriu cu intimatele Uniunea Producătorilor de Fonograme din România (UPFR), cu sediul în București, bd. Nicolae
Titulescu nr. 88B, sectorul 1, și S.C. ELECTRECORD — S.A., cu sediul în București, bd. Corneliu Coposu nr. 11, sectorul 3.
Modifică în parte Decizia ORDA nr. 232/2008, în sensul că:
Înlătură din cuprinsul metodologiei dispozițiile referitoare la vânzarea la prețuri de ofertă (mid), inclusiv pe cele referitoare
la baza de calcul pentru această categorie de produse.

16

MONITORUL OFICIAL AL ROMÂNIEI, PARTEA I, Nr. 803/2.XII.2010

Înlătură din cuprinsul metodologiei anexele I și II, precum și dispozițiile art. 4 alin. (3) și art. 15 alin. (2).
Art. 7 alin. (2) teza a II-a va avea următorul cuprins: ăProducătorii pot oferi cu titlu promoțional, fără plata drepturilor de
autor, cel mult 150 de exemplare din fiecare fonogramă și numai din primul tiraj.”
Menține celelalte dispoziții ale deciziei apelate.
Irevocabilă.
Pronunțată în ședință publică, astăzi, 23 iunie 2010.
PREȘEDINTE,

Judecător,
Georgeta Stegaru

ILEANA RUXANDRA DĂNĂILĂ
Grefier,
Mihaela Lăcătușu
CURTEA DE APEL BUCUREȘTI
SECȚIA A IX-A CIVILĂ ȘI PENTRU CAUZE PRIVIND PROPRIETATEA INTELECTUALĂ

ÎNCHEIERE
Ședința din Camera de consiliu din 28 octombrie 2010
Curtea este constituită din:
Președinte — Ileana Ruxandra Dănăilă
Judecător — Georgeta Stegaru
Grefier
— Ionica Popescu
Pe rol se află soluționarea din oficiu a cererii de îndreptare a
erorii materiale din dispozitivul Deciziei civile nr. 161 A din
23 iunie 2010.
La apelul nominal făcut în ședință nu au răspuns părțile.
Procedura de citare este legal îndeplinită. Fără citarea
părților.
S-a făcut referatul cauzei de către grefierul de ședință, după
care Curtea reține cauza în vederea soluționării cererii de
îndreptare a erorii materiale din dispozitivul Deciziei civile
nr. 161 A din 23 iunie 2010.
C U R T E A,

deliberând, constată că în dispozitivul Deciziei civile nr. 161 A din
23 iunie 2010 pronunțate de Curtea de Apel București — Secția
a IX-a Civilă și pentru cauze privind proprietatea intelectuală în
Dosarul nr. 1.008/20/2009 s-a strecurat o eroare materială.

Astfel, apelul soluționat prin decizia amintită era îndreptat
împotriva Hotărârii arbitrale pronunțate la data de 15 decembrie
2008 de corpul de arbitri de pe lângă Oficiul Român pentru
Drepturile de Autor, această hotărâre fiind publicată în Monitorul
Oficial al României în baza Deciziei ORDA nr. 232/2008.
Or, din eroare, în alineatul al doilea al dispozitivului s-a
consemnat că modificarea operată ca urmare a admiterii
apelului privea decizia ORDA nr. 232/2008, când în fapt se
modifică hotărârea apelată, pronunțată de corpul de arbitri de
pe lângă Oficiul Român pentru Drepturile de Autor la data de
15 decembrie 2008.
Constată astfel incidente dispozițiile art. 281 din Codul de
procedură civilă, în temeiul cărora va dispune din oficiu
îndreptarea erorii materiale arătate mai sus, în sensul că cel
de-al doilea alineat al dispozitivului se va citi corect: ăModifică în
parte Hotărârea arbitrală pronunțată la data de 15 decembrie
2008 de corpul de arbitri de pe lângă Oficiul Român pentru
Drepturile de Autor, publicată în baza Deciziei ORDA
nr. 232/2008, în sensul că:”.

D I S P U N E:

Din oficiu, dispune îndreptarea erorii materiale din dispozitivuI Deciziei civile nr. 161 A din 23 iunie 2010 a acestei instanțe,
în sensul că cel de-al doilea alineat al dispozitivului se va citi corect: ăModifică în parte Hotărârea arbitrală pronunțată la data de
15 decembrie 2008 de corpul de arbitri de pe lângă Oficiul Român pentru Drepturile de Autor, publicată în baza Deciziei ORDA
nr. 232/2008, în sensul că:”.
Irevocabilă.
Pronunțată în ședință publică, astăzi, 28 octombrie 2010.
PREȘEDINTE,

Judecător,
Georgeta Stegaru

ILEANA RUXANDRA DĂNĂILĂ
Grefier,
Ionica Popescu

Gabriel S. Popa

Motivul: Format electronic AUTENTIC, conform Legii nr. 202/1998, republicata.
Locatia: Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 803/2.XII.2010 conține 16 pagini.

Prețul: 3,20 lei

&JUYDGY|447899]
ISSN 1453—4495

