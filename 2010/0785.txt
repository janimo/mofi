Anul 178 (XXII) — Nr. 785

PARTEA I

Miercuri, 24 noiembrie 2010

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 1.237 din 6 octombrie 2010 referitoare la obiecția
de neconstituționalitate a dispozițiilor art. 6 alin. (1)
pct. I lit. c) și pct. IV lit. e), ale art. 53 alin. (1), art. 54,
art. 65 alin. (4), art. 102 alin. (1) și (2) și ale art. 196
lit. b), e), g), r) și s) din Legea privind sistemul unitar de
pensii publice, precum și ale legii în ansamblul său ....

2–14

Opinie separată ....................................................................

14–16

2

MONITORUL OFICIAL AL ROMÂNIEI, PARTEA I, Nr. 785/24.XI.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.237
din 6 octombrie 2010

referitoare la obiecția de neconstituționalitate a dispozițiilor art. 6 alin. (1) pct. I lit. c) și pct. IV
lit. e), ale art. 53 alin. (1), art. 54, art. 65 alin. (4), art. 102 alin. (1) și (2) și ale art. 196 lit. b), e), g), r)
și s) din Legea privind sistemul unitar de pensii publice, precum și ale legii în ansamblul său
În temeiul prevederilor art. 146 lit. a) din Constituție și al art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de 23 septembrie 2010, un grup de 55 de deputați a solicitat Curții
Constituționale să se pronunțe asupra constituționalității dispozițiilor Legii privind sistemul unitar de pensii publice.
Sesizarea de neconstituționalitate a fost înregistrată la Curtea Constituțională sub nr. 13.853 din 23 septembrie 2010 și
constituie obiectul Dosarului nr. 3.867A/2010.
Această sesizare a fost semnată de către următorii deputați: Cristian Mihai Adomniței, Marin Almăjanu, Teodor Atanasiu,
Vasile Berci, Viorel-Vasile Buda, Daniel-Stamate Budurescu, Cristian Buican, Mihăiță Calimente, Mircea Vasile Cazan, Cătălin
Cherecheș, Daniel Chițoiu, Tudor-Alexandru Chiuariu, Horia Cristian, Ciprian Minodor Dobre, Paul Victor Dobre, Mihai-Aurel Donțu,
Gheorghe Dragomir, George Ionuț Dumitrică, Relu Fenechiu, Gheorghe Gabor, Grațiela Leocadia Gavrilescu, Andrei Dominic
Gerea, Alina-Ștefania Gorghiu, Titi Holban, Pavel Horj, Mircea Irimescu, Nicolae Jolța, Mihai Lupu, Dan Ilie Morega, Dan-Ștefan
Motreanu, Gheorghe-Eugen Nicolăescu, Ludovic Orban, Viorel Palașcă, Ionel Palăr, Cornel Pieptea, Gabriel Plăiașu, CristinaAncuța Pocora, Virgil Pop, Octavian-Marius Popa, Călin Constantin Anton Popescu-Tăriceanu, Ana Adriana Săftoiu, Nini Săpunaru,
Adrian George Scutaru, Ionuț-Marian Stroe, Radu Stroe, Gigel-Sorinel Știrbu, Gheorghe-Mirel Taloș, Adriana Diana Tușa, Claudiu
Țaga, Radu Bogdan Țîmpău, Ioan Țintean, Florin Țurcanu, Horea-Dorin Uioreanu, Lucia-Ana Varga și Mihai Alexandru Voicu.
Tot la data de 23 septembrie 2010, un grup de 33 de senatori a solicitat Curții Constituționale să se pronunțe asupra
constituționalității dispozițiilor Legii privind sistemul unitar de pensii publice.
Sesizarea de neconstituționalitate a fost înregistrată la Curtea Constituțională sub nr. 13.856 din 23 septembrie 2010 și
constituie obiectul Dosarului nr. 3.870A/2010.
Potrivit listei anexate, sesizarea a fost semnată de următorii senatori: Ilie Sârbu, Viorel Arcaș, Alexandru Cordoș, Ioan
Chelaru, Trifon Belacurencu, Titus Corlățean, Laurențiu Florian Coca, Nicolae Moga, Ioan Mang, Iulian Bădescu, Sorin-Constantin
Lazăr, Gheorghe Pop, Ecaterina Andronescu, Valer Marian, Sergiu-Florin Nicolaescu, Petre Daea, Nicolae Dănuț Prunea, Georgică
Severin, Gheorghe Marcu, Gavril Mîrza, Constantin Tămagă, Doina Silistru, Avram Crăciun, Mitrea Elena, Ion Toma, Gheorghe
Saghian, Gheorghe Pavel Bălan, Lia-Olguța Vasilescu, Șerban Constantin Valeca, Ion Rotaru, Daniel Savu, Florin Constantinescu
și Dan-Coman Șova.
În cele două obiecții de neconstituționalitate formulate sunt învederate următoarele motive de
neconstituționalitate:
I. În ceea ce privește critica referitoare la
neconstituționalitatea extrinsecă a Legii privind sistemul unitar
de pensii publice, se arată următoarele aspecte:
1.1. Adoptarea legii a fost făcută cu încălcarea art. 67 și
art. 76 alin. (1) din Constituție, întrucât la momentul votului final
asupra legii nu a fost asigurat cvorumul legal de ședință, în sală
fiind prezenți în jur de 80 de deputați. În consecință, nu se putea
întruni nici majoritatea cerută de Constituție pentru adoptarea
acestei legi. Autorii sesizării arată că, în lipsa cvorumului de
ședință și a majorității de adoptare, se aduce atingere spiritului
democratic și se încalcă prevederile art. 111 și 144 din
Regulamentul Camerei Deputaților, dar și cele ale art. 76
alin. (1) din Constituție.
1.2. De asemenea, se arată că ar fi fost oportun ca printre
comisiile de specialitate al căror aviz s-a solicitat asupra
proiectului Legii privind sistemul unitar de pensii publice, potrivit
art. 61 din Regulamentul Camerei Deputaților, să se fi numărat
și comisiile competente în domeniul sănătății, întrucât sunt
modificate anumite dispoziții privind condițiile acordării pensiei
de invaliditate.
Se susține că sunt încălcate și prevederile art. 64 alin. (1) din
Constituție, prin nerespectarea dispozițiilor art. 69 alin. (2) din
Regulamentul Camerei Deputaților, care stabilesc un termen de

5 zile — anterior datei prevăzute pentru dezbaterea proiectului
de lege — înăuntrul căruia raportul comisiei sesizate în fond
trebuie pus la dispoziția deputaților. Or, se arată că raportul
Comisiei pentru muncă și protecția socială din cadrul Camerei
Deputaților asupra proiectului Legii privind sistemul unitar de
pensii publice a fost depus cu nerespectarea intervalului de timp
stabilit de lege, în fapt acesta fiind înaintat Biroului permanent la
data de 15 septembrie 2010, în condițiile în care dezbaterea
proiectului de lege a fost stabilită tot pentru aceeași dată.
Se mai apreciază că au fost încălcate prevederile art. 76
alin. (3) din Constituție, întrucât nu au fost respectate anumite
termene procedurale prevăzute de Regulamentul Camerei
Deputaților atunci când legea este adoptată în procedură de
urgență.
1.3. Se mai arată că adoptarea legii criticate a fost făcută cu
încălcarea principului bicameralismului consacrat de art. 61
alin. (2) din Constituție, întrucât forma legii adoptată de Camera
Deputaților cuprinde modificări esențiale față de forma adoptată
de Senat, dar și pentru că, între momentul adoptării celor două
forme, Guvernul a mai emis o ăserie de ordonanțe pe aceeași
temă, acte normative ale căror prevederi au fost introduse în
textul proiectului adoptat de camera decizională”.

MONITORUL OFICIAL AL ROMÂNIEI, PARTEA I, Nr. 785/24.XI.2010
1.4. Se susține că legea criticată a fost adoptată cu
nesocotirea art. 79 din Constituție, întrucât, fiind diferențe atât de
mari între forma adoptată de Camera Deputaților și cea adoptată
de Senat, era necesar să fie solicitat din nou punctul de vedere
al Consiliului Legislativ, în conformitate cu art. 99 alin. (7) din
Regulamentul Camerei Deputaților.
1.5. Se consideră că prin eliminarea pensiilor de serviciu ale
deputaților și senatorilor prin legea criticată sunt încălcate
prevederile art. 65 alin. (2) lit. j), art. 73 alin. (3) și ale art. 75
alin. (4) din Constituție, întrucât adoptarea unei atari prevederi
legale nu era de competența decizională a Camerei Deputaților,
ci trebuia adoptată în ședința comună a celor două Camere.
II. În ceea ce privește criticile referitoare la
neconstituționalitatea intrinsecă a Legii privind sistemul unitar
de pensii publice, se arată următoarele aspecte:
2.1. La momentul adoptării acestei legi erau în vigoare o
serie de acte cu conținut normativ similar, astfel că edictarea noii
reglementări apare ca inutilă, cu atât mai mult cu cât cele câteva
prevederi cu caracter de noutate ar fi putut fi instituite sub forma
de modificări punctuale ale normelor deja existente. Astfel,
stabilitatea legislativă este afectată, prejudiciind grav principiul
supremației legii. Schimbările excesiv de dese ale legislației
determină instabilitatea mediului economic, politic și social,
generând dificultăți cetățenilor în recepționarea și aplicarea legii
și, nu în ultimul rând, discriminări serioase între generațiile de
asigurați care beneficiază (la data pensionării) de reglementări
diferite și — corespunzător acestora — de drepturi de pensie
diferite. De asemenea, astfel de modificări legislative afectează
încrederea cetățenilor în sistemul de legi și fac imposibilă
previzionarea drepturilor lor în viitor, la momentul pensionării.
Tot prin raportare la dispozițiile constituționale care consacră
obligația respectării legilor, invocându-se în același timp și
considerentele Deciziei Curții Constituționale nr. 415 din
14 aprilie 2010, publicată în Monitorul Oficial al României,
Partea I, nr. 294 din 5 mai 2010, cu privire la principiul unicității
reglementării în materie, se arată că Legea privind sistemul
unitar de pensii publice este neconstituțională, întrucât conține
reglementări referitoare la calculul pensiilor speciale, în condițiile
în care Legea nr. 119/2010 privind stabilirea unor măsuri în
domeniul pensiilor reglementează modul de calcul al pensiilor
speciale care au fost acordate în temeiul legilor speciale.
De asemenea, se arată că afectarea pensiilor speciale, care
constituie drepturi legal câștigate și sunt ocrotite de dispozițiile
art. 47 alin. (2) din Constituție, are ca rezultat încălcarea
dispozițiilor constituționale referitoare la supremația Legii
fundamentale.
Mai mult decât atât, Legea nr. 19/2000 privind sistemul public
de pensii și alte drepturi de asigurări sociale stabilea în art. 80
alin. (3), cu titlu de principiu, faptul că valoarea punctului de
pensie urma să fie de minimum 45% din salariul mediu brut
utilizat la fundamentarea bugetului asigurărilor sociale de stat,
începând cu 1 ianuarie 2009. Eliminarea limitei minime a valorii
punctului de pensie, instituită de Legea nr. 19/2000, cu
consecința plafonării acesteia, așadar în absența corelării valorii
punctului de pensie cu nivelul salariului mediu brut utilizat la
fundamentarea bugetului asigurărilor sociale de stat (prin legea
anuală a bugetului asigurărilor sociale de stat), are ca efect
diminuarea cu titlu permanent a tuturor pensiilor.
Prin stabilirea valorii punctului de pensie la suma de 732,8 lei
și abrogarea Legii nr. 19/2000, legiuitorul a diminuat drastic
cuantumul pensiei, aspect care — împreună cu celelalte

3

condiționări și modificări impuse de Legea privind sistemul unitar
de pensii publice, cum ar fi majorarea vârstei de pensionare, a
stagiului de cotizare ș.a. — este de natură să afecteze dreptul
fundamental la pensie în substanța sa.
2.2. Legea criticată încalcă dispozițiile art. 47 alin. (1) din
Constituție referitoare la nivelul de trai. Astfel, reducerea
drepturilor cuvenite pensionarilor prin: creșterea vârstelor de
pensionare, reducerea valorii punctului de pensie și implicit a
cuantumului pensiei, reducerea pensiilor anticipate parțiale,
transformarea pensiilor speciale în pensii în sensul Legii privind
sistemul unitar de pensii publice etc., sub pretextul ăîmbunătățirii
sustenabilității sistemului de pensii”, nu asigură creșterea calității
vieții în România. Mai mult, creșterea vârstelor de pensionare
este de natură să prejudicieze chiar și speranța de viață, oricum
redusă, din România.
Legea criticată contravine dispozițiilor art. 53 din Constituție,
întrucât restrângerea drepturilor fundamentale invocate mai sus
nu este justificată, nerespectând condițiile impuse de acest text
constituțional. Deficitul bugetului asigurărilor sociale de stat nu
se numără printre cauzele care, potrivit art. 53 din Constituție, ar
putea justifica restrângerea exercițiului unor drepturi sau
libertăți, iar nesustenabilitatea sistemului de pensii, invocată ca
impunând necesitatea noii reglementări, este determinată de
modul de administrare a sumelor colectate drept contribuții,
politica demografică și modalitatea nelegală de acordare a unor
pensii de invaliditate, aspecte care nu pot constitui fundament al
restrângerii unor drepturi fundamentale. De asemenea, cu
privire la problema raportului dintre contribuabili și pensionari,
care este de 0,98 la 1, legiuitorul poate găsi alte soluții. Deși
cuantumul drepturilor în materia asigurărilor sociale poate
comporta anumite variabile în raport cu situația economică a
statului, acesta este ținut să respecte drepturile consacrate prin
Legea fundamentală, indiferent de situația economică pe care o
traversează. Mai mult, se arată că afectarea dreptului la pensie
nu are un caracter temporar, ci definitiv, precum și faptul că
restrângerea exercițiului drepturilor fundamentale invocate este
disproporționată în raport cu obiectivul urmărit. Reducerea
pensiilor speciale și a valorii punctului de pensie nu este de
natură să aducă atingere scopului propus, respectiv reducerea
cheltuielilor bugetare și asigurarea sustenabilității bugetului
asigurărilor sociale de stat, prin reechilibrarea veniturilor cu
cheltuielile, în beneficiul societății.
2.3. Legea criticată contravine dispozițiilor art. 15 alin. (2) din
Constituție. Transformarea pensiilor speciale dobândite anterior
Legii privind sistemul unitar de pensii publice și care constituie
drepturi câștigate, în pensii, în înțelesul acestei legi, aduce
atingere principiului neretroactivității legii civile. În sprijinul
acestor susțineri sunt invocate cele reținute de Curtea
Constituțională cu privire la neretroactivitate în domeniul
pensiilor, prin Decizia nr. 375 din 6 iulie 2005, publicată în
Monitorul Oficial al României, Partea I, nr. 591 din 8 iulie 2005,
Decizia nr. 57 din 26 ianuarie 2006, publicată în Monitorul Oficial
al României, Partea I, nr. 164 din 21 februarie 2006, și Decizia
nr. 120 din 15 februarie 2007, publicată în Monitorul Oficial al
României, Partea I, nr. 204 din 26 martie 2007.
Astfel, recalcularea pensiilor stabilite prin legi speciale, aflate
în plată la data introducerii sistemului unitar de pensii publice,
are caracter retroactiv.
Legea criticată contravine dispozițiilor art. 44 din Constituție
și ale art. 1 din Primul Protocol adițional la Convenția pentru
apărarea drepturilor omului și a libertăților fundamentale. În

4

MONITORUL OFICIAL AL ROMÂNIEI, PARTEA I, Nr. 785/24.XI.2010

acest sens se arată că, potrivit celor statuate în jurisprudența
Curții Europene a Drepturilor Omului în Cauza Büchen împotriva
Cehiei, 2002, noțiunea ăbun” înglobează orice interes al unei
persoane de drept privat ce are o valoare economică, astfel
încât dreptul la pensie poate fi asimilat unui drept de proprietate,
iar pensia, unui bun proprietate privată. Or, transformarea
pensiilor speciale în pensii în sensul Legii privind sistemul unitar
de pensii publice și reducerea cuantumului pensiilor constituie o
ingerință, care afectează dreptul de proprietate în substanța sa.
De asemenea, transformarea pensiilor speciale echivalează cu
o expropriere, fără a exista o cauză de utilitate publică. În
sprijinul acestor argumente sunt invocate și cele reținute de
Curtea Europeană a Drepturilor Omului în cauzele Gaygusuz
împotriva Austriei, 1996, sau Stubbings ș.a. împotriva Marii
Britanii, 1996, prin care se reține că dreptul la pensie este
asimilat dreptului de proprietate.
Totodată, se arată că art. 6 alin. (1) pct. I lit. c) din lege
încalcă art. 47 alin. (1) și art. 135 alin. (2) lit. f) din Constituție,
tocmai prin afectarea cuantumului pensiilor de serviciu ale
militarilor, polițiștilor și funcționarilor publici cu statut special. În
acest sens sunt invocate și prevederile art. 1 paragraful 1 din
Protocolul adițional la Convenția pentru apărarea drepturilor
omului și a libertăților fundamentale, ale art. 2 din Pactul
internațional privind drepturile civile și politice, ale art. 6 din
Tratatul Uniunii Europene, precum și Directiva nr. 86/378/CEE.
Se susține că ăatât pensiile cadrelor militare din domeniul
apărării naționale, ordinii publice și siguranței naționale, cât și
pensiile judecătorilor și procurorilor se încadrează în pilonul al
doilea privind schemele ocupaționale guvernate de Directiva
nr. 86/378/CEE”. Totodată, autorii sesizării fac o pledoarie în
sensul acordării pensiilor de serviciu în favoarea militarilor,
polițiștilor, funcționarilor publici cu statut special, judecătorilor și
procurorilor, invocând în esență rolul și importanța activității pe
care o desfășoară, precum și faptul că pensia de serviciu este
un drept al lor, și nu un privilegiu. În sensul îndrituirii militarilor de
a beneficia de pensie de serviciu, autorii sesizării invocă și avizul
Consiliului Legislativ la legea criticată, în care se arată că în alte
state pensiile militare au un statut distinct de pensiile
reglementate de legea generală.
2.4. Se mai susține că eliminarea pensiilor de serviciu ale
magistraților încalcă prevederile art. 124 alin. (3), art. 144 și 145
din Constituție. În acest sens este citată Decizia Curții
Constituționale nr. 20/2000.
2.5. Se susține, cu referire la militari, polițiști și funcționari
publici cu statut special, că legea criticată încalcă dreptul
fundamental de alegere a profesiei și a meseriei sau ocupației.
Totodată, prin obligarea persoanelor care realizează venituri din
activități profesionale la plata contribuțiilor la bugetul asigurărilor
sociale de stat, spre exemplu, a avocaților, se încalcă art. 41
alin. (1) din Constituție, întrucât aceste persoane vor plăti
contribuții la ăcase de pensii diferite”, ținându-se seama de faptul
că statutele proprii ale acestora reglementează existența caselor
de pensii proprii ale profesiilor care intră sub incidența art. 6
alin. (1) pct. IV din lege.
2.6. Se susține că egalizarea vârstei de pensionare pentru
femei și bărbați reprezintă o greșită aplicare a art. 16 din
Constituție. Pe de o parte, se arată că vârsta de 65 de ani de
pensionare pentru bărbați este mult prea mare raportată la
speranța de viață a acestora, iar pe de altă parte, stabilirea
vârstei de pensionare a femeilor la 65 de ani este, de
asemenea, prea mare, în acest sens invocându-se

particularitățile fiziologice ale acestora. În susținerea acestui
punct de vedere sunt invocate hotărârile pronunțate de Curtea
Europeană a Drepturilor Omului în cauzele Stec și alții împotriva
Regatului Unit, 2006, și Walker împotriva Regatului Unit, 2006,
precum și Decizia Curții Constituționale nr. 1 din 8 februarie
1994.
2.7. Legea criticată contravine dispozițiilor art. 16 alin. (1) din
Constituție și dispozițiilor art. 14 din Convenția pentru apărarea
drepturilor omului și a libertăților fundamentale, deoarece
reglementează aplicarea unui tratament în mod vădit defavorabil
asiguraților care nu intră sub incidența prevederilor art. 6 alin. (1)
pct. I lit. c) din această lege față de cei care se încadrează în
ipoteza acestui articol sub aspectul vârstei standard de
pensionare. De asemenea, se arată că modificările dese,
succesive, ale prevederilor aplicabile în materia pensiilor sunt
de natură să creeze discriminări între diferitele generații de
beneficiari ai dreptului la pensie.
2.8. Pentru motivele indicate mai sus, Legea privind sistemul
unitar de pensii publice criticată contravine dispozițiilor art. 20
din Constituție, prin raportare la dispozițiile art. 17, art. 23 pct. 3
și art. 25 pct. 1 din Declarația Universală a Drepturilor Omului și
art. 1, art. 17 alin. (1), art. 25, art. 34 alin. (1) și art. 52 din Carta
drepturilor fundamentale a Uniunii Europene.
Curtea, având în vedere că obiecțiile de neconstituționalitate
care formează obiectul dosarelor sus-menționate au conținut
similar, prin Încheierea din 29 septembrie 2010, în temeiul
art. 164 din Codul de procedură civilă coroborat cu art. 14 din
Legea nr. 47/1992, a dispus conexarea Dosarului
nr. 3.870A/2010 la Dosarul nr. 3.867A/2010, care este primul
înregistrat.
În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizarea a fost comunicată președinților celor
două Camere ale Parlamentului, precum și Guvernului, pentru
a-și comunica punctele lor de vedere.
Președintele Camerei Deputaților a transmis, prin adresele
nr. 51/4.383 și nr. 51/4.384 din 28 septembrie 2010, înregistrate
la Curtea Constituțională cu nr. 14.012 din 28 septembrie 2010
și nr. 14.013 din 28 septembrie 2010, punctul de vedere asupra
sesizării de neconstituționalitate.
Referitor la încălcarea prevederilor art. 64 alin. (1) și art. 67
din Constituție, se arată că, potrivit stenogramei ședinței
Camerei Deputaților din data de 15 septembrie 2010, la votul
final au fost întrunite condițiile de cvorum. Totodată, se arată că
procedura de adoptare a legii a respectat întru totul principiul
bicameralismului prevăzut de art. 61 din Constituție.
Cu privire la criticile de neconstituționalitate raportate la
prevederile art. 1 alin. (5) din Constituție, se arată că susținerile
autorilor sesizării nu au nicio legătură cu principiul consacrat de
acest text constituțional, întrucât prin legea criticată nu a fost
revizuită Constituția și nu a fost adoptat niciun act juridic
subsecvent legii criticate care o să modifice sau să o completeze
pe aceasta din urmă. În plus, necesitatea sistematizării
legislației este de competența Consiliului Legislativ și în niciun
caz nu constituie motiv de neconstituționalitate a unei legi. De
asemenea, încălcarea Legii nr. 24/2000 de către legea criticată
nu constituie motiv de neconstituționalitate.
În ceea ce privește încălcarea art. 15 alin. (2) și art. 47
alin. (2) din Constituție, se invocă cele reținute de Curtea
Constituțională prin Decizia nr. 873/2010 și Decizia nr. 871/2010.
De asemenea, arată că art. 146 din Constituție nu prevede
printre atribuțiile Curții Constituționale verificarea conformității

MONITORUL OFICIAL AL ROMÂNIEI, PARTEA I, Nr. 785/24.XI.2010
legii criticate cu vreun regulament al vreunei Camere a
Parlamentului.
Cu privire la criticile de neconstituționalitate intrinsecă
referitoare la transformarea pensiilor speciale în pensii în
sistemul public, invocă cele reținute de Curtea Constituțională
prin Decizia nr. 873/2010 și Decizia nr. 871/2010. În plus față de
considerentele deciziilor citate, arată că justificarea adoptării
Legii privind sistemul unitar de pensii publice are în vedere
situația de criză economică în care se află România în prezent,
precum și necesitatea respectării angajamentelor internaționale
asumate de stat. Cu privire la problema egalizării vârstei de
pensionare între bărbați și femei, arată că reglementarea
sistemului de asigurări sociale de stat intră în competența
exclusivă a statului.
Guvernul a transmis, prin adresele nr. 5/7.530/EB și
nr. 5/7.531/EB, înregistrate la Curtea Constituțională cu
nr. 13.883 din 28 septembrie 2010 și nr. 13.992 din
29 septembrie 2010, punctul de vedere asupra sesizării de
neconstituționalitate.
În
legătură
cu
criticile
de
neconstituționalitate extrinsecă, se arată că este necesară
solicitarea unor clarificări celor două Camere ale Parlamentului
din moment ce vizează deficiențe care țin de modul de aplicare
a dispozițiilor Regulamentului Camerei Deputaților. Se invocă
Decizia nr. 786/2009, Decizia nr. 413/2010 și Decizia
nr. 1.466/2009, prin care Curtea Constituțională a arătat că nu
este de competența sa controlul modalității în care sunt puse în
aplicare regulamentele celor două Camere ale Parlamentului în
procesul legislativ. Cu referire la pretinsa încălcare a principiului
bicameralismului, se apreciază că o atare susținere este
neîntemeiată, întrucât modificările aduse legii de Camera
Deputaților, față de forma adoptată de Senat, nu sunt de natură
a imprima deosebiri majore de conținut juridic sau o configurație
semnificativ diferită a actului normativ adoptat.
În ceea ce privește critica de neconstituționalitate intrinsecă
a Legii privind sistemul unitar de pensii publice, referitor la
argumentele invocate în legătură cu desființarea pensiilor
speciale, se arată că această problemă a fost deja soluționată
de Curtea Constituțională prin Decizia nr. 873/2010 cu ocazia
controlului a priori de constituționalitate a dispozițiilor Legii
privind stabilirea unor măsuri în domeniul pensiilor. În ceea ce
privește critica referitoare la modificarea punctului de pensie,
invocă Decizia nr. 793/2009, Decizia nr. 966/2007 și Decizia
nr. 1.140/2007, prin care Curtea Constituțională a statuat că este
de competența exclusivă a legiuitorului, în funcție de resursele
fondurilor de asigurări sociale disponibile, stabilirea valorii
punctului de pensie, a limitei maxime a cuantumului pensiei, a
condițiilor de recalculare și de recorelare a pensiilor anterior
stabilite, precum și indexarea acestora. În sfârșit, cu privire la
problema egalizării treptate a vârstei de pensionare, se arată că
aceasta nu reprezintă o problemă de constituționalitate, ci de
oportunitate, aflată în competența exclusivă a legiuitorului,
potrivit art. 47 din Constituție.
Președintele Senatului nu a comunicat punctul său de
vedere asupra obiecției de neconstituționalitate.
C U R T E A,

examinând obiecțiile de neconstituționalitate, punctele de
vedere ale președintelui Camerei Deputaților și Guvernului,
rapoartele întocmite de judecătorul-raportor, dovezile depuse,
dispozițiile legii criticate, raportate la prevederile Constituției,
precum și Legea nr. 47/1992, reține următoarele:

5

Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție,
precum și ale art. 1, 10, 15 și 18 din Legea nr. 47/1992,
republicată, să soluționeze sesizarea de neconstituționalitate.
Obiectul controlului de constituționalitate, astfel cum
rezultă din sesizarea formulată, îl constituie dispozițiile Legii
privind sistemul unitar de pensii publice. Din motivarea obiecției
de neconstituționalitate Curtea constată că aceasta vizează atât
o critică de neconstituționalitate extrinsecă privind legea în
ansamblul său, sub aspectul procedurii de adoptare, cât și o
critică de neconstituționalitate intrinsecă, ce privește, în special,
prevederile art. 6 alin. (1) pct. I lit. c) și pct. IV lit. e), ale art. 53
alin. (1), art. 54, art. 65 alin. (4), art. 102 alin. (1) și (2), precum
și ale art. 196 lit. b), e), g), r) și s) din lege. În consecință, Curtea
urmează să se pronunțe asupra constituționalității prevederilor
art. 6 alin. (1) pct. I lit. c) și pct. IV lit. e), ale art. 53 alin. (1),
art. 54, art. 65 alin. (4), art. 102 alin. (1) și (2) și ale art. 196 lit. b),
e), g), r) și s) din Legea privind sistemul unitar de pensii publice,
precum și asupra legii în ansamblul său. Textele criticate
punctual au următorul cuprins:
— Art. 6: ă(1) În sistemul public de pensii sunt asigurate
obligatoriu, prin efectul legii: [...]
I. c) cadrele militare în activitate, soldații și gradații voluntari,
polițiștii și funcționarii publici cu statut special din sistemul
administrației penitenciare, din domeniul apărării naționale,
ordinii publice și siguranței naționale;
IV. persoanele care realizează, în mod exclusiv, un venit brut
pe an calendaristic, echivalent cu cel puțin de 4 ori câștigul
salarial mediu brut utilizat la fundamentarea bugetului
asigurărilor sociale de stat, și care se află în una din situațiile
următoare: [...]
e) alte persoane care realizează venituri din activități
profesionale.”;
— Art. 53: ă(1) Vârsta standard de pensionare este de 65 de
ani, atât pentru femei, cât și pentru bărbați. Atingerea acestei
vârste se realizează prin creșterea vârstelor standard de
pensionare, conform eșalonării prevăzute în anexa nr. 5.”;
— Art. 54: ă(1) În cazul persoanelor prevăzute la art. 6
alin. (1) pct. I lit. c), vârsta standard de pensionare este de 60 de
ani, atât pentru femei, cât și pentru bărbați. Atingerea acestei
vârste se realizează prin creșterea vârstelor standard de
pensionare, conform eșalonării prevăzute în anexa nr. 6.
(2) În cazul persoanelor prevăzute la art. 6 alin. (1) pct. I lit. c),
stagiul minim de cotizare în specialitate este de 20 de ani, atât
pentru femei, cât și pentru bărbați. Atingerea acestui stagiu se
realizează prin creșterea stagiului minim de cotizare în
specialitate, conform eșalonării prevăzute în anexa nr. 6.
(3) În cazul persoanelor prevăzute la art. 6 alin. (1) pct. I lit. c),
stagiul complet de cotizare este de 30 de ani, atât pentru femei,
cât și pentru bărbați. Atingerea acestui stagiu se realizează prin
creșterea stagiului complet de cotizare, conform eșalonării
prevăzute în anexa nr. 6.”;
— Art. 65 alin. (4): ăCuantumul pensiei anticipate parțiale se
stabilește din cuantumul pensiei pentru limită de vârstă care
s-ar fi cuvenit, prin diminuarea acestuia cu 0,75% pentru fiecare
lună de anticipare, până la îndeplinirea condițiilor pentru
obținerea pensiei pentru limită de vârstă.”;
— Art. 102 alin. (1) și (2): ă(1) La data intrării în vigoare a
prezentei legi, valoarea punctului de pensie este de 732,8 lei.

6

MONITORUL OFICIAL AL ROMÂNIEI, PARTEA I, Nr. 785/24.XI.2010

(2) Valoarea punctului de pensie se majorează anual cu
100% din rata inflației la care se adaugă 50% din creșterea reală
a câștigului salarial mediu brut, realizat pe anul precedent.”;
— Art. 196: ăLa data intrării în vigoare a prezentei legi se
abrogă: [...]
b) Legea nr. 164/2001 privind pensiile militare de stat,
republicată în Monitorul Oficial al României, Partea I, nr. 748 din
14 octombrie 2002, cu modificările și completările ulterioare; [...]
e) Legea nr. 179/2004 privind pensiile de stat și alte drepturi
de asigurări sociale ale polițiștilor, publicată în Monitorul Oficial
al României, Partea I, nr. 485 din 31 mai 2004, cu modificările
și completările ulterioare; [...]
g) art. 49—51 din Legea nr. 96/2006 privind Statutul
deputaților și al senatorilor, republicată în Monitorul Oficial al
României, Partea I, nr. 763 din 12 noiembrie 2008; [...]
r) prevederile referitoare la pensii cuprinse la alin. (1) și (2)
ale art. 11, alin. (3) al art. 21 și art. 24 din Legea nr. 80/1995
privind Statutul cadrelor militare, publicată în Monitorul Oficial al
României, Partea I, nr. 155 din 20 iulie 1995, cu modificările și
completările ulterioare;
s) prevederile referitoare la pensii cuprinse la alin. (3) al
art. 19 din Legea nr. 384/2006 privind statutul soldaților și
gradaților voluntari, publicată în Monitorul Oficial al României,
Partea I, nr. 868 din 24 octombrie 2006, cu modificările și
completările ulterioare.”
Dispozițiile constituționale pretins încălcate sunt cele ale
art. 1 alin. (3) cu referire la caracterul de stat de drept al
României, art. 1 alin. (5) referitor la obligația respectării
Constituției, a supremației sale și a legilor, art. 11 alin. (2) privind
dreptul internațional și dreptul intern, art. 15 alin. (2) privind
neretroactivitatea, art. 16 privind egalitatea în drepturi, art. 20
referitor la tratatele internaționale privind drepturile omului,
art. 41 alin. (1) privind dreptul la muncă, art. 44 privind dreptul de
proprietate privată, art. 47 privind nivelul de trai, art. 53 referitor
la restrângerea exercițiului drepturilor sau libertăților
fundamentale, art. 61 alin. (2) privind structura Parlamentului,
art. 64 alin. (1) potrivit căruia organizarea și funcționarea fiecărei
Camere se stabilesc prin regulament propriu, art. 65 alin. (2)
lit. j) privind ședințele comune ale Camerelor, art. 67 privind
cvorumul legal, art. 73 alin. (3) privind categoriile de legi
organice, art. 75 alin. (4) privind sesizarea Camerelor, art. 76
alin. (1) și (3) privind adoptarea legilor, art. 79 privind Consiliul
Legislativ, art. 124 alin. (3) privind înfăptuirea justiției, art. 135
alin. (2) lit. f) privind economia, art. 144 și 145 privind
incompatibilitățile, respectiv independența și inamovibilitatea
judecătorilor Curții Constituționale și art. 147 privind deciziile
Curții Constituționale. Totodată, sunt considerate ca fiind
încălcate și Declarația Universală a Drepturilor Omului, Carta
socială europeană, art. 6 din Tratatul Uniunii Europene privind
recunoașterea drepturilor, libertăților și principiilor rezultate din
Carta drepturilor fundamentale a Uniunii Europene, art. 2 din
Pactul internațional cu privire la drepturile civile și politice —
privind recunoașterea de către statele semnatare a tuturor
drepturilor garantate de pact persoanelor care se află pe
teritoriul lor, precum și Directiva Consiliului din 24 iulie 1986
privind punerea în aplicare a principiului egalității de tratament
între bărbați și femei în cadrul regimurilor profesionale de
securitate socială 86/378/CEE și Directiva 2000/78/CE a
Consiliului din 27 noiembrie 2000 de creare a unui cadru general
în favoarea egalității de tratament în ceea ce privește încadrarea
în muncă și ocuparea forței de muncă.

Înainte de a proceda la analiza obiecției de
neconstituționalitate, Curtea constată că sesizările formulate
îndeplinesc condițiile prevăzute de art. 146 lit. a) din Constituție
sub aspectul titularilor dreptului de sesizare, întrucât acestea au
fost semnate de un număr de 55 de deputați, respectiv 33 de
senatori.
Examinând obiecția de neconstituționalitate, Curtea urmează
a se pronunța, pe de o parte, asupra unor aspecte de ordin
procedural ce se constituie în critici de neconstituționalitate
extrinsecă, iar, pe de altă parte, asupra criticilor de
neconstituționalitate intrinsecă a legii supuse controlului.
I. În privința criticilor de neconstituționalitate extrinsecă,
instanța constituțională reține următoarele:
1.1. Pentru a analiza pretinsa încălcare a prevederilor art. 67
și art. 76 alin. (1) din Constituție, Curtea urmează să facă
aplicarea strictă a jurisprudenței sale în materia cvorumului și a
majorității necesare adoptării legilor. În acest sens Curtea face
referire la Decizia nr. 55 din 21 februarie 2001, publicată în
Monitorul Oficial al României, Partea I, nr. 128 din 14 martie 2001,
prin care a statuat că, dintre cvorumul de lucru și cel de vot,
numai acesta din urmă este reglementat prin Constituție și că
ănimic nu împiedică instituirea prin regulament a unui alt cvorum
de lucru decât cvorumul de vot”. Totodată, prin Decizia nr. 123
din 25 aprilie 2001, publicată în Monitorul Oficial al României,
Partea I, nr. 292 din 4 iunie 2001, Curtea a stabilit că dispozițiile
constituționale ale art. 74 alin. (2) [devenite, în urma revizuirii și
republicării Constituției, art. 76 alin. (2) ] ăau în vedere votul final
exprimat pentru proiectul de lege în ansamblu”.
În mod indubitabil, această jurisprudență a Curții plasează
dispozițiile art. 67 și 76 la momentul votului final. Această
concluzie este întărită și prin dispozițiile art. 75 alin. (1) din
Constituție, care vizează ădezbaterea și adoptarea legii”; întrucât
art. 67 și 76 din Constituție prevăd că numai la adoptarea legii
este nevoie de un anumit cvorum și majoritate de adoptare,
rezultă, fără dubiu, că textul Constituției nu impune aceleași
cerințe și cu privire la dezbaterea legii. Astfel, Curtea constată că
adoptarea legii, ca parte a procesului legislativ, vizează votul
final exercitat de către Parlament asupra ansamblului legii. În
acest sens se pronunță atât doctrina juridică din România, cât și
cea străină.
În aceste condiții, Curtea observă că, potrivit stenogramei
ședinței Camerei Deputaților, publicată în Monitorul Oficial al
României, Partea a II-a, nr. 129 din 24 septembrie 2010, legea
criticată a fost adoptată la votul final cu 170 de voturi pentru,
două voturi împotrivă și 3 abțineri. Legea criticată, având
caracter organic, se adoptă, potrivit art. 76 alin. (1) din
Constituție, cu votul majorității membrilor fiecărei Camere; or,
din cei 333 de membri ai Camerei Deputaților au votat în
favoarea legii un număr de 170 de deputați, ceea ce înseamnă
că legea, conform stenogramei, a fost adoptată cu respectarea
art. 76 alin. (1) din Constituție. Având în vedere acest lucru,
Curtea concluzionează că, pe baza datelor existente în
stenogramă, era întrunit și cvorumul legal necesar pentru
adoptarea legilor în sensul art. 67 din Constituție.
Cu privire la susținerile că, la momentul votului final asupra
legii, în sală mai erau 80 de deputați, Curtea reiterează cele
statuate în Decizia nr. 74 din 16 aprilie 1997, publicată în
Monitorul Oficial al României, Partea I, nr. 75 din 29 aprilie 1997,
în care a stabilit că, în lipsa unei solicitări pentru reverificarea
cvorumului după apelul nominal, ărezultatele acestuia au rămas
valabile până la finele ședinței”. De asemenea, prin Decizia nr. 96

MONITORUL OFICIAL AL ROMÂNIEI, PARTEA I, Nr. 785/24.XI.2010
din 30 iunie 1998, publicată în Monitorul Oficial al României,
Partea I, nr. 260 din 13 iulie 1998, Curtea, analizând o obiecție
de neconstituționalitate care viza lipsa cvorumului de ședință,
s-a raportat în mod exclusiv la stenograma ședinței comune;
Curtea a mai statuat că, ăÎntrucât cvorumul stabilit de
președintele de ședință la începutul acesteia era de 245 de
senatori și deputați, deci peste minimul necesar prevăzut de
Constituție, și având în vedere că, în timpul ședinței, președinții
grupurilor parlamentare nu au cerut președintelui ședinței
comune reverificarea cvorumului, așa cum se prevede la art. 22
alin. 1 din regulament, se impune concluzia că adoptarea Legii
privind acordarea tichetelor de masă s-a făcut cu respectarea
cerințelor privitoare la cvorum, impuse de dispozițiile art. 64 din
Constituție și ale art. 39 din Regulamentul ședințelor comune
ale Camerei Deputaților și Senatului”.
În fine, prin Decizia nr. 188 din 29 decembrie 1998, publicată
în Monitorul Oficial al României, Partea I, nr. 521 din
31 decembrie 1998, Curtea a statuat că, ăÎn ceea ce privește
faptul că, după părăsirea sălii de ședință de către grupurile
parlamentare ale P.D.S.R., P.R.M. și P.U.N.R., președintele de
ședință avea obligația să verifice în ce măsură condiția
constituțională de cvorum era întrunită, se reține că și această
susținere vizează tot aspecte de nivel regulamentar, iar nu
constituțional. [...] Din examinarea stenogramei lucrărilor, Curtea
reține că era îndeplinit cvorumul legal prevăzut de Constituție
înainte ca grupurile parlamentare menționate să părăsească
ședința, iar ulterior nu s-a cerut verificarea cvorumului conform
Regulamentului Camerei Deputaților”.
Curtea mai reține că, potrivit art. 144 alin. (3) din
Regulamentul Camerei Deputaților, reverificarea cvorumului se
dispune la ședințele de vot final de către președinte, imediat
înaintea votării, din proprie inițiativă ori la cererea liderului unui
grup parlamentar.
Curtea constată, în cauza de față, că la lucrările ședinței
Camerei Deputaților din 15 septembrie 2010 din partea a doua,
în care de altfel a și fost adoptată legea criticată, au luat parte,
conform stenogramei ședinței, 181 de deputați, lipsind 152. Pe
parcursul ședinței, în lipsa oricărei solicitări din partea liderilor de
grup parlamentar, președintele de ședință nu a mai verificat
cvorumul, astfel încât, având în vedere jurisprudența menționată
a Curții Constituționale, cvorumul stabilit la deschiderea ședinței
și-a păstrat valabilitatea pe tot parcursul acesteia. Astfel, nu se
poate constata că nu a existat cvorum la votul final, mai ales că,
potrivit stenogramei ședinței, chiar la votul final a rezultat o
prezență de cel puțin 175 de deputați.
Or, Curtea observă că singurul document oficial în raport cu
care are competența de a verifica cvorumul la momentul
exercitării votului final este stenograma ședinței; or, potrivit
constatărilor din stenogramă, făcute atât la începutul ședinței
Camerei Deputaților, cât și la momentul votului final, cvorumul
constituțional era îndeplinit.
Față de susținerea că la momentul votului final erau efectiv
doar 80 de deputați prezenți în sală, Curtea reține că, în
accepțiunea art. 146 lit. a) teza întâi din Constituție, nu este
competentă să controleze fapte materializate în acțiuni sau
inacțiuni, ci numai conformitatea extrinsecă și intrinsecă a
actului normativ adoptat cu Constituția.
În fine, Curtea constată că dovezile depuse în susținerea
obiecției de neconstituționalitate, și anume cele 6 imagini aflate
pe suport electronic, nu sunt concludente pentru dovedirea
motivelor de neconstituționalitate, întrucât aceste imagini nu

7

cuprind precizarea sursei, datei, momentului sau locului în care
au fost realizate.
1.2. Cu referire la critica de neconstituționalitate ce vizează
nerespectarea unor termene procedurale prevăzute de
Regulamentul Camerei Deputaților, Curtea constată că, prin
Decizia nr. 413 din 14 aprilie 2010, publicată în Monitorul Oficial
al României, Partea I, nr. 291 din 4 mai 2010, a statuat că nu
este de competența sa analizarea eventualelor încălcări ale
Regulamentului. Curtea Constituțională, în lipsa unei
competențe exprese și distincte, nu își poate extinde controlul și
asupra actelor de aplicare a regulamentelor, întrucât ar încălca
însuși principiul autonomiei regulamentare a celor două
Camere, instituit prin art. 64 alin. (1) teza întâi din Legea
fundamentală. În virtutea acestui principiu fundamental,
aplicarea regulamentului este o atribuție a Camerei Deputaților,
așa încât contestațiile deputaților privind actele concrete de
aplicare a prevederilor regulamentului sunt de competența
exclusivă a Camerei Deputaților, aplicabile, în acest caz, fiind
căile și procedurile parlamentare stabilite prin propriul
regulament, după cum și desfășurarea procedurii legislative
parlamentare depinde hotărâtor de prevederile aceluiași
regulament, care, evident, trebuie să concorde cu normele și
principiile fundamentale.
Analiza Curții este una în drept, fără a viza aspecte de fapt
ale procedurii parlamentare. Mai mult, Curtea a arătat că nu este
de competența instanței constituționale să controleze
modalitatea în care sunt puse în aplicare regulamentele celor
două Camere ale Parlamentului în procesul legislativ; a se
vedea, în acest sens, Decizia nr. 786 din 13 mai 2009, publicată
în Monitorul Oficial al României, Partea I, nr. 400 din 12 iunie
2009, Decizia nr. 1.466 din 10 noiembrie 2009, publicată în
Monitorul Oficial al României, Partea I, nr. 893 din 21 decembrie
2009, sau Decizia nr. 710 din 6 mai 2009, publicată în Monitorul
Oficial al României, Partea I, nr. 358 din 28 mai 2009.
1.3. Raportat la critica de constituționalitate extrinsecă
referitoare la încălcarea principiului bicameralismului, Curtea
constată că aceasta este neîntemeiată.
Prin Decizia nr. 413 din 14 aprilie 2010, publicată în Monitorul
Oficial al României, Partea I, nr. 291 din 4 mai 2010, și Decizia
nr. 710 din 6 mai 2009, publicată în Monitorul Oficial al
României, Partea I, nr. 358 din 28 mai 2009, Curtea a stabilit
criterii esențiale pentru a se determina cazurile în care prin
procedura legislativă se încalcă principiul bicameralismului.
Aceste criterii esențiale cumulative sunt:
a) existența unor deosebiri majore de conținut juridic între
formele adoptate de cele două Camere ale Parlamentului;
b) existența unei configurații deosebite, semnificativ diferită,
între formele adoptate de cele două Camere ale Parlamentului.
Din analiza comparată a documentelor privind inițierea și
desfășurarea procesului legislativ în cauză, respectiv a
proiectului de lege depus de Guvern, a formei adoptate de
Senat, ca primă Cameră sesizată, și a celei adoptate de Camera
Deputaților, în calitate de Cameră decizională, Curtea constată
că modificările operate de către Camera Deputaților față de
forma legii adoptate de Senat nu sunt de natură a imprima nici
deosebiri majore de conținut juridic față de forma legii adoptată
de Senat sub aspectul soluției legislative și nicio configurație
deosebită, semnificativ diferită față de cea a proiectului de lege
în forma adoptată de Senat. O atare concluzie este cu atât mai
evidentă cu cât această lege a fost adoptată tacit de Senat, în
condițiile art. 75 alin. (2) teza finală din Constituție.

8

MONITORUL OFICIAL AL ROMÂNIEI, PARTEA I, Nr. 785/24.XI.2010

În consecință, Curtea reține că au fost respectate, sub
aspectul modului de legiferare, dispozițiile constituționale ale
art. 61 alin. (2).
1.4. Cu privire la eventuala nerespectare a dispozițiilor art. 99
alin. (7) din Regulamentul Camerei Deputaților, ceea ce ar
atrage încălcarea art. 79 din Constituție, Curtea constată că o
atare critică nu poate fi adusă legii criticate din moment ce
modificările aduse în Camera Deputaților nu sunt de natură a
imprima nici deosebiri majore de conținut juridic față de forma
legii adoptată de Senat sub aspectul soluției legislative și nici o
configurație deosebită, semnificativ diferită față de cea a
proiectului de lege în forma adoptată de Senat; astfel, nu se
poate ajunge la concluzia încălcării naturii juridice și a rolului
Consiliului Legislativ.
1.5. Se susține că, procedural, eliminarea pensiilor de
serviciu ale deputaților și senatorilor trebuia să fie făcută în
ședința comună a celor două Camere și nu după procedura
urmată prin prezenta lege. Curtea observă că prin Legea
nr. 119/2010 privind stabilirea unor măsuri în domeniul pensiilor,
publicată în Monitorul Oficial al României, Partea I, nr. 441 din
30 iunie 2010, aceste pensii speciale au fost deja eliminate și
integrate sistemului public de pensii, reglementat prin Legea
nr. 19/2000. Totodată, Legea nr. 119/2010 a fost adoptată în
urma angajării răspunderii Guvernului în temeiul art. 114 din
Constituție, în ședință comună.
Deși, în principiu, o lege adoptată în ședințe separate ale
celor două Camere nu poate modifica, respectiv interveni în
domeniul rezervat legilor adoptate în ședința comună a celor
două Camere, abrogarea art. 49—51 din Legea nr. 96/2006
privind Statutul deputaților și al senatorilor, republicată în
Monitorul Oficial al României, Partea I, nr. 763 din 12 noiembrie
2008, nu constituie decât o operațiune tehnico-legislativă de
corelare a prevederilor actului normativ adoptat cu cele existente
în alte legi ce reglementează pensiile speciale, respectiv măsuri
în domeniul pensiilor. În aceste condiții, Curtea constată că
legea de față nu are caracter novator și nu aduce nicio
modificare sau un element nou în raport cu cadrul legal
consacrat odată cu apariția Legii nr. 119/2010.
II. Cu privire la problemele de constituționalitate intrinsecă,
Curtea constată următoarele:
2.1. În ceea ce privește critica de neconstituționalitate potrivit
căreia apariția Legii privind sistemul unitar de pensii publice nu
este justificată, întrucât schimbările legislative ar fi putut avea
loc prin simpla modificare a legislației existente, precum și critica
potrivit căreia modificările succesive afectează stabilitatea
legislativă, generând o lipsă de încredere a cetățenilor în
sistemul de legi, Curtea constată că Legea fundamentală,
precum și normele de tehnică legislativă stabilite de Legea
nr. 24/2000 nu instituie o obligație a legiuitorului de a adopta o
nouă reglementare prin includerea acesteia în cea deja
existentă ori pe calea unui act normativ nou, separat. De aceea,
un astfel de argument nu poate fi reținut ca un criteriu de
apreciere a constituționalității unui act normativ.
În ceea ce privește afectarea stabilității legislative, Curtea
constată că obligația respectării legilor, consacrată de art. 1
alin. (5) din Constituție, nu presupune, prin conținutul său,
asigurarea unui cadru legislativ inflexibil. Intervenția legislativă
este necesară atât pentru a adapta actele normative la realitățile
economice, sociale și politice existente, dar și pentru a asigura,
așa cum este în cazul legii supuse analizei de constituționalitate,
un cadru legislativ unitar, care să contribuie la o mai bună

aplicare a legii și la îndepărtarea oricăror situații echivoce sau
inechități în aplicarea legii.
În acest sens Curtea constată că modificările succesive pe
care le-a suferit Legea nr. 19/2000 privind sistemul public de
pensii și alte drepturi de asigurări sociale și existența legilor
privind pensiile speciale care au fost abrogate parțial prin efectul
Legii nr. 119/2010 privind stabilirea unor măsuri în domeniul
pensiilor au transformat legislația în domeniul pensiilor în
instrumente juridice dificil de utilizat și aplicat, dând posibilitatea
unor interpretări neunitare și afectând caracterul previzibil al
normei de lege. Din această perspectivă, Curtea apreciază că
Legea privind sistemul unitar de pensii publice nu contribuie la
generarea unui climat de instabilitate legislativă, economică,
politică ori socială, ci, din contră, ajută la crearea unui cadru
legislativ mai coerent și unitar.
Susținerea autorilor obiecției de neconstituționalitate în
sensul că, prin conținutul normativ al legii adoptate, se creează
un paralelism legislativ care ar contraveni dispozițiilor art. 16 din
Legea nr. 24/2000 privind normele de tehnică legislativă pentru
elaborarea actelor normative și, pe cale de consecință,
dispozițiilor art. 1 alin. (5) din Constituție referitoare la
respectarea legilor este neîntemeiată. Curtea constată că Legea
nr. 119/2010 privind stabilirea unor măsuri în domeniul pensiilor
a reglementat transformarea pensiilor speciale, acordate până
la acea dată anumitor categorii socio-profesionale, în pensii în
înțelesul Legii nr. 19/2000 privind sistemul public de pensii și
alte drepturi de asigurări sociale. De asemenea, a dispus
recalcularea pensiilor cuvenite sau aflate în plată, prevăzute la
art. 1 și 2 din Legea nr. 119/2010, potrivit dispozițiilor Legii
nr. 19/2000, asigurându-se astfel tranziția de la reglementarea
anterioară către noile dispoziții ale legii. Art. 7 alin. 1) din Legea
nr. 119/2010 prevede în acest sens că ăprocedura de stabilire,
plată, suspendare, recalculare, încetare și contestare a pensiilor
recalculate potrivit prezentei legi este cea prevăzută de Legea
nr. 19/2000, cu modificările și completările ulterioare”. De
asemenea, avându-se în vedere condițiile în care s-a desfășurat
activitatea anumitor categorii socio-profesionale, au fost
reglementate aspecte specifice privind calculul stagiului de
cotizare.
Legea supusă controlului de constituționalitate merge un pas
mai departe față de reglementarea Legii nr. 119/2010,
reprezentând o altă etapă. Astfel, transformarea pensiilor
speciale în pensii în sistemul public fiind deja realizată prin
efectul Legii nr. 119/2010, Legea privind sistemul unitar de pensii
publice reglementează situația persoanelor care anterior
beneficiau de pensii speciale, cu excepția magistraților, ca fiind
deja parte a sistemului public de pensii. Firește, anumite
dispoziții, precum cele referitoare la calculul pensiilor, sunt
preluate în noua lege, dar prin aceasta se realizează, în
realitate, o cursivitate și o coerență legislativă, asigurându-se
totodată unitatea tratamentului juridic.
Confirmând această realitate juridică, dispozițiile art. 171 din
actul normativ criticat se referă la fostele pensii speciale ca fiind
deja parte a sistemului public de pensii prin efectul Legii
nr. 119/2010.
Pentru aceste rațiuni, având în vedere obiectivele diferite ale
reglementărilor Legii nr. 119/2010 față de cele ale Legii privind
sistemul unitar de pensii publice, Curtea apreciază că aceste
două acte normative nu creează un paralelism legislativ.
2.2. Cu referire la critica de neconstituționalitate vizând
modificarea valorii punctului de pensie, Curtea constată că,

9

MONITORUL OFICIAL AL ROMÂNIEI, PARTEA I, Nr. 785/24.XI.2010
potrivit dispozițiilor art. 80 din Legea nr. 19/2000, ă(1) Valoarea
unui punct de pensie se stabilește prin legea bugetului
asigurărilor sociale de stat. Aceasta se determină prin
actualizarea valorii punctului de pensie din luna decembrie a
fiecărui an cu cel puțin rata inflației, prognozată pentru anul
bugetar următor de instituția cu atribuții în domeniu.
(2) În raport cu evoluția indicatorilor macroeconomici și cu
resursele financiare, valoarea punctului de pensie, stabilită
conform prevederilor alin. (1), poate fi majorată prin legile de
rectificare a bugetului asigurărilor sociale de stat.
(3) Valoarea punctului de pensie, determinată conform
prevederilor alin. (1) sau (2), nu poate fi mai mică de 37,5% din
salariul mediu brut utilizat la fundamentarea bugetului
asigurărilor sociale de stat, începând cu 1 ianuarie 2008,
respectiv de 45% din salariul mediu brut utilizat la
fundamentarea bugetului asigurărilor sociale de stat, începând
cu 1 ianuarie 2009.”
Prevederile art. 80 alin. (1) și (3) din Legea nr. 19/2000 au
fost însă suspendate atât pe parcursul anului 2009, cât și pe cel
al anului 2010 prin dispozițiile art. 8 din Ordonanța de urgență a
Guvernului nr. 4/2009, publicată în Monitorul Oficial al României,
Partea I, nr. 92 din 16 februarie 2009, respectiv ale art. IV din
Ordonanța de urgență a Guvernului nr. 114/2009, publicată în
Monitorul Oficial al României, Partea I, nr. 919 din 29 decembrie
2009.
Legea bugetului asigurărilor sociale de stat pe anul 2010
nr. 12/2010, publicată în Monitorul Oficial al României, Partea I,
nr. 61 din 27 ianuarie 2010, a stabilit, prin art. 16, valoarea unui
punct de pensie la 732,8 lei, aplicabilă de la 1 ianuarie 2010.
Legea privind sistemul unitar de pensii publice stabilește, în
art. 102 alin. (1), că valoarea punctului de pensie este tot
de 732,8 lei. Această valoare urmează a se majora anual cu
100% din rata inflației, precum și cu un procent din creșterea
reală a câștigului salarial mediu brut. În cazul în care acești
indicatori de majorare a pensiei ar avea valori negative, valoarea
punctului de pensie nu va scădea, ci va păstra valoarea ultimului
punct de pensie.
Curtea constată că noua reglementare nu mai păstrează
dispozițiile art. 80 alin. (3) din Legea nr. 19/2000, care fixau un
prag al valorii punctului de pensie raportat la un anumit procent
din salariul mediu brut. Aceasta nu are însă semnificația
diminuării valorii punctului de pensie actual. Așa cum se
constată din cele arătate mai sus, punctul de pensie urmează a
păstra același cuantum, fiind doar modificate condițiile în care
acesta va fi majorat pe viitor.
Curtea constată însă că, deși consacră dreptul la pensie,
art. 47 alin. (2) din Constituție nu oferă garanții și cu privire la
algoritmul de creștere a cuantumului acesteia în viitor. Din
contră, prin Decizia nr. 1.140 din 4 decembrie 2007, publicată în
Monitorul Oficial al României, Partea I, nr. 31 din 15 ianuarie
2008, s-a statuat că ăvaloarea punctului de pensie, limita
maximă a cuantumului pensiei, condițiile de recalculare și de
recorelare a pensiilor anterior stabilite, ca și indexarea acestora,
nu se pot face decât în raport cu resursele fondurilor de asigurări
sociale disponibile”.
Desigur, libertatea de reglementare a legiuitorului nu este
una absolută, aceasta neputând justifica încălcarea principiului
neretroactivității legii civile ori a celui al egalității în drepturi a
cetățenilor și nici cerința asigurării unui nivel de trai decent. Mai
mult, relevând încă o condiție a reglementării dreptului la pensie,
Curtea, prin Decizia nr. 872 din 25 iunie 2010, publicată în

Monitorul Oficial al României, Partea I, nr. 433 din 28 iunie 2010,
stabilea că ăprin sumele plătite sub forma contribuțiilor la bugetul
asigurărilor sociale, persoana în cauză practic și-a câștigat
dreptul de a primi o pensie în cuantumul rezultat prin aplicarea
principiului contributivității”. În sfârșit, sintetizând cele reținute
cu privire la dreptul legiuitorului de a interveni legislativ în sensul
reducerii cuantumului pensiei cuvenite sau aflate în plată,
Curtea, prin aceeași decizie, statua că, având în vedere gradul
ridicat de protecție oferit prin Constituție dreptului la pensie,
ăreducerea cuantumului pensiei contributive, indiferent de
procent și indiferent de perioadă, nu poate fi realizată. Rezultă
că art. 53 din Constituție nu poate fi invocat ca temei pentru
restrângerea exercițiului dreptului la pensie”.
Toate aceste limite de legiferare tind însă la protejarea
cuantumului pensiilor cuvenite sau aflate în plată, precum și la
respectarea anumitor principii privind stabilirea acesteia, așa
cum sunt principiile contributivității și al egalității, și nu pot fi
extinse și cu privire la alte aspecte, cu efectul negării dreptului
constituțional al legiuitorului de a stabili politica în domeniul
asigurărilor sociale în funcție de resursele financiare de care
dispune.
Acelorași concluzii se circumscriu și criticile marginale
formulate de autorii sesizării referitoare la înăsprirea condițiilor
de acordare a pensiilor speciale parțiale și a pensiilor de
invaliditate.
Într-adevăr, Curtea constată că Legea privind sistemul unitar
de pensii publice, în privința pensiilor mai sus menționate, crește
procentul de diminuare a cuantumului pensiei în raport cu cel
stabilit prin Legea nr. 19/2000.
Astfel, art. 50 alin. (2) din Legea nr. 19/2000 stabilește
următoarele: ăCuantumul pensiei anticipate parțiale se stabilește
din cuantumul pensiei pentru limită de vârstă, prin diminuarea
acestuia în raport cu stagiul de cotizare realizat și cu numărul de
luni cu care s-a redus vârsta standard de pensionare, conform
tabelului nr. 2.
TABELUL Nr. 2
Stagiul de cotizare realizat peste stagiul
standard complet de cotizare prevăzut în
anexa nr. 3 (coloanele 3 și 6)

Procentul de diminuare
pentru fiecare lună de anticipare
(%)

Până la 1 an

0,50

Peste 1 an

0,45

Peste 2 ani

0,40

Peste 3 ani

0,35

Peste 4 ani

0,30

Peste 5 ani

0,25

Peste 6 ani

0,20

Peste 7 ani

0,15

Peste 8 ani

0,10

Între 9 și 10 ani

0,05”

Art. 65 alin. (4) din Legea privind sistemul unitar de pensii
publice prevede însă o diminuare a cuantumului pensiei pentru
limită de vârstă cu 0,75% pentru fiecare lună de anticipare.

10

MONITORUL OFICIAL AL ROMÂNIEI, PARTEA I, Nr. 785/24.XI.2010

De asemenea, la calculul pensiilor de invaliditate, legea
criticată stabilește un punctaj lunar inferior față de cel
reglementat de Legea nr. 19/2000.
O astfel de reglementare are ca obiectiv descurajarea
pensionărilor anticipate parțiale și a pensionărilor pentru
invaliditate care au generat în timp o creștere semnificativă a
masei persoanelor asigurate înaintea vârstei legale de
pensionare, cu scăderea concomitentă a numărului
contribuabililor. În acest sens, în expunerea de motive a Legii
privind sistemul unitar de pensii publice se arată că ăîn prezent,
în România, vârsta medie reală de pensionare este mult prea
scăzută, aceasta fiind de 54 de ani, față de vârstele standard
de pensionare cerute de legislația în vigoare, în trimestrul IV
2009, de: 58 ani și 8 luni pentru femei, respectiv 63 ani și 8 luni
pentru bărbați. Motivele esențiale ale acestei diferențe
semnificative o reprezintă numărul mare și în creștere de
pensionări înainte de împlinirea vârstei standard pentru activitate
în condiții de muncă speciale și deosebite, pentru invaliditate,
pentru îndeplinirea anticipată a stagiului complet de cotizare,
inclusiv în cazul pensionarilor urmași. Se adaugă vârstele mult
mai reduse practicate de actualele sisteme de pensii speciale,
cum ar fi: 50 de ani pentru personalul navigant din aviația civilă,
55 de ani pentru militari și polițiști, 60 de ani pentru magistrați și
personalul auxiliar din tribunale și curți de apel”.
În acest context, măsurile amintite, care tind la înăsprirea
condițiilor de pensionare, nu urmăresc decât să favorizeze
sporirea numărului contribuabililor, prin descurajarea
pensionărilor înainte de împlinirea vârstei legale de pensionare,
precum și prevenția situațiilor de acordare a pensiei de
invaliditate prin fraudarea legii. Or, în condițiile în care principala
sursă de finanțare a fondului de asigurări sociale o constituie
contribuțiile masei active a populației, una dintre măsurile cele
mai eficiente de intervenție este chiar aceea de sporire a masei
populației active. În acest mod, se realizează o echilibrare a
veniturilor și cheltuielilor bugetului de asigurări sociale de stat, în
condițiile în care, în prezent, raportul de dependență al
sistemului public de pensii este de 0,98 pensionari/
1 contribuabil.
De altfel, aceste măsuri se încadrează în curentul general
european de creștere a vârstei de pensionare și implicare pe
cât mai mult timp posibil a populației în sfera activităților care
generează venituri la fondurile de asigurări sociale, cu scăderea
corelativă a masei persoanelor care beneficiază de drepturi de
asigurări sociale. Aceste măsuri se impun, pe de o parte, ca
urmare a îmbătrânirii populației, iar pe de altă parte, ca urmare
a creșterii speranței de viață, ambele cu efectul creșterii masei
populației care beneficiază de drepturi de asigurări sociale.
Toate acestea pun în discuție, într-un viitor nu foarte îndepărtat,
o regândire a sistemelor de asigurări sociale existente.
Dacă legiuitorul ar fi putut adopta alte politici care să aibă în
final același efect, de echilibrare a sistemului public de pensii,
este un aspect asupra căruia instanța de contencios
constituțional nu se poate pronunța, neintrând în competența sa
compararea efectelor pozitive sau negative ale diverselor politici
propuse în cadrul diferitelor orientări politice. Singurele aspecte
asupra cărora se poate pronunța Curtea sunt acelea care
vizează conformitatea textelor de lege adoptate de Parlament
cu Constituția. Or, sub acest aspect, având în vedere cele
reținute mai sus, cu privire la dreptul legiuitorului de a
reglementa dreptul la pensie, Curtea apreciază că modificarea
pe viitor a cuantumului acesteia nu poate fi interpretată ca

aducând atingere dispozițiilor art. 47 alin. (2) din Constituție, atât
timp cât aceasta nu se adresează drepturilor deja cuvenite sau
aflate în plată și nu se creează o discriminare între persoanele
aflate în aceeași situație juridică.
În acest context, Curtea ține să precizeze că dispozițiile
art. 171 din Legea privind sistemul unitar de pensii publice,
potrivit cărora, ăla data intrării în vigoare a prezentei legi, pensiile
din sistemul public de pensii și alte drepturi de asigurări sociale,
inclusiv categoriile de pensii prevăzute la art. 1 din Legea
nr. 119/2010 privind stabilirea unor măsuri în domeniul pensiilor,
devin pensii în înțelesul prezentei legi”, nu pot fi interpretate în
sensul generării unor efecte retroactive ale legii, cu afectarea
drepturilor cuvenite sau aflate în plată stabilite în acord cu
principiul contributivității, potrivit reglementărilor aplicabile până
la intrarea sa în vigoare.
2.3. Cu referire la criticile de neconstituționalitate care
vizează eliminarea prin prezenta lege a pensiilor speciale,
Curtea constată că legea criticată, în această materie, nu
schimbă cu nimic situația consacrată după adoptarea Legii
nr. 119/2010. Or, Legea nr. 119/2010 a făcut obiectul unui control
a priori de constituționalitate, criticate fiind aceleași aspecte ca
cele învederate în cauza de față. Astfel, prin Decizia nr. 871 din
25 iunie 2010, publicată în Monitorul Oficial al României,
Partea I, nr. 433 din 28 iunie 2010, Curtea, respingând obiecția
de neconstituționalitate care viza viitoarea Lege nr. 119/2010, a
statuat că ăpensiile de serviciu se bucură de un regim juridic
diferit în raport cu pensiile acordate în sistemul public de pensii.
Astfel, spre deosebire de acestea din urmă, pensiile de serviciu
sunt compuse din două elemente, indiferent de modul de calcul
specific stabilit de prevederile legilor speciale, și anume: pensia
contributivă și un supliment din partea statului care, prin
adunarea cu pensia contributivă, să reflecte cuantumul pensiei
de serviciu stabilit în legea specială. Partea contributivă a
pensiei de serviciu se suportă din bugetul asigurărilor sociale de
stat, pe când partea care depășește acest cuantum se suportă
din bugetul de stat [a se vedea, spre exemplu, art. 85 alin. (1) din
Legea nr. 303/2004 sau art. 1801 din Legea nr. 19/2000]. Mai
mult, în cazul pensiilor militare, întregul cuantum al pensiei
speciale se plătește de la bugetul de stat (a se vedea Legea
nr. 164/2001). De altfel, Decizia Curții Constituționale nr. 20 din
2 februarie 2000, publicată în Monitorul Oficial al României,
Partea I, nr. 72 din 18 februarie 2000, a statuat că pensia de
serviciu constituie «o compensație parțială a inconvenientelor
ce rezultă din rigoarea statutelor speciale», ceea ce
demonstrează, fără drept de tăgadă, că, de fapt, acel supliment
de care am făcut vorbire mai sus se constituie în acea
compensație parțială menționată de Curte, pentru că
diferențierea existentă între o pensie specială și una strict
contributivă, sub aspectul cuantumului, o face acel supliment.
Acordarea acestui supliment, așa cum se poate desprinde și
din decizia mai sus amintită, a urmărit instituirea unei regim
special, compensatoriu pentru anumite categorii socioprofesionale supuse unui statut special. Această compensație,
neavând ca temei contribuția la sistemul de asigurări sociale,
ține de politica statului în domeniul asigurărilor sociale și nu se
subsumează dreptului constituțional la pensie, ca element
constitutiv al acestuia.
În acest sens, trebuie observat că dispozițiile art. 47 alin. (2)
din Constituție se referă distinct la dreptul la pensie față de cel
la alte forme de asigurări sociale publice sau private, prevăzute
de lege, dar pe care Legea fundamentală nu le nominalizează.

MONITORUL OFICIAL AL ROMÂNIEI, PARTEA I, Nr. 785/24.XI.2010
Prin urmare, în ceea ce privește aceste din urmă drepturi de
asigurări sociale, legiuitorul are dreptul exclusiv de a dispune, în
funcție de politica socială și fondurile disponibile, asupra
acordării lor, precum și asupra cuantumului și condițiilor de
acordare. Se poate spune că, față de acestea, Constituția
instituie mai degrabă o obligație de mijloace, iar nu de rezultat,
spre deosebire de dreptul la pensie, care este consacrat în mod
expres.
Ca atare, având în vedere condiționarea posibilității statului
de a acorda pensiile speciale de elemente variabile, așa cum
sunt resursele financiare de care dispune, faptul că acestor
prestații ale statului nu li se opune contribuția asiguratului la
fondul din care se acordă aceste drepturi, precum și caracterul
succesiv al acestor prestații, dobândirea dreptului la pensie
specială nu poate fi considerată ca instituind o obligație ad
aeternum a statului de a acorda acest drept, singurul drept
câștigat reprezentând doar prestațiile deja realizate până la
intrarea în vigoare a noii reglementări și asupra cărora legiuitorul
nu ar putea interveni decât prin încălcarea dispozițiilor art. 15
alin. (2) din Constituție. Relevantă în acest sens este și Decizia
nr. 458 din 2 decembrie 2003, publicată în Monitorul Oficial al
României, Partea I, nr. 24 din 13 ianuarie 2004, în care s-a
statuat că «o lege nu este retroactivă atunci când modifică
pentru viitor o stare de drept născută anterior și nici atunci când
suprimă producerea în viitor a efectelor unei situații juridice
constituite sub imperiul legii vechi, pentru că în aceste cazuri
legea nouă nu face altceva decât să refuze supraviețuirea legii
vechi și să reglementeze modul de acțiune în timpul următor
intrării ei în vigoare, adică în domeniul ei propriu de aplicare».
Conformându-se dispozițiilor art. 15 alin. (2) din Constituție,
textele de lege criticate afectează pensiile speciale doar pe
viitor, și numai în ceea ce privește cuantumul acestora. Celelalte
condiții privind acordarea acestora, respectiv stagiul efectiv de
activitate în acea profesie și vârsta eligibilă, nu sunt afectate de
noile reglementări. De asemenea, Legea privind instituirea unor
măsuri în domeniul pensiilor nu se răsfrânge asupra prestațiilor
deja obținute anterior intrării sale în vigoare, care constituie facta
praeterita.
Oricum, având în vedere că pensiile speciale nu reprezintă
un privilegiu, ci au o justificare obiectivă și rațională, Curtea
consideră că acestea pot fi eliminate doar dacă există o rațiune,
o cauză suficient de puternică spre a duce în final la diminuarea
prestațiilor sociale ale statului sub forma pensiei. Or, în cazul
Legii privind stabilirea unor măsuri în domeniul pensiilor, o atare
cauză o reprezintă necesitatea reformării sistemului de pensii,
reechilibrarea sa, eliminarea inechităților existente în sistem și,
nu în ultimul rând, situația de criză economică și financiară cu
care se confruntă statul, deci atât bugetul de stat, cât și cel al
asigurărilor sociale de stat. Astfel, această măsură nu poate fi
considerată ca fiind arbitrară; de asemenea, Curtea urmează a
observa că măsura nu impune o sarcină excesivă asupra
destinatarilor ei, ea aplicându-se tuturor pensiilor speciale, nu
selectiv, nu prevede diferențieri procentuale pentru diversele
categorii cărora i se adresează, pentru a nu determina ca una
sau alta să suporte mai mult sau mai puțin măsura de reducere
a venitului obținut dintr-o atare pensie.
Prin Decizia nr. 820 din 9 noiembrie 2006, publicată în
Monitorul Oficial al României, Partea I, nr. 39 din 18 ianuarie
2007, Curtea a arătat că «Legea nr. 19/2000, lege-cadru în
reglementarea drepturilor de asigurări sociale în sistemul public,
a așezat pe principii și reguli noi întreaga legislație a pensiilor.

11

Printre modificările esențiale se numără și integrarea în sistemul
public a mai multor sisteme distincte anterior și eliminarea
posibilității de acordare a drepturilor de pensie într-un sistem și
pentru perioadele asigurate în alte sisteme», ceea ce
demonstrează clar că legiuitorul este îndrituit să integreze
sistemele de pensii speciale în sistemul general. [...]
În continuare, analizând criticile acelorași texte de lege în
raport cu dispozițiile art. 44 din Constituție și cu prevederile art. 1
din Primul Protocol adițional la Convenția pentru apărarea
drepturilor omului și a libertăților fundamentale, Curtea constată
că, în esență, aceste critici pornesc de la cele statuate de Curtea
Europeană a Drepturilor Omului în Cauza Büchen contra
Republicii Cehe — 2002, în care s-a arătat că noțiunea de
«bun» înglobează orice interes al unei persoane de drept privat
ce are o valoare economică, astfel că dreptul la pensie poate fi
asimilat unui drept de proprietate, iar pensia unui bun proprietate
privată.
Pentru a răspunde acestor critici este necesară reiterarea
considerentelor deja reținute cu privire la natura specială a
pensiei de serviciu, a celor două componente, contributivă și
necontributivă, ale sale, precum și a faptului că ultima
componentă este supusă practic condiției ca statul să dispună
de resursele financiare pentru a putea acorda și alte drepturi de
asigurări sociale față de cele pe care Constituția le
nominalizează în mod expres. În aceste condiții, partea
necontributivă a pensiei de serviciu, chiar dacă poate fi
încadrată, potrivit interpretării pe care Curtea Europeană a
Drepturilor Omului a dat-o art. 1 din Primul Protocol adițional la
Convenția pentru apărarea drepturilor omului și a libertăților
fundamentale, în noțiunea de «bun», ea reprezintă totuși, din
această perspectivă, un drept câștigat numai cu privire la
prestațiile de asigurări sociale realizate până la data intrării în
vigoare a noii legi, iar suprimarea acestora pentru viitor nu are
semnificația exproprierii. [...]
În ceea ce privește critica de neconstituționalitate a textelor
de lege supuse controlului instanței de contencios constituțional
cu dispozițiile art. 47 alin. (1) și art. 135 alin. (2) lit. f) din
Constituție, Curtea constată că autorii sesizării consideră că
eliminarea pensiilor speciale aduce atingere «principiului
protecției așteptărilor legitime a cetățenilor cu privire la un
anumit nivel al protecției și securității». Acest principiu nu este
însă consacrat constituțional, iar drepturile rezultate din actul de
pensionare sunt previzibile, și anume îndrituirea persoanei la
cuantumul aferent pensiei din sistemul ordinar de pensionare,
restul cuantumului pensiei (cea suplimentară) fiind supus
elementelor variabile amintite mai sus, și anume optica
legiuitorului și resursele financiare ale statului care pot fi alocate
în această direcție.
Ca atare, Curtea constată că nu au fost încălcate dispozițiile
art. 47 alin. (1) și art. 135 alin. (2) lit. f) din Constituție.”
Având în vedere cele expuse, Curtea constată că cele
reținute în decizia menționată se aplică mutatis mutandis și cu
privire la prezenta cauză.
Obiter dictum, Curtea observă că acest lucru nu înseamnă
că, pe viitor, când condițiile economice o vor permite, legiuitorul
nu va putea reinstitui pensiile speciale pentru categoriile de
personal care ar putea fi îndrituite, în mod obiectiv și rațional,
să le primească.
2.4. Curtea constată că invocarea încălcării art. 124 alin. (3),
art. 144 și 145 din Constituție este lipsită de orice suport, întrucât
Camera Deputaților a eliminat prevederea din forma inițială a

12

MONITORUL OFICIAL AL ROMÂNIEI, PARTEA I, Nr. 785/24.XI.2010

proiectului de lege potrivit căreia pensiile de serviciu ale
judecătorilor, procurorilor, judecătorilor și, respectiv,
magistraților-asistenți ai Curții Constituționale deveneau pensii
în înțelesul legii-cadru a pensiilor publice. Astfel, legea criticată,
în conformitate cu Decizia Curții Constituționale nr. 873 din
25 iunie 2010, publicată în Monitorul Oficial al României, Partea I,
nr. 433 din 28 iunie 2010, nu afectează și nu abrogă dispozițiile
legale care reglementează pensia de serviciu a judecătorilor,
procurorilor, respectiv a judecătorilor și magistraților-asistenți ai
Curții Constituționale. O atare concluzie se impune, întrucât
art. 171 din lege nu vizează pensiile judecătorilor, procurorilor,
respectiv ale judecătorilor și magistraților-asistenți ai Curții
Constituționale. De asemenea, în acest sens au fost eliminate
referirile făcute la abrogarea dispozițiilor art. 82, 831, 84 și 85
din Legea nr. 303/2004, acestea rămânând în vigoare; de altfel,
actualul art. 196 lit. ș) din legea criticată nu vizează în niciun fel
pensiile de serviciu ale judecătorilor, procurorilor, judecătorilor
și, respectiv, ale magistraților-asistenți ai Curții Constituționale.
2.5. Critica de neconstituționalitate care privește art. 6
alin. (1) pct. IV lit. e) din legea criticată este neîntemeiată. Acest
text preia soluția legislativă de principiu cuprinsă în art. 5 alin. (1)
pct. IV lit. f) din Legea nr. 19/2000, însă nu impune obligativitatea
asigurării în cadrul sistemului public de pensii a persoanelor
provenite, spre exemplu, din rândul avocaților. Acestora li se
aplică dispozițiile art. 6 alin. (2) din lege, potrivit cărora ăSe pot
asigura în sistemul public de pensii, pe bază de contract de
asigurare socială, în condițiile prezentei legi, avocații, personalul
clerical și cel asimilat din cadrul cultelor recunoscute prin lege,
neintegrate în sistemul public, precum și orice persoană care
dorește să se asigure, respectiv să-și completeze venitul
asigurat”.
De altfel, potrivit art. 1 alin. (1) din Ordonanța de urgență a
Guvernului nr. 221/2000 privind pensiile și alte drepturi de
asigurări sociale ale avocaților, publicată în Monitorul Oficial al
României, Partea I, nr. 610 din 28 noiembrie 2000, ăDreptul la
pensie și alte drepturi de asigurări sociale ale avocatului se
exercită în condițiile prezentei ordonanțe de urgență prin
sistemul unic, propriu și autonom de pensii și alte drepturi de
asigurări sociale, gestionat de Casa de Asigurări a Avocaților
din România”, iar legea criticată nu abrogă, modifică sau
completează acest text.
2.6. Cu privire la modificările aduse vârstei legale de
pensionare, Curtea reține că autorii sesizării critică aceste
dispoziții prin prisma art. 47 din Constituție, considerând că
această măsură aduce o restrângere a dreptului la pensie,
precum și o afectare a nivelului de trai al populației.
În jurisprudența sa Curtea a analizat de mai multe ori critici
referitoare la reglementarea vârstelor de pensionare. Aceste
critici au vizat diferențele de tratament juridic instituite între
bărbați și femei sub aspectul condițiilor de pensionare,
solicitându-se în mod constant egalizarea acestora. Criticile au
fost invocate nu doar din perspectiva bărbaților, care s-au
considerat discriminați prin obligația de a munci până la o vârstă
mai înaintată decât femeile, așa cum relevă Decizia nr. 888 din
30 noiembrie 2006, publicată în Monitorul Oficial al României,
Partea I, nr. 54 din 24 ianuarie 2007, dar și din perspectiva
femeilor, nemulțumite de faptul că la împlinirea vârstei prevăzute
de lege, mai mică decât cea a bărbaților, femeia poate fi
pensionată, ceea ce reprezintă o discriminare, o atingere adusă
dreptului la muncă și o vătămare a dreptului la un nivel de trai
decent. În acest sens poate fi amintită Decizia nr. 107 din

1 noiembrie 1995, publicată în Monitorul Oficial al României,
Partea I, nr. 85 din 26 aprilie 1996. De altfel, aceasta este și
decizia prin care Curtea s-a pronunțat pentru prima oară asupra
diferenței de tratament dintre bărbați și femei sub aspectul
condițiilor de pensionare, reținând că ădacă, în principiu,
condițiile generale socio-profesionale dintre femeie și bărbat ar
fi egale, nu numai în sens formal-juridic al termenului, ci și în
sens real, evident că excepția ar fi întemeiată. În fapt, însă,
datorită imperativelor legate de creșterea și educarea copiilor,
îndeosebi în primii ani, sarcinilor sporite ce revin femeilor în
gospodărie, lipsei unor modalități sociale și economice larg
accesibile, în perioada actuală de tranziție, care să le degreveze
de aceste obligații, precum și altor aspecte care îngreunează
ascensiunea lor profesională (concedii de maternitate, concedii
postnatale, concedii pentru îngrijirea copilului bolnav, interdicțiile
cu scop de protecție de a lucra în anumite condiții etc.), precum
și altor împrejurări, femeile sunt în situații ce le dezavantajează
față de bărbați. Desigur, asemenea situații cu timpul se
estompează și vor dispărea, fenomen ce se regăsește în toate
țările europene ca fiind una dintre caracteristicile evoluției
societăților moderne. În prezent, însă, majoritatea statelor au
consacrat vârste diferite de pensionare, deși principiul egalității
sexelor este general admis”.
Pronunțându-se asupra constituționalității soluției legislative
care consacra tratamentul diferit dintre sexe, Curtea, prin decizia
amintită, a pus în balanță condițiile sociale existente la
momentul anului 1995, apreciind că textele de lege criticate
reflectă aceste condiții, fiind astfel constituționale. În același timp
însă, Curtea observa tendința de schimbare a condițiilor sociale
la nivel european și nu excludea, pe viitor, o eventuală
reconsiderare a opticii sale.
Această soluție a fost păstrată în mod constant până în anul
2008, când Curtea, prin Decizia nr. 191 din 28 februarie 2008,
publicată în Monitorul Oficial al României, Partea I, nr. 260 din
2 aprilie 2008, observa că instituțiile europene și jurisprudența
Curții Europene a Drepturilor Omului, prin Hotărârea din
22 august 2006, pronunțată în Cauza Walker contra Regatului
Unit, subliniau posibilitatea și chiar necesitatea egalizării
tratamentului juridic dintre bărbați și femei. Cu toate acestea,
era lăsată la latitudinea statelor aprecierea momentului și a
intervalului de timp necesar operării acestor modificări. În acest
context, Curtea, observând schimbarea condițiilor sociale, cel
puțin la nivelul celorlalte țări europene, care reclama instituirea
egalității de tratament, a apreciat totuși că doar legiuitorul este
în măsură să aprecieze în mod concret momentul în care
această schimbare va avea loc.
Adoptând Legea privind sistemul unitar de pensii publice,
legiuitorul a considerat că este momentul să inițieze o
reglementare care să conducă, gradual, la instituirea unui
tratament egal între bărbați și femei sub aspectul vârstei de
pensionare.
Desigur, Curtea constată că tradițiile culturale și realitățile
sociale sunt încă în stadiu de evoluție către asigurarea unei
egalități faptice reale între sexe, astfel încât nu se poate ajunge
la concluzia că, în prezent, condițiile sociale din România pot fi
considerate ca susținând o egalitate absolută între bărbați și
femei. Cu toate acestea, pași importanți au fost făcuți. Un
exemplu îl constituie extinderea dreptului la concediu pentru
creșterea copilului și la bărbați, inclusiv în domeniul militar,
relevantă fiind în acest sens Decizia nr. 90 din 10 februarie 2005,

MONITORUL OFICIAL AL ROMÂNIEI, PARTEA I, Nr. 785/24.XI.2010
publicată în Monitorul Oficial la României, Partea I, nr. 245 din
24 martie 2005.
Pentru aceste motive, creșterea vârstei de pensionare a
femeii până la 65 de ani a fost prevăzută a se realiza pe
parcursul a 15 ani, timp în care se preconizează că, în România,
condițiile sociale vor suferi schimbări semnificative.
Dincolo de modificările firești ce apar în societate sub
aspectul mentalităților, al culturii, educației și cu privire la tradiții,
prevederea unui tratament egal între sexe apare tot mai
necesară în contextul curentului european care impune statelor
alinierea la standardele unui tratament egal, nediscriminatoriu
între bărbați și femei.
Belgia, Franța, Danemarca, Finlanda, Germania, Irlanda,
Olanda, Portugalia, Spania, Suedia și Ungaria au deja
prevăzută o vârstă egală de pensionare între bărbați și femei, în
timp ce Austria, Marea Britanie, Estonia și Letonia sunt în curs
de egalizare.
România, dând expresie cerințelor actelor normative
europene, a adoptat, de asemenea, o serie de măsuri în sensul
asigurării egalității de tratament în domeniul pensiilor. Relevantă
este prevederea unui regim egal între bărbați și femei sub
aspectul condițiilor de acordare a pensiilor facultative, așa cum
prevede, în prezent, Legea nr. 204/2006, publicată în Monitorul
Oficial al României, Partea I, nr. 470 din 31 mai 2006. De
asemenea, transpunând prevederile Directivei 86/378/CEE
privind punerea în aplicare a principiului egalității de tratament
între bărbați și femei în cadrul regimurilor profesionale de
securitate socială, Ordonanță de urgență a Guvernului
nr. 67/2007 privind aplicarea principiului egalității de tratament
între bărbați și femei în cadrul schemelor profesionale de
securitate socială, publicată în Monitorul Oficial al României,
Partea I, nr. 443 din 29 iunie 2007, a dus la egalizarea vârstelor
pentru mai multe categorii socio-profesionale așa cum sunt
militarii, polițiștii sau personalul diplomatic și consular.
Cerințele Uniunii Europene au cunoscut la rândul lor o
evoluție determinată, în mare parte, și de nuanțarea, în timp, de
către Curtea de Justiție a Uniunii Europene a câmpului de
aplicare a principiului egalității între sexe în materia pensiilor.
Desigur, cerința unei vârste egale între bărbați și femei a fost
subliniată îndeosebi în ceea ce privește sistemele de pensii care
nu cădeau în sfera de aplicare a Directivei 79/7/CEE privind
aplicarea treptată a principiului egalității de tratament între
bărbați și femei în domeniul securității sociale. Prevederile art. 7
din această directivă lasă o marjă de apreciere statului în ceea
ce privește ritmul de egalizare a vârstelor de pensionare.
Cu toate acestea, sunt de reținut considerentele Curții de
Justiție a Uniunii Europene în fața unor argumente precum cele
vizând rolul femeii în familie, argumente pe care, de altfel,
Curtea Constituțională le-a avut în vedere în jurisprudența sa de
până acum. Plecând de la principiul asigurării unei remunerări
egale între femei și bărbați, pentru o muncă egală, Curtea de la
Luxembourg, prin Decizia din 13 noiembrie 2008, pronunțată în
Cauza Comisia Comunităților Europene contra Italiei C-46/07,
dar și prin Decizia din 26 martie 2009, pronunțată în Cauza
Comisia Comunităților Europene contra Greciei C-559/07,
statua că măsurile sociale trebuie să contribuie la asigurarea
unei vieți profesionale a femeilor egale cu cea a bărbaților.
Impunerea unor vârste de pensionare diferite nu are aptitudinea
de a compensa dezavantajele și greutățile pe care le întâmpină
femeile în cariera lor profesională din cauza statutului lor social.
De asemenea, s-a amintit că preocuparea pentru creșterea

13

copiilor nu trebuie raportată doar la femei, ci și la bărbați și că,
din această perspectivă, situația celor două sexe este
comparabilă.
Față de toate cele arătate mai sus, Curtea consideră că se
impune o schimbare a opticii sale în ceea ce privește problema
egalizării vârstei de pensionare între bărbați și femei. Fără a
putea să se pronunțe tranșant asupra oportunității sale, totuși,
opoziția față de această soluție ar semnifica, în prezent, însăși
opunerea unui curent social care are o amploare internațională,
la ale cărui standarde România este chemată să se ridice.
Desigur, nu pot fi negate discrepanțele existente încă între
condițiile sociale actuale din România și aceste standarde. De
aceea, Curtea consideră că soluția adoptată de legiuitor prin
Legea privind sistemul unitar de pensii publice în sensul unei
creșteri treptate a vârstei de pensionare a femeii pe parcursul a
15 ani este singura în măsură să asigure adecvarea acestei
măsuri la realitatea socială și să dea un caracter constituțional
normei de lege.
Pentru aceste motive, Curtea consideră că dispozițiile Legii
privind sistemul unitar de pensii publice prin care se instituie
egalitatea de tratament sub aspectul vârstei de pensionare între
bărbați și femei nu este contrară prevederilor Constituției.
2.7. În ceea ce privește critica de neconstituționalitate
referitoare la stabilirea, potrivit art. 54 din Legea privind sistemul
unitar de pensii publice, a unor vârste de pensionare și stagii de
cotizare pentru persoanele care se încadrează în ipotezele art. 6
alin. (1) pct. I lit. c) diferite de cele prevăzute, ca regulă generală,
pentru restul asiguraților, Curtea constată că aceasta este
neîntemeiată.
Această diferență de tratament nu încalcă art. 16 din
Constituție, întrucât cadrele militare în activitate, soldații și
gradații voluntari, polițiștii și funcționarii publici cu statut special
din sistemul administrației penitenciarelor, din domeniul apărării
naționale, ordinii publice și siguranței naționale au beneficiat și
continuă să beneficieze de un statut aparte, justificat de natura
activității desfășurate, care creează condițiile unei uzuri
corporale accentuate prin expunere la pericole de vătămare
corporală și chiar de amenințare a vieții.
Principiul egalității, așa cum s-a arătat în mod constant în
jurisprudența Curții Constituționale, nu presupune uniformitate,
ci, dimpotrivă, situații obiectiv diferite justifică și chiar impun
instituirea unui tratament juridic diferențiat. Or, este evident că
situația particulară în care se află persoanele încadrate în
ipoteza art. 6 alin. (1) pct. I lit. c) din Legea privind sistemul unitar
de pensii publice este diferită de cea a restului asiguraților.
În ceea ce privește critica referitoare la încălcarea principiului
egalității în drepturi cauzată de schimbarea succesivă a legii în
materia asigurărilor sociale, Curtea a statuat, prin Decizia
nr. 820 din 9 noiembrie 2006, publicată în Monitorul Oficial al
României, Partea I, nr. 39 din 18 ianuarie 2007, că ăsituația
diferită în care se află cetățenii în funcție de reglementarea
aplicabilă potrivit principiului tempus regit actum nu poate fi
privită ca o încălcare a dispozițiilor constituționale care consacră
egalitatea în fața legii și a autorităților publice, fără privilegii și
discriminări”.
2.8. În ceea ce privește susținerile potrivit cărora Legea
privind sistemul unitar de pensii publice ar contraveni art. 20 din
Constituție prin raportare la dispozițiile Declarației Universale a
Drepturilor Omului, Curtea constată că autorii sesizării nu
formulează critici sau argumente noi față de cele deja susținute
referitor la celelalte texte ale Legii fundamentale amintite până

14

MONITORUL OFICIAL AL ROMÂNIEI, PARTEA I, Nr. 785/24.XI.2010

acum. Prevederile internaționale invocate se referă la dreptul de
proprietate privată și nivelul de trai, precum și la dreptul la o
retribuire echitabilă și satisfăcătoare. În ceea ce privește dreptul
de proprietate și nivelul de trai, Curtea apreciază că sunt
relevante cele reținute mai sus cu privire la aceleași drepturi
fundamentale consacrate de Constituție. Referirile la dreptul la
o retribuire echitabilă și satisfăcătoare a muncii nu sunt însă
relevante în cauză, întrucât acestea nu privesc dreptul la pensie
sau alte drepturi de asigurări sociale, ci reprezintă un aspect al
dreptului la muncă.
Cu privire la prevederile invocate din Carta drepturilor
fundamentale a Uniunii Europene, Curtea reține că acestea, de
principiu, sunt aplicabile în controlul de constituționalitate în

măsura în care asigură, garantează și dezvoltă prevederile
constituționale în materia drepturilor fundamentale, cu alte
cuvinte, în măsura în care nivelul lor de protecție este cel puțin
la nivelul normelor constituționale în domeniul drepturilor omului.
În speță se constată că prevederile invocate se referă la dreptul
la proprietate privată, dreptul persoanelor în vârstă de a duce o
viață demnă și independentă, dreptul la pensie și alte drepturi de
asigurări sociale și restrângerea exercițiului drepturilor sau
libertăților. Considerentele reținute mai sus abordează toate
aceste aspecte, fiind, în consecință, valabile și cu privire la
aceste dispoziții din Carta drepturilor fundamentale a Uniunii
Europene.

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Constată că dispozițiile art. 6 alin. (1) pct. I. lit. c) și pct. IV. lit. e), ale art. 53 alin. (1), art. 54, art. 65 alin. (4), art. 102 alin. (1)
și (2) și ale art. 196 lit. b), e), g), r) și s) din Legea privind sistemul unitar de pensii publice, precum și ale legii în ansamblul său
sunt constituționale.
Definitivă și general obligatorie.
Decizia se comunică Președintelui României și se publică în Monitorul Oficial al României, Partea I.
Dezbaterile au avut loc la datele de 29 septembrie și 6 octombrie 2010 și la acestea au participat: Augustin Zegrean,
președinte, Aspazia Cojocaru, Acsinte Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás
Valentin Zoltán și Tudorel Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrați-asistenți,
Benke Károly
Patricia Marilena Ionea

O P I N I E S E PA R AT Ă

Nu împărtășim, pentru considerentele pe care le vom arăta
în continuare, soluția adoptată prin Decizia nr. 1.237 din
6 octombrie 2010, cu votul majorității judecătorilor Curții
Constituționale, prin care s-a constatat că unele texte din Legea
privind sistemul unitar de pensii publice, precum și legea în
ansamblul său sunt constituționale.
Criticile de neconstituționalitate au vizat, pe de o parte,
aspecte de neconstituționalitate extrinsecă referitoare la
procedura de adoptare a legii în ansamblul său, iar pe de altă
parte, aspecte de neconstituționalitate intrinsecă a unor texte
din cuprinsul legii supuse controlului. Ne vom referi doar la unele
aspecte.
A. Cu privire la criticile de neconstituționalitate extrinsecă
1. Autorii obiecției susțin încălcarea prevederilor art. 67 și
art. 76 alin. (1) din Constituție întrucât, la momentul votului final
asupra legii, nu a fost asigurat cvorumul legal de ședință —
167 de deputați —, în sală fiind prezenți în jur de 80 de deputați.
Ca atare, nu se putea întruni nici majoritatea prevăzută de

Constituție pentru adoptarea proiectului de lege, care are
caracter de lege organică.
În conformitate cu prevederile art. 67 din Constituție — Actele
juridice și cvorumul legal, ăCamera Deputaților și Senatul adoptă
legi, hotărâri și moțiuni, în prezența majorității membrilor”, iar
potrivit art. 76 alin. (1), ăLegile organice [...] se adoptă cu votul
majorității membrilor fiecărei Camere”.
Textul constituțional al art. 67 prevede doar cvorumul pentru
adoptarea unui act juridic, care este, de altfel, singurul ăcvorum
legal” prevăzut de Constituție.
Pentru ca votul să aibă loc, condiția este existența
cvorumului. Se impune însă a face o distincție între cvorumul
de vot, prin care se înțelege numărul minim de deputați prezenți
pentru ca votul să poată avea loc, și majoritatea minimă pentru
ca un proiect de lege să poată fi votat și adoptat. Așadar,
cvorumul de vot este o condiție a votării, el este prealabil votării.
Sintagma ăîn prezența majorității membrilor” din art. 67
privește exclusiv ăvotul final” când se adoptă un proiect de lege
în ansamblu, nu și faza de dezbateri pe articole a unui proiect de

MONITORUL OFICIAL AL ROMÂNIEI, PARTEA I, Nr. 785/24.XI.2010
lege pentru care condiția de cvorum este de domeniul
regulamentelor celor două Camere ale Parlamentului, precum și
a ședințelor comune ale Camerei Deputaților și Senatului, în
concordanță cu art. 64 alin. (1) teza întâi din Constituție.
Cu referire la susținerile că la momentul votului final asupra
legii în sală mai erau 80 de deputați, sunt de semnalat
următoarele aspecte:
La reluarea lucrărilor, președintele Camerei Deputaților a
anunțat că din totalul celor 333 de deputați și-au înregistrat
prezența 181, fiind absenți 152.
Din derularea votului, așa cum este consemnat în
stenograma ședinței Camerei Deputaților din data de
15 septembrie 2010, se constată că acesta a fost exprimat atât
prin mijloace electronice, cât și prin ridicarea mâinii.
În prima parte a lucrărilor ședinței, la ora 21,46, erau prezenți
în sala de ședințe 209 deputați, moment în care Grupul
parlamentar al Alianței politice PSD+PD a părăsit sala de
ședințe. La ora 21,55, în continuarea dezbaterilor asupra
proiectului de lege, erau prezenți 171 de deputați; după acest
moment, Grupul parlamentar al PNL a părăsit sala de ședințe.
La ora 21,57, odată cu respingerea unui amendament la lege,
mai erau prezenți, potrivit votului electronic, 135 de deputați, iar
la ora 22,15 erau prezenți 120 de deputați. La ora 22,35, la
momentul ultimului vot electronic, prezența era de
115 deputați. După acest vot, liderul Grupului parlamentar al
PDL, domnul deputat Mircea Nicu-Toader, are o intervenție:
ăDoamnă președinte, tot încercăm pe voturi, ne numărăm de
10 ori și nici nu apare pe sistemul acesta de numărare
electronic, vă rog să fiți de acord, și solicităm și plenului, un vot
deschis și atunci va merge și mai repede.” Această propunere —
vot deschis prin ridicarea mâinii — a fost adoptată cu 137 de
voturi pentru, un vot împotrivă și 15 abțineri, ceea ce înseamnă
că în sală erau prezenți 153 de deputați; la votul imediat următor
dat asupra art. 162 alin. (1) din proiectul de lege, se constată că
în sală erau prezenți 160 de deputați; la art. 167 au fost
exprimate 157 de voturi pentru și 6 abțineri, iar la art. 182 au
votat pentru 160 de deputați și s-au abținut 5; votul final asupra
proiectului de lege a consemnat o prezență de 175 de deputați —
170 de voturi pentru, două voturi împotrivă și 3 abțineri, ceea ce
ar duce la concluzia că legea, conform stenogramei, a fost
adoptată cu respectarea prevederilor art. 76 alin. (1) din Legea
fundamentală —, ședința încheindu-se imediat la ora 23,30,
potrivit stenogramei.
Prezența unui număr fluctuant de deputați la lucrările
Camerei, modul anevoios în care au decurs operațiunile de
numărare efectuate doar de unul dintre secretarii de ședință și
de anunțare a rezultatului votului într-un interval extrem de scurt
între cele două operațiuni scot în evidență imposibilitatea
stabilirii efective a numărului de deputați aflați în sală la finalul
ședinței, necesar, pe de o parte, pentru constatarea cvorumului
legal în sensul art. 67, iar, pe de altă parte, pentru adoptarea
proiectului de lege, cu respectarea dispozițiilor art. 76 alin. (1)
din Legea fundamentală.
În plus, potrivit art. 33 lit. b) din Regulamentul Camerei
Deputaților, președintele ăconduce lucrările plenului Camerei
Deputaților, asistat obligatoriu de 2 secretari, și asigură
menținerea ordinii în timpul dezbaterilor, precum și respectarea
prevederilor prezentului regulament”, iar în conformitate cu
dispozițiile art. 111 alin. (1) din același regulament, ăproiectul de
lege sau propunerea legislativă, în forma rezultată din
dezbaterea pe articole, se supune Camerei spre adoptare în
condițiile existenței cvorumului legal”. Totodată, art. 129 alin. (6)

15

prevede că înainte de votare președintele poate cere verificarea
cvorumului, iar conform alin. (7), dacă în sala de ședințe nu se
află majoritatea deputaților, președintele amână votarea până
la întrunirea cvorumului legal. Or, această verificare nu s-a
efectuat, deși, față de cele arătate, se impunea a se stabili, fără
echivoc, dacă la votul final cvorumul necesar era asigurat. Așa,
s-a ajuns să planeze suspiciunea că cvorumul și rezultatul
votului final ar fi fost viciate.
2. O altă critică de neconstituționalitate extrinsecă se
referă la încălcarea prevederilor art. 65 alin. (2) lit. j), ale art. 73
alin. (3) lit. c) și ale art. 75 alin. (4) din Constituție, ca urmare a
eliminării pensiilor de serviciu ale deputaților și senatorilor prin
adoptarea unei reglementări care nu era de competența
decizională a Camerei Deputaților, ci trebuia adoptată în ședința
comună a celor două Camere ale Parlamentului.
Această susținere este întemeiată.
Prin reglementările adoptate, pensiile de serviciu ale
deputaților și senatorilor au devenit la început, potrivit
dispozițiilor art. 1 lit. f) din Legea nr. 119/2010 privind stabilirea
unor măsuri în domeniul pensiilor, ăpensii în înțelesul Legii
nr. 19/2000 privind sistemul public de pensii și alte drepturi de
asigurări sociale”.
Ulterior, în conformitate cu dispozițiile art. 171 din legea
supusă controlului de constituționalitate, pensiile prevăzute la
art. 1 din Legea nr. 119/2010 privind stabilirea unor măsuri în
domeniul pensiilor, printre care la art. 1 lit. f) sunt prevăzute și
pensiile de serviciu ale deputaților și senatorilor, devin pensii în
înțelesul legii criticate.
Pe cale de consecință, atât Legea nr. 19/2000 privind
sistemul public de pensii și alte drepturi de asigurări sociale, cât
și dispozițiile art. 49—51 din Legea nr. 96/2006 privind Statutul
deputaților și al senatorilor au fost abrogate expres, potrivit
art. 196 lit. a) și g) din legea contestată la Curtea Constituțională.
Aceste operațiuni legislative succesive, având drept rezultat
abrogarea expresă a normelor pe care le-am indicat, nu pot fi
considerate, așa cum se afirmă în decizie, ădecât o operațiune
tehnico-legislativă de corelare a prevederilor actului normativ
adoptat cu cele existente în alte legi ce reglementează pensiile
speciale, respectiv măsuri în domeniul pensiilor”.
Abrogarea unor texte dintr-o lege adoptată în ședința
comună a celor două Camere, așa cum este Legea nr. 96/2006,
nu poate avea loc în procesul legislativ desfășurat în ședințe
separate ale Camerei Deputaților și Senatului.
Potrivit dispozițiilor art. 73 alin. (3) lit. c) din Legea
fundamentală, statutul deputaților și al senatorilor, stabilirea
indemnizațiilor și a celorlalte drepturi ale acestora se
reglementează prin lege organică, iar conform prevederilor
art. 65 alin. (2) lit. j) și ale art. 76 alin. (1) din Constituție,
stabilirea statutului deputaților și al senatorilor, stabilirea
indemnizației și a celorlalte drepturi ale acestora au loc în
ședința comună a celor două Camere și se adoptă cu votul
majorității deputaților și senatorilor.
Față de cele menționate, abrogarea dispozițiilor art. 49—51
din Legea nr. 96/2006 privind Statutul deputaților și al senatorilor
în ședințe separate ale Camerei Deputaților și Senatului
contravine textelor constituționale invocate mai sus.
B. În ceea ce privește criticile referitoare la
neconstituționalitatea intrinsecă a legii
Legea privind sistemul unitar de pensii publice încalcă sub
aspectul micșorării valorii punctului de pensie și al recalculării
pensiilor speciale principiul neretroactivității legii, așa cum

16

MONITORUL OFICIAL AL ROMÂNIEI, PARTEA I, Nr. 785/24.XI.2010

este prevăzut de art. 15 alin. (2) din Constituție, potrivit căruia
ălegea dispune numai pentru viitor, cu excepția legii penale sau
contravenționale mai favorabile”.
Se cunoaște că o lege se aplică numai situațiilor născute
după adoptarea ei, și nu situațiilor anterioare intrării ei în vigoare.
În speță, pensiile deja calculate și pensiile speciale deja aflate
în plată sunt drepturi care s-au născut anterior Legii privind
sistemul unitar de pensii publice.
În asemenea condiții, această lege nu se aplică situațiilor
definitiv constituite, modificate sau stinse, precum și efectelor
juridice produse de legile anterioare, potrivit adagiului tempus
regit actum.
Or, sub acest aspect se impune a se sublinia că micșorarea
valorii punctului de pensie stabilit de Legea nr. 19/2000 privind
sistemul public de pensii și alte drepturi de asigurări sociale și
recalcularea tuturor celorlalte pensii ocupaționale (speciale) aflate
deja în plată determină modificarea regimului juridic al acestor pensii
stabilite în baza unor legi anterioare în vigoare, încălcându-se astfel
principiul neretroactivității legii, ajungându-se la pierderea unor
drepturi câștigate. În acest sens, Decizia nr. 375 din 6 iulie 2005
precizează că ănoile reglementări nu pot fi aplicate cu efecte

retroactive, respectiv în privința cuantumului pensiilor anterior
stabilite, ci numai pentru viitor, începând cu data intrării lor în vigoare”.
Decizia Curții Constituționale nr. 57 din 26 ianuarie 2006 a
statuat că ăorice prevedere nouă poate fi aplicată numai de la
data intrării sale în vigoare, pentru a se respecta principiul
neretroactivității legii, consacrat de art. 15 alin. (2) din
Constituție”.
Mai mult, Decizia nr. 120 din 15 februarie 2007 a reținut că,
ăîn cazurile în care din recalculare rezultă un cuantum mai mare
al pensiei, se va plăti acesta, iar dacă noul cuantum rezultat este
mai mic, se va acorda în continuare pensia anterior stabilită și
aflată în plată, fără a se aduce vreo atingere drepturilor legal
câștigate anterior”.
Sugestivă este prezentarea în literatura de specialitate a
faptului că, ădacă legea nouă nu ar respecta ceea ce s-a făcut
în cadrul prevederilor legii vechi, încrederea ar dispărea și,
odată cu ea, ar fi atinsă și autoritatea legii” (Tr. Ionescu și
colaboratorii, în Tratat de drept civil, Partea generală, Editura
Academiei, 1967, p. 77).
Or, principiul legalității reprezintă un principiu esențial al
statului de drept, ce trebuie respectat inclusiv de legiuitor.

Judecător,

Judecător,

Judecător,

Judecător,

Ion Predescu

Acsinte Gaspar

Aspazia Cojocaru

Tudorel Toader

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 785/24.XI.2010 conține 16 pagini.

Prețul: 3,20 lei

&JUYDGY|447714]
ISSN 1453—4495

