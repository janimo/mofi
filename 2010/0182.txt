Anul 178 (XXII) — Nr. 182

PARTEA I

LEGI, DECRETE, HOTĂRÂRI ȘI ALTE ACTE

Luni, 22 martie 2010

SUMAR

Pagina
Decizia nr. 128 din 25 februarie 2010 referitoare la excepția de
neconstituționalitate a dispozițiilor art. 2781 alin. 8 lit. c)
din Codul de procedură penală ..................................

DECIZII ALE CURȚII CONSTITUȚIONALE
Decizia nr. 39 din 14 ianuarie 2010 referitoare la excepția de
neconstituționalitate a dispozițiilor art. 403 alin. 1 din
Codul de procedură civilă ..........................................
Decizia nr. 40 din 14 ianuarie 2010 referitoare la excepția de
neconstituționalitate a dispozițiilor art. 91 alin. (2) din
Legea nr. 567/2004 privind statutul personalului
auxiliar de specialitate al instanțelor judecătorești și al
parchetelor de pe lângă acestea ................................

Pagina

2–3

3–4

Decizia nr. 48 din 14 ianuarie 2010 referitoare la excepția de
neconstituționalitate a dispozițiilor art. 340 din Codul
de procedură civilă ....................................................

4–5

Decizia nr. 57 din 14 ianuarie 2010 referitoare la excepția de
neconstituționalitate a dispozițiilor art. 327 alin. 1 din
Codul de procedură civilă ..........................................

6–7

Decizia nr. 58 din 14 ianuarie 2010 referitoare la excepția de
neconstituționalitate a dispozițiilor art. 306 alin. 1 din
Codul de procedură civilă ..........................................

7–8

8–9

Decizia nr. 137 din 25 februarie 2010 referitoare la excepția de
neconstituționalitate a dispozițiilor art. 4 lit. a) din
Ordonanța de urgență a Guvernului nr. 50/2008 pentru
instituirea taxei pe poluare pentru autovehicule ........

9–11

Decizia nr. 146 din 25 februarie 2010 referitoare la excepția de
neconstituționalitate a dispozițiilor Ordonanței Guvernului
nr. 137/2000 privind prevenirea și sancționarea tuturor
formelor de discriminare ............................................

11–12

Decizia nr. 183 din 2 martie 2010 referitoare la excepția de
neconstituționalitate a dispozițiilor art. 33 lit. a) și
art. 38 din Codul de procedură penală, precum și a
dispozițiilor art. 215 alin. 2—5 din Codul penal ..........

13–14

Decizia nr. 215 din 4 martie 2010 referitoare la excepția de
neconstituționalitate a dispozițiilor art. 34 lit. d), art. 35
alin. 1 și 2 și ale art. 45 alin. 1 din Codul de procedură
penală ........................................................................

15–16

2

MONITORUL OFICIAL AL ROMÂNIEI, PARTEA I, Nr. 182/22.III.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 39
din 14 ianuarie 2010

referitoare la excepția de neconstituționalitate a dispozițiilor art. 403 alin. 1
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 403 alin. 1 din Codul de procedură civilă,
excepție ridicată de Societatea Comercială ăPetrom” — S.A. în
Dosarul nr. 1.382/312/2009 al Judecătoriei Slobozia.
La apelul nominal se constată lipsa părților, față de care
procedura de citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 6 mai 2009, pronunțată în Dosarul
nr. 1.382/312/2009, Judecătoria Slobozia a sesizat Curtea
Constituțională cu excepția de neconstituționalitate a
prevederilor art. 403 alin. 1 din Codul de procedură civilă.
Excepția a fost ridicată de Societatea Comercială ăPetrom” —
S.A. într-o cauză având ca obiect o contestație la executare.
În motivarea excepției de neconstituționalitate autorul
consideră că textul criticat este neconstituțional, pentru că se
acordă instanței învestite cu soluționarea contestației la
executare ăfacultatea acordării suspendării”. Textul de lege este
neconstituțional, în opinia autorului, întrucât caracterul
suspensiv de executare al contestației la executare ar fi trebuit
să opereze de drept. Este neconstituțională reglementarea
criticată și pentru că, în felul acesta, se condiționează judecarea
cererii de depunerea unei cauțiuni.
Judecătoria Slobozia consideră că dispozițiile legale
criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 403 alin. 1 din Codul de procedură civilă,
prevederi ce au următorul conținut: ăPână la soluționarea
contestației la executare sau a altei cereri privind executarea
silită, instanța competentă poate suspenda executarea, dacă se
depune o cauțiune în cuantumul fixat de instanță, în afară de
cazul în care legea dispune altfel.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 alin. (1) și (2) privind liberul acces la justiție
și art. 53 alin. (1) și (2) privind restrângerea exercițiului unor
drepturi sau al unor libertăți.
Examinând excepția, Curtea constată că asupra dispozițiilor
art. 403 alin. 1 din Codul de procedură civilă s-a mai pronunțat,
prin raportare la aceleași dispoziții constituționale, prin Decizia
nr. 1.034 din 9 iulie 2009, publicată în Monitorul Oficial al
României, Partea I, nr. 634 din 25 septembrie 2009, constatând
că sunt constituționale.
Întrucât nu au intervenit elemente noi, de natură a determina
reconsiderarea jurisprudenței în materie a Curții Constituționale,
argumentarea și soluția reținute în decizia de mai sus își mențin
valabilitatea și în prezenta cauză.
În ceea ce privește criticile referitoare la caracterul suspensiv
de executare al contestației la executare care ar fi trebuit să
opereze de drept, Curtea constată că autorul excepției solicită,
de fapt, modificarea dispozițiilor legale, fapt ce excedează
competenței Curții Constituționale. De altfel, conform
prevederilor art. 126 alin. (2) din Constituție: ăCompetența
instanțelor judecătorești și procedura de judecată sunt
prevăzute numai prin lege.” Or, în cazul de față, legiuitorul a ales
această soluție legislativă pentru a preveni eventuala exercitare
abuzivă a drepturilor procesuale de către debitor.

MONITORUL OFICIAL AL ROMÂNIEI, PARTEA I, Nr. 182/22.III.2010

3

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 403 alin. 1 din Codul de procedură civilă,
excepție ridicată de Societatea Comercială ăPetrom” — S.A. în Dosarul nr. 1.382/312/2009 al Judecătoriei Slobozia.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 40
din 14 ianuarie 2010

referitoare la excepția de neconstituționalitate a dispozițiilor art. 91 alin. (2) din Legea nr. 567/2004
privind statutul personalului auxiliar de specialitate al instanțelor judecătorești
și al parchetelor de pe lângă acestea
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 91 alin. (2) din Legea nr. 567/2004 privind
statutul personalului auxiliar de specialitate al instanțelor
judecătorești și al parchetelor de pe lângă acestea, excepție
ridicată din oficiu de Curtea de Apel București — Secția a VII-a
civilă și pentru cauze privind conflicte de muncă și asigurări
sociale în Dosarul nr. 318/116/2008.
La apelul nominal se constată lipsa părților, față de care
procedura de citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 26 iunie 2009, pronunțată în Dosarul
nr. 318/116/2008, Curtea de Apel București — Secția a VII-a
civilă și pentru cauze privind conflicte de muncă și asigurări
sociale a sesizat Curtea Constituțională cu excepția de
neconstituționalitate a prevederilor art. 91 alin. (2) din Legea
nr. 567/2004 privind statutul personalului auxiliar de
specialitate al instanțelor judecătorești și al parchetelor de
pe lângă acestea.
Excepția a fost ridicată de instanța de judecată, din oficiu,
într-un dosar având ca obiect drepturi bănești.

În motivarea excepției de neconstituționalitate instanța
constată că legea specială de salarizare, respectiv Ordonanța
Guvernului nr. 8/2007, a fost aprobată prin Legea nr. 247/2007
și a intrat în vigoare la data de 2 februarie 2007, de la acea dată
reclamanta beneficiind de salarizarea corespunzătoare funcției
de grefier. Prin această modificare s-a recunoscut practic
inegalitatea de tratament a foștilor grefieri-dactilografi, ale căror
posturi au fost transformate în posturi de grefieri, în raport de
grefieri, inegalitate ce a fost înlăturată prin prevederea expresă
a acordării salarizării corespunzătoare legii speciale de
salarizare pentru funcția de grefier. Față de cele de mai sus,
rezultă existența unui tratament diferențiat în cadrul aceleiași
categorii profesionale pe perioada 2 septembrie 2005—
2 februarie 2007. Instanța cere Curții Constituționale să
analizeze în ce măsură această inegalitate de tratament este
justificată de un scop legitim în raport de dispozițiile art. 2 din
Ordonanța Guvernului nr. 137/2000, art. 14 din Convenția pentru
apărarea drepturilor omului și a libertăților fundamentale, art. 1
din Protocolul nr. 12 la Convenție. Instanța apreciază că
salarizarea diferită a reclamantei nu se justifică pe perioada susmenționată pentru un alt post decât cel ocupat efectiv, în raport
cu ceilalți grefieri, întrucât conținutul concret al atribuțiilor de
serviciu a fost avut în vedere de legiuitor atunci când a
reglementat salariile de bază pentru personalul auxiliar de
specialitate din cadrul instanțelor judecătorești, diferențierea
între grefieri realizându-se în raport de coeficienții de
multiplicare, pe trepte sau grade profesionale, în raport de
funcția deținută, de nivelul studiilor, de vechimea în specialitate,
precum și de nivelul instanței sau al parchetului.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că excepția de
neconstituționalitate a dispozițiilor art. 91 alin. (2) din Legea
nr. 567/2004 privind statutul personalului auxiliar de specialitate
al instanțelor judecătorești și al parchetelor de pe lângă acestea
este inadmisibilă.

4

MONITORUL OFICIAL AL ROMÂNIEI, PARTEA I, Nr. 182/22.III.2010

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 91 alin. (2) din Legea nr. 567/2004 privind
statutul personalului auxiliar de specialitate al instanțelor
judecătorești și al parchetelor de pe lângă acestea, publicată în
Monitorul Oficial al României, Partea I, nr. 1.197 din
14 decembrie 2004, astfel cum au fost modificate prin Legea
nr. 17/2006, publicată în Monitorul Oficial al României, Partea I,
nr. 48 din 19 ianuarie 2006, prevederi ce au următorul conținut:
ă(2) Grefierii dactilografi ale căror posturi au fost transformate în
posturi de grefieri urmează să fie salarizați corespunzător legii
speciale de salarizare. Tehnicienii criminaliști din cadrul
parchetelor sunt asimilați grefierilor.”

În opinia autorului excepției de neconstituționalitate,
prevederile legale criticate contravin dispozițiilor art. 14 din
Convenția pentru apărarea drepturilor omului și a libertăților
fundamentale și ale art. 1 din Protocolul nr. 12 la aceeași
Convenție.
Examinând excepția, Curtea constată că, potrivit dispozițiilor
art. 29 alin. (1) din Legea nr. 47/1992, republicată în Monitorul
Oficial al României, Partea I, nr. 643 din 16 iulie 2004, ăCurtea
Constituțională decide asupra excepțiilor ridicate în fața
instanțelor judecătorești sau de arbitraj comercial privind
neconstituționalitatea unei legi sau ordonanțe ori a unei dispoziții
dintr-o lege sau dintr-o ordonanță în vigoare [...]”. Curtea
constată că prin Legea nr. 330 din 5 noiembrie 2009, publicată
în Monitorul Oficial al României, Partea I, nr. 762 din 9 noiembrie
2009, s-a stabilit un cadru unitar privind salarizarea personalului
plătit din fonduri publice. Noile dispoziții legale nu mai fac referire
la categoria grefierilor dactilografi.
Examinând excepția de neconstituționalitate, Curtea
constată că vechea reglementare și-a produs deja efectele
prevăzute, grefierii-dactilografi devenind grefieri și beneficiind,
începând cu anul 2007, de drepturile salariale ale acestora din
urmă, iar prevederile legii speciale de salarizare au fost înlocuite
cu prevederile legii privind salarizarea unitară a personalului
plătit din fonduri publice, conform cărora toți grefierii sunt
salarizați potrivit aceleiași grile de salarizare. Prin urmare, având
în vedere și data sesizării Curții Constituționale, Curtea va
respinge excepția de neconstituționalitate ca devenită
inadmisibilă.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a dispozițiilor art. 91 alin. (2) din Legea nr. 567/2004
privind statutul personalului auxiliar de specialitate al instanțelor judecătorești și al parchetelor de pe lângă acestea, excepție
ridicată din oficiu de Curtea de Apel București — Secția a VII-a civilă și pentru cauze privind conflicte de muncă și asigurări sociale
în Dosarul nr. 318/116/2008.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Fabian Niculae
CURTEA CONSTITUȚIONALĂ

D E C I Z I A Nr. 48
din 14 ianuarie 2010

referitoare la excepția de neconstituționalitate a dispozițiilor art. 340 din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 340 din Codul de procedură civilă, excepție
ridicată de Societatea Comercială ăArtmetal Industry” — S.R.L.
și Societatea Comercială ăPrint Factory” — S.R.L. în Dosarul
nr. 795/62/2008 al Curții de Apel Brașov — Secția comercială.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent se referă asupra faptului că partea
Societatea Comercială ăCompania de Publicitate” — S.R.L.

MONITORUL OFICIAL AL ROMÂNIEI, PARTEA I, Nr. 182/22.III.2010
a depus la dosar o cerere prin care solicită acordarea unui nou
termen în vederea angajării unui apărător. Reprezentantul
Ministerului Public nu se opune cererii de amânare. Deliberând,
Curtea respinge cererea de amânare.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 16 iunie 2009, pronunțată în Dosarul
nr. 795/62/2008, Curtea de Apel Brașov — Secția comercială
a sesizat Curtea Constituțională cu excepția de
neconstituționalitate a prevederilor art. 340 din Codul de
procedură civilă.
Excepția a fost ridicată de Societatea Comercială ăArtmetal
Industry” — S.R.L. și Societatea Comercială ăPrint Factory” —
S.R.L. într-o cauză având ca obiect un litigiu comercial.
În motivarea excepției de neconstituționalitate autorii
arată că articolul criticat încalcă prevederile constituționale
referitoare la accesul liber la justiție. Astfel, în cazul în care
persoanele juridice — comercianți stabilesc printr-o cauză
compromisorie expresă că litigiile născute în baza contractelor
încheiate de comun acord sunt de competența unor instanțe
arbitrale, textul criticat limitează accesul părților la instanța
arbitrală dacă acțiunea introductivă nu conține explicit capete
de cerere evaluabile în bani, ci se referă doar la constatarea
nulității, anularea, rezoluțiunea sau rezilierea contractului.
Curtea de Apel Brașov — Secția comercială consideră că
dispozițiile legale criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.

5

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 340 din Codul de procedură civilă, prevederi ce
au următorul conținut: ăPersoanele care au capacitatea deplină
de exercițiu al drepturilor pot conveni să soluționeze pe calea
arbitrajului litigiile patrimoniale dintre ele, în afară de acelea care
privesc drepturi asupra cărora legea nu permite a se face
tranzacție.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 privind liberul acces la justiție.
Examinând excepția de neconstituționalitate, așa cum a fost
formulată, Curtea constată că, în realitate, criticile autorilor
excepției de neconstituționalitate vizează chestiuni care țin de
interpretarea și aplicarea legii ce sunt de competența instanțelor
de judecată. În consecință, având în vedere dispozițiile art. 2
alin. (3) din Legea nr. 47/1992 privind organizarea și
funcționarea Curții Constituționale, potrivit cărora Curtea
Constituțională se pronunță numai asupra constituționalității
actelor cu privire la care a fost sesizată, fără a putea modifica
sau completa prevederile supuse controlului, rezultă că excepția
de neconstituționalitate este inadmisibilă.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. 340 din Codul de procedură civilă, excepție
ridicată de Societatea Comercială ăArtmetal Industry” — S.R.L. și Societatea Comercială ăPrint Factory” — S.R.L. în Dosarul
nr. 795/62/2008 al Curții de Apel Brașov — Secția comercială.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Fabian Niculae

6

MONITORUL OFICIAL AL ROMÂNIEI, PARTEA I, Nr. 182/22.III.2010
CURTEA CONSTITUȚIONALĂ

D E C I Z I A Nr. 57
din 14 ianuarie 2010

referitoare la excepția de neconstituționalitate a dispozițiilor art. 327 alin. 1
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 327 alin. 1 din Codul de procedură civilă,
excepție ridicată de Societatea Comercială ăFotbal Club
U. Craiova” — S.A. în Dosarul nr. 9.917/99/2008 al Tribunalului
Iași — Secția comercială și faliment.
La apelul nominal se constată lipsa părților, față de care
procedura de citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 4 iunie 2009, pronunțată în Dosarul
nr. 9.917/99/2008, Tribunalului Iași — Secția comercială și
faliment a sesizat Curtea Constituțională cu excepția de
neconstituționalitate a prevederilor art. 327 alin. 1 din Codul
de procedură civilă.
Excepția a fost ridicată de Societatea Comercială ăFotbal
Club U. Craiova” — S.A., într-o cauză având ca obiect o cerere
de revizuire.
În motivarea excepției de neconstituționalitate autorul
arată că textul legal criticat contravine art. 21 din Constituție,
întrucât operează în mod absolut aleatoriu fără a preciza în ce
măsură instanța de judecată ce urmează a admite cererea de
revizuire urmează a schimba hotărârea atacată. Apreciază că
dispozițiile de lege criticate aduc atingere și dispozițiilor art. 1
alin. (3) și art. 11 alin. (2), raportate la art. 6 din Convenția pentru
apărarea drepturilor omului și a libertăților fundamentale.
Tribunalul Iași — Secția comercială și faliment apreciază
că dispozițiile legale criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:

Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 327 alin. 1 din Codul de procedură civilă,
prevederi care au următorul conținut: ăDacă instanța
încuviințează cererea de revizuire, ea va schimba, în tot sau în
parte, hotărârea atacată, iar în cazul hotărârilor definitive
potrivnice, ea va anula cea din urmă hotărâre.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 1 alin. (3), art. 11 alin. (2) privind dreptul
internațional și dreptul intern și art. 21 alin. (1) privitoare la
accesul liber la justiție, precum și art. 6 din Convenția pentru
apărarea drepturilor omului și a libertăților fundamentale.
Examinând excepția, Curtea constată că asupra dispozițiilor
art. 327 alin. 1 din Codul de procedură civilă s-a mai pronunțat,
prin raportare la art. 21 din Constituție și la critici similare, prin
Decizia nr. 247 din 19 februarie 2009, publicată în Monitorul
Oficial al României, Partea I, nr. 163 din 17 martie 2009,
constatând că acestea sunt constituționale. Cu această ocazie,
Curtea a statuat că judecarea revizuirii se desfășoară numai în
cadrul procesual conturat în etapele procesuale anterioare.
Astfel, instanța de revizuire va putea admite cererea de revizuire
doar dacă aceasta se întemeiază pe prevederile art. 322 din
Codul de procedură civilă. Cazurile de revizuire sunt redactate
în mod clar, sunt previzibile, precise și neechivoce, astfel încât
instanța de judecată are posibilitatea, în mod obiectiv, de a le
interpreta și aplica, iar competența instanței de revizuire de a
schimba, în tot sau în parte, hotărârea atacată este dată tocmai
de scopul urmărit de legiuitor, și anume de a se corecta
hotărârea respectivă.
Întrucât nu au intervenit elemente noi, de natură a determina
reconsiderarea jurisprudenței în materie a Curții Constituționale,
argumentarea și soluția reținute în decizia de mai sus își mențin
valabilitatea și în prezenta cauză.
Răspunzând în continuare criticilor autorului excepției de
neconstituționalitate, prin raportare la dispozițiile art. 6 din
Convenția pentru apărarea drepturilor omului și a libertăților
fundamentale, Curtea mai menționează Hotărârea Curții
Europene a Drepturilor Omului Wingrove contra Marii Britanii
din 25 noiembrie 1996 (§40), unde s-a statuat că legea internă
pertinentă trebuie să fie formulată cu o precizie suficientă pentru
a permite persoanelor interesate — care pot apela, la nevoie, la
sfatul unui specialist — să prevadă într-o măsură rezonabilă, în
circumstanțele speței, consecințele care pot rezulta dintr-un act
determinat. O lege care atribuie o putere de apreciere nu
contravine, în principiu, acestei exigențe, cu condiția ca
întinderea și modalitățile de exercițiu ale acestei atribuții să fie
definite cu o precizie suficientă, având în vedere scopul legitim
în joc, pentru a furniza individului o protecție adecvată împotriva
arbitrariului.
Așadar, Curtea constată că nu au fost încălcate dispozițiile
constituționale
invocate
de
autorul
excepției
de
neconstituționalitate.

MONITORUL OFICIAL AL ROMÂNIEI, PARTEA I, Nr. 182/22.III.2010

7

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 327 alin. 1 din Codul de procedură civilă,
excepție ridicată de Societatea Comercială ăFotbal Club U. Craiova” — S.A. în Dosarul nr. 9.917/99/2008 al Tribunalului Iași —
Secția comercială și faliment.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 58
din 14 ianuarie 2010

referitoare la excepția de neconstituționalitate a dispozițiilor art. 306 alin. 1
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 306 alin. 1 din Codul de procedură civilă,
excepție ridicată de Alexandru Ștefan în Dosarul nr. 75/212/2008
al Tribunalului Constanța — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 10 aprilie 2009, pronunțată în Dosarul
nr. 75/212/2008, Tribunalul Constanța — Secția civilă a
sesizat Curtea Constituțională cu excepția de
neconstituționalitate a prevederilor art. 306 alin. 1 din Codul
de procedură civilă.
Excepția a fost ridicată de Alexandru Ștefan într-o cauză
având ca obiect anularea unui act.
În motivarea excepției de neconstituționalitate autorul
susține că sancțiunea nulității recursului apare ca un formalism
excesiv de natură să afecteze efectivitatea exercitării căii de
atac și să restrângă nejustificat accesul liber la justiție.
Sancțiunea apare cu atât mai nejustificată, cu cât, în multe
cazuri, judecătorul însuși indică greșit calea de atac în hotărârea
pronunțată. În acest context aplicarea sancțiunii nulității căii de

atac pentru nemotivarea ei este de natură să afecteze principiul
constituțional al accesului liber la justiție și folosirea căilor de
atac. Pe de altă parte, cum recursul este ultima cale de atac,
instituirea sancțiunii nulității căii de atac lipsește partea, fără o
justificare rezonabilă, de posibilitatea de a examina pe calea
recursului susținerile sale întemeiate privind modul în care s-a
soluționat litigiul în care este parte.
Tribunalul Constanța — Secția civilă consideră că
dispozițiile legale criticate sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 306 alin. 1 din Codul de procedură civilă,
prevederi ce au următorul conținut: ăRecursul este nul dacă nu
a fost motivat în termenul legal, cu excepția cazurilor prevăzute
în alineatul 2.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 alin. (1) privind liberul acces la justiție, art. 24
alin. (1) privind dreptul la apărare și art. 129 referitoare la
folosirea căilor de atac.

8

MONITORUL OFICIAL AL ROMÂNIEI, PARTEA I, Nr. 182/22.III.2010

Examinând excepția, Curtea constată că asupra dispozițiilor
art. 306 alin. 1 din Codul de procedură civilă s-a mai pronunțat,
prin raportare la art. 21 și art. 24 din Constituție, prin Decizia
nr. 893 din 16 iunie 2009, publicată în Monitorul Oficial al
României, Partea I, nr. 504 din 22 iulie 2009, constatând că sunt
constituționale. Cu acest prilej, Curtea a statuat, în esență, că,
în privința condițiilor de exercitare a căilor de atac, legiuitorul
poate să reglementeze termenele de declarare a acestora,
forma în care trebuie să fie făcută declarația, conținutul său,
instanța la care se depune, competența și modul de judecare,
soluțiile ce pot fi adoptate și altele de același gen, fără ca prin
aceasta să se aducă atingere dreptului în substanța sa sau

principiilor și textelor constituționale de referință. Astfel, Curtea
de la Strasbourg, în Cauza Beles și alții contra Cehiei din
12 noiembrie 2002, a constatat că dreptul de acces la un tribunal
nu este absolut și se pretează la limitări implicit admise, în
special în ceea ce privește condițiile de admisibilitate a unui
recurs, având în vedere că presupune reglementarea din partea
statului, care se bucură, în această privință, de o anumită marjă
de apreciere.
Întrucât nu au intervenit elemente noi, de natură a determina
reconsiderarea jurisprudenței în materie a Curții Constituționale,
argumentarea și soluția reținute în decizia de mai sus își mențin
valabilitatea și în prezenta cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 306 alin. 1 din Codul de procedură civilă,
excepție ridicată de Alexandru Ștefan în Dosarul nr. 75/212/2008 al Tribunalului Constanța — Secția civilă.
Definitivă și general obligatorie.
Pronunțată în ședința publică din data de 14 ianuarie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Fabian Niculae
CURTEA CONSTITUȚIONALĂ

D E C I Z I A Nr. 128
din 25 februarie 2010

referitoare la excepția de neconstituționalitate a dispozițiilor art. 2781 alin. 8 lit. c)
din Codul de procedură penală
Acsinte Gaspar
Aspazia Cojocaru
Nicolae Cochinescu
Petre Lăzăroiu
Ion Predescu
Tudorel Toader
Augustin Zegrean
Iuliana Nedelcu
Marieta Safta

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent-șef

Pe rol se află soluționarea excepției de neconstituționalitate
a dispozițiilor art. 2781 alin. 8 lit. c) din Codul de procedură
penală, excepție invocată de Ilie Vili în Dosarul
nr. 24.091/3/2007 al Judecătoriei Sectorului 5 București —
Secția penală.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, invocând jurisprudența Curții Constituționale în
materie.
C U R T E A,

având în vedere actele și lucrările dosarului, reține următoarele:
Prin Încheierea din 21 mai 2009, pronunțată în Dosarul
nr. 24.091/3/2007, Judecătoria Sectorului 5 București —

Secția penală a sesizat Curtea Constituțională cu excepția
de neconstituționalitate a dispozițiilor art. 2781 alin. 8 lit. c)
din Codul de procedură penală, excepție invocată de Ilie Vili.
În motivarea excepției de neconstituționalitate se susține,
în esență, că prin modul de aplicare a prevederilor art. 2781
alin. 8 lit. c) din Codul de procedură penală se aduce o gravă
încălcare a liberului acces la justiție și a dreptului la apărare, în
sensul că de la statutul juridic de făptuitor se ajunge direct la
statutul de inculpat, fără a putea beneficia de drepturile
recunoscute de lege învinuitului.
Judecătoria Sectorului 5 București — Secția penală
consideră că excepția de neconstituționalitate este
neîntemeiată, întrucât normele criticate nu încalcă dispozițiile
constituționale invocate.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Avocatul Poporului, referindu-se și la jurisprudența Curții
Constituționale în materie, consideră că excepția este
neîntemeiată.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.

MONITORUL OFICIAL AL ROMÂNIEI, PARTEA I, Nr. 182/22.III.2010
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2781 alin. 8 lit. c) din Codul de procedură penală,
având următorul cuprins: ăJudecătorul pronunță una dintre
următoarele soluții: [...] c) admite plângerea, prin încheiere,
desființează rezoluția sau ordonanța atacată și, când probele
existente la dosar sunt suficiente, reține cauza spre judecare,
în complet legal constituit, dispozițiile privind judecata în primă
instanță și căile de atac aplicându-se în mod corespunzător.”
În susținerea neconstituționalității acestor prevederi de lege,
autorul excepției invocă încălcarea dispozițiilor constituționale

9

ale art. 16 referitoare la egalitatea în drepturi, ale art. 21 privind
accesul liber la justiție și ale art. 24 privind dreptul la apărare.
Examinând excepția de neconstituționalitate astfel cum a fost
formulată, se constată că prevederile art. 2781 alin. 8 lit. c) din
Codul de procedură penală au mai fost supuse controlului
instanței de contencios constituțional, prin raportare la
prevederile constituționale invocate în prezenta cauză, și față
de critici similare. Astfel, de exemplu, prin Decizia nr. 240 din
20 martie 2007, publicată în Monitorul Oficial al României,
Partea I, nr. 263 din 19 aprilie 2007, Decizia nr. 864 din
9 octombrie 2007, publicată în Monitorul Oficial al României,
Partea I, nr. 786 din 20 noiembrie 2007, și prin Decizia nr. 599
din 20 mai 2008, publicată în Monitorul Oficial al României,
Partea I, nr. 523 din 10 iulie 2008, Curtea a respins ca
neîntemeiate criticile de neconstituționalitate aduse dispozițiilor
art. 2781 alin. 8 lit. c) din Codul de procedură penală, pentru
motivele acolo arătate.
Întrucât nu au apărut elemente noi, de natură a determina
reconsiderarea jurisprudenței Curții, atât soluția, cât și
considerentele deciziilor menționate își păstrează valabilitatea și
în cauza de față.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 alin. (1) și (6) din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 2781 alin. 8 lit. c) din Codul de procedură penală, excepție
invocată de Ilie Vili în Dosarul nr. 24.091/3/2007 al Judecătoriei Sectorului 5 București — Secția penală.
Definitivă și general obligatorie.
Pronunțată în ședința publică din data de 25 februarie 2010.
PREȘEDINTE,

ACSINTE GASPAR
Magistrat-asistent-șef,
Marieta Safta

CURTEA CONSTITUȚIONALĂ

D E C I Z I A Nr. 137
din 25 februarie 2010

referitoare la excepția de neconstituționalitate a dispozițiilor art. 4 lit. a) din Ordonanța de urgență
a Guvernului nr. 50/2008 pentru instituirea taxei pe poluare pentru autovehicule
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Tudorel Toader
Augustin Zegrean
Carmen-Cătălina Gliga
Benke Károly

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 4 lit. a) din Ordonanța de urgență a Guvernului
nr. 50/2008 pentru instituirea taxei pe poluare pentru
autovehicule, excepție ridicată de Sorin Viorel Krunagel în
Dosarul nr. 784/115/2009 al Tribunalului Caraș Severin — Secția

comercială și de contencios administrativ și fiscal, care face
obiectul Dosarului Curții Constituționale nr. 5.272D/2009.
Președintele dispune a se face apelul și în dosarele
nr. 5.273D—5.282D/2009 și nr. 5.735D—5.737D/2009, având
ca obiect o excepție de neconstituționalitate identică cu cea
ridicată în Dosarul nr. 5.272D/2009.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere identitatea dintre obiectul excepțiilor
de neconstituționalitate ridicate în dosarele sus-menționate, din
oficiu, pune în discuție conexarea dosarelor nr. 5.273D—
5.282D/2009 și nr. 5.735D—5.737D/2009 la Dosarul
nr. 5.272D/2009.
Reprezentantul Ministerului Public este de acord cu măsura
conexării.

10

MONITORUL OFICIAL AL ROMÂNIEI, PARTEA I, Nr. 182/22.III.2010

Curtea, în temeiul dispozițiilor art. 53 alin. (5) din Legea
nr. 47/1992, dispune conexarea dosarelor nr. 5.273D—
5.282D/2009 și nr. 5.735D—5.737D/2009 la Dosarul
nr. 5.272D/2009, care este primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care solicită
respingerea ca inadmisibilă a excepției de neconstituționalitate
ridicate.
C U R T E A,

având în vedere actele și lucrările dosarelor, constată
următoarele:
Prin încheierile din 9 iunie 2009, 16 iunie 2009, 19 iunie
2009, 23 iunie 2009, pronunțate în dosarele nr. 784/115/2009,
nr. 1.013/115/2009, nr. 383/115/2009, nr. 740/115/2009,
nr. 879/115/2009, nr. 1.532/115/2009, nr. 1.050/115/2009,
nr. 1.011/115/2009, nr. 786/115/2009, nr. 782/115/2009,
nr. 790/115/2009, nr. 839/115/2009, nr. 860/115/2009 și
nr. 607/115/2009, Tribunalul Caraș-Severin — Secția
comercială și de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 4 lit. a) din Ordonanța de urgență a
Guvernului nr. 50/2008 pentru instituirea taxei pe poluare
pentru autovehicule, excepție ridicată de Sorin Viorel
Krunagel, Ciprian Tibru, Alex Constantin Turcitu, Gunter Loidl,
Ioan Mustață, Alberto Daniel Vâlciu, Nicușor Giurici, Cristian
Trandafir, Petru Ruchtenwald Jurjoniță, Petru Drăgan, Gabriel
Mitru Săvan și Societatea Comercială ăCosti Flavius
Automobile” — S.R.L. din Reșița în cauze având ca obiect
anularea actelor administrativ-fiscale în baza cărora a fost
percepută taxa pe poluare.
În motivarea excepției de neconstituționalitate se arată
că textul legal criticat încalcă prevederile art. 90 din Tratatul de
instituire a Comunităților Europene, întrucât taxa pe poluare este
percepută numai pentru autoturismele înmatriculate în
Comunitatea Europeană și reînmatriculate în România, în timp
ce pentru autoturismele deja înmatriculate în România, la o
nouă înmatriculare, taxa nu mai este percepută. Astfel, această
taxă pe poluare este, în realitate, o taxă vamală și că, prin
aplicarea art. 90 din Tratat, ăinstanța este datoare să constate că
prevederile Ordonanței nr. 50/2008 sunt reglementări contrare
legislației europene și că nu pot fi menținute în continuare ca
aplicabile”.
Tribunalul Caraș-Severin — Secția comercială și de
contencios administrativ și fiscal apreciază că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul consideră că excepția de neconstituționalitate este
inadmisibilă, întrucât privește chestiuni care țin de competența
instanțelor judecătorești.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierile de sesizare, punctele de vedere ale
Guvernului, rapoartele întocmite de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.

Obiectul excepției de neconstituționalitate îl constituie
dispozițiile art. 4 lit. a) din Ordonanța de urgență a Guvernului
nr. 50/2008 pentru instituirea taxei pe poluare pentru
autovehicule, publicată în Monitorul Oficial al României,
Partea I, nr. 327 din 25 aprilie 2008. Textul art. 4 lit. a) din
Ordonanța de urgență a Guvernului nr. 50/2008 are următorul
cuprins:
ăObligația de plată a taxei intervine:
a) cu ocazia primei înmatriculări a unui autovehicul în
România;”.
Autorul excepției susține că dispozițiile legale criticate încalcă
prevederile constituționale ale art. 148 alin. (2) și (4) în
coroborare cu art. 90 din Tratatul de instituire a Comunităților
Europene (devenit art. 110 din Tratatul privind funcționarea
Uniunii Europene, în urma intrării în vigoare a Tratatului de la
Lisabona) privind interzicerea impunerii asupra produselor din
alte state membre ale Uniunii Europene a unor taxe superioare
celor ce se aplică produselor naționale. În fine, sunt invocate
cauzele Weigel (2004), precum și Nádasdi și Németh (2005),
soluționate de Curtea de Justiție a Uniunii Europene.
Examinând excepția de neconstituționalitate ridicată, Curtea
constată următoarele:
I. Autorul excepției de neconstituționalitate critică dispozițiile
art. 4 lit. a) din Ordonanța de urgență a Guvernului nr. 50/2008
prin prisma faptului că încalcă prevederile art. 90 din Tratatul
privind funcționarea Uniunii Europene și, potrivit art. 148 alin. (2)
din Constituție, ar trebui aplicată cu prioritate norma comunitară.
Se constată că aceste aspecte nu reprezintă probleme de
constituționalitate, ci țin de aplicarea legii de către instanța de
judecată, neintrând în competența de soluționare a Curții
Constituționale. În acest sens, Curtea s-a pronunțat expressis
verbis prin Decizia nr. 413 din 10 aprilie 2008, publicată în
Monitorul Oficial al României, Partea I, nr. 386 din 21 mai 2008.
Din motivarea autorului excepției de neconstituționalitate nu
rezultă că textul art. 4 lit. a) din Ordonanța de urgență a
Guvernului ar fi neconstituțional în raport de dispozițiile art. 148
alin. (2) din Constituție, care, de altfel, nici nu ar putea veni în
contradicție cu vreun text de lege (art. 148 instituie posibilitatea
și, în același timp, obligativitatea aplicării normei comunitare în
dauna celei naționale, atunci când norma națională contravine
normei comunitare), ci în raport de dispozițiile art. 110 din tratat,
ori Curtea Constituțională nu are competența de a tranșa un
conflict între norma națională și cea comunitară, această
competență revenind instanței de drept comun.
II. Prin Decizia nr. 1.596 din 26 noiembrie 2009, publicată în
Monitorul Oficial al României, Partea I, nr. 37 din 18 ianuarie
2010, Curtea Constituțională a stabilit că nu este de competența
sa ăsă analizeze conformitatea unei dispoziții de drept național
cu textul Tratatului de instituire a Comunității Europene (devenit
Tratatul privind funcționarea Uniunii Europene) prin prisma
art. 148 din Constituție. O atare competență, și anume aceea
de a stabili dacă există o contrarietate între legea națională și
Tratatul CE, aparține instanței de judecată, care, pentru a ajunge
la o concluzie corectă și legală, din oficiu sau la cererea părții,
poate formula o întrebare preliminară în sensul art. 234 din
Tratatul de instituire a Comunității Europene la Curtea de Justiție
a Comunităților Europene. În situația în care Curtea
Constituțională s-ar considera competentă să se pronunțe
asupra conformității legislației naționale cu cea europeană, s-ar
ajunge la un posibil conflict de jurisdicții între cele două instanțe,
ceea ce, la acest nivel, este inadmisibil”.
III. Curtea observă și faptul că autorul excepției, în memoriul
prin care a formulat excepția de neconstituționalitate,
recunoaște că ăinstanța este datoare să constate că prevederile
Ordonanței nr. 50/2008 sunt reglementări contrare legislației
europene și că nu pot fi menținute în continuare ca aplicabile”.

MONITORUL OFICIAL AL ROMÂNIEI, PARTEA I, Nr. 182/22.III.2010
Toate aceste aspecte converg spre a demonstra faptul că
sarcina aplicării cu prioritate a reglementărilor comunitare
obligatorii în raport cu prevederile legislației naționale revine
instanței de judecată. Este o chestiune de aplicare a legii, și nu
de constituționalitate. Curtea constată că, în raporturile dintre
legislația comunitară și cea națională (cu excepția Constituției),
se poate vorbi numai de prioritate de aplicare a celei dintâi față
de cealaltă, chestiune ce intră în competența instanțelor
judecătorești.

11

Mai mult, Curtea reține că, în cazul în care s-ar accepta
punctul de vedere contrar, în sensul că instanța constituțională
poate stabili constituționalitatea sau neconstituționalitatea unui
text de lege raportat la prevederile unui act comunitar, ar
încălca, în mod evident, competențele Curții de Justiție a Uniunii
Europene, din moment ce aceasta are competența să
interpreteze tratatele (art. 267 din tratat). În consecință, excepția
de neconstituționalitate ridicată urmează să fie respinsă ca
inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a dispozițiilor art. 4 lit. a) din Ordonanța de urgență a Guvernului
nr. 50/2008 pentru instituirea taxei pe poluare pentru autovehicule, excepție ridicată de Sorin Viorel Krunagel, Ciprian Tibru, Alex
Constantin Turcitu, Gunter Loidl, Ioan Mustață, Alberto Daniel Vâlciu, Nicușor Giurici, Cristian Trandafir, Petru Ruchtenwald
Jurjoniță, Petru Drăgan, Gabriel Mitru Săvan și Societatea Comercială ăCosti Flavius Automobile” — S.R.L. din Reșița în dosarele
nr. 784/115/2009, nr. 1.013/115/2009, nr. 383/115/2009, nr. 740/115/2009, nr. 879/115/2009, nr. 1.532/115/2009, nr. 1.050/115/2009,
nr. 1.011/115/2009, nr. 786/115/2009, nr. 782/115/2009, nr. 790/115/2009, nr. 839/115/2009, nr. 860/115/2009 și nr. 607/115/2009
ale Tribunalului Caraș-Severin — Secția comercială și de contencios administrativ și fiscal.
Definitivă și general obligatorie.
Pronunțată în ședința publică din data de 25 februarie 2010.
PREȘEDINTE,

ACSINTE GASPAR
Magistrat-asistent,
Benke Károly

CURTEA CONSTITUȚIONALĂ

D E C I Z I A Nr. 146
din 25 februarie 2010

referitoare la excepția de neconstituționalitate a dispozițiilor Ordonanței Guvernului nr. 137/2000
privind prevenirea și sancționarea tuturor formelor de discriminare
Acsinte Gaspar
Nicolae Cochinescu
Aspazia Cojocaru
Petre Lăzăroiu
Ion Predescu
Tudorel Toader
Augustin Zegrean
Carmen-Cătălina Gliga
Benke Károly

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor Ordonanței Guvernului nr. 137/2000 privind
prevenirea și sancționarea tuturor formelor de discriminare,
excepție ridicată din oficiu de Curtea de Apel Bacău — Secția
civilă, minori și familie, conflicte de muncă și asigurări sociale în
Dosarul nr. 919.1/110/2008.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care apreciază că
excepția ridicată este inadmisibilă.

C U R T E A,

având în vedere actele și lucrările dosarului, constată
următoarele:
Prin Încheierea din 15 iunie 2009, pronunțată în Dosarul
nr. 919.1/110/2008, Curtea de Apel Bacău — Secția civilă,
minori și familie, conflicte de muncă și asigurări sociale a
sesizat Curtea Constituțională cu excepția de
neconstituționalitate a dispozițiilor Ordonanței Guvernului
nr. 137/2000 privind prevenirea și sancționarea tuturor
formelor de discriminare, excepție ridicată din oficiu într-o
cauză având ca obiect pretenții bănești.
În motivarea excepției de neconstituționalitate se arată
că Ordonanța Guvernului nr. 137/2000 este neconstituțională în
măsura în care din dispozițiile acesteia se desprinde înțelesul
că instanțele judecătorești nu au competența și/ori posibilitatea
de a constata existența unor discriminări în conținutul unor acte
normative în ceea ce privește două categorii socioprofesionale
identice sau diferite (dar aflate în situații similare) în legătură cu
salariul sau indemnizațiile și/sau alte drepturi de natură salarială
(cum ar fi sporurile, primele de concediu etc.) acordate doar
unora (sau într-un cuantum diferit) dintre ele conform legilor de
salarizare. De asemenea, se consideră că actul normativ criticat

12

MONITORUL OFICIAL AL ROMÂNIEI, PARTEA I, Nr. 182/22.III.2010

este neconstituțional în măsura în care din acesta se desprinde
înțelesul că instanțele judecătorești nu au competența și/sau
posibilitatea de a acorda persoanelor în privința cărora s-a
reținut în prealabil starea de discriminare despăgubiri materiale
(nu dreptul salarial în sine) într-un cuantum egal cu diferențele
de drepturi salariale ori de natură salarială dintre salariile sau
indemnizațiile ori sporurile acordate prin lege altor categorii
socioprofesionale identice ori similare și salariile (indemnizațiile)
sau alte drepturi acordate lor tot printr-un act normativ (același
ori altul) sau într-un cuantum egal cu valoarea patrimonială a
dreptului salarial ori de natură salarială acordat prin lege doar
persoanelor în raport cu care o alta a fost discriminată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție de
neconstituționalitate.
Obiectul excepției de neconstituționalitate îl constituie
dispozițiile Ordonanței Guvernului nr. 137/2000 privind
prevenirea și sancționarea tuturor formelor de discriminare,
republicată în Monitorul Oficial al României, Partea I, nr. 99 din
8 februarie 2007, cu completările ulterioare.
Se susține că textele legale criticate încalcă prevederile
constituționale ale art. 1 alin. (3) și (5) privind caracterele statului
român, ale art. 16 privind egalitatea în drepturi și art. 21 privind
accesul liber la justiție. Totodată, se apreciază că sunt încălcate
și prevederile art. 6 privind dreptul la un proces echitabil, art. 13
privind dreptul la un recurs efectiv și art. 14 privind egalitatea
din Convenția pentru apărarea drepturilor omului și a libertăților
fundamentale, precum și cele ale Protocolului nr. 12 la aceasta,
care vizează, în esență, interzicerea generală a discriminării.
Examinând excepția de neconstituționalitate ridicată, se
constată următoarele:

I. De principiu, Curtea Constituțională, prin Decizia nr. 1.325
din 4 decembrie 2008, publicată în Monitorul Oficial al României,
Partea I, nr. 872 din 23 decembrie 2008, a statuat că ădispozițiile
Ordonanței Guvernului nr. 137/2000 privind prevenirea și
sancționarea tuturor formelor de discriminare sunt
neconstituționale în măsura în care din acestea se desprinde
înțelesul că instanțele judecătorești au competența să anuleze
ori să refuze aplicarea unor acte normative cu putere de lege,
considerând că sunt discriminatorii, și să le înlocuiască cu
norme create pe cale judiciară sau cu prevederi cuprinse în alte
acte normative”. Curtea constată că, în temeiul art. 147 alin. (4)
din Constituție, instanța de judecată trebuie să țină cont de faptul
că deciziile Curții Constituționale sunt general obligatorii și se
impun a fi respectate în egală măsură de către toate autoritățile
publice.
Prin urmare, interpretarea considerată de către Curtea
Constituțională ca fiind neconstituțională nu poate fi în niciun fel
aplicată de către instanțele judecătorești, iar orice excepție de
neconstituționalitate care contestă constituționalitatea
interpretării date de Curte pentru motivele reținute în Decizia
nr. 1.325 din 4 decembrie 2008, decizie sub rezervă de
interpretare, este inadmisibilă în temeiul art. 147 alin. (4) din
Constituție coroborat cu art. 29 alin. (3) din Legea nr. 47/1992.
II. Pe de altă parte, Curtea constată că instanțele
judecătorești pot acorda orice reparații/despăgubiri pe care le
consideră adecvate numai în măsura în care repararea
prejudiciului nu vizează drepturi salariale prevăzute de lege.
Condiția pe care trebuie să o respecte instanța de judecată este
aceea de a nu înlocui acte normative cu norme create pe cale
judiciară sau cu prevederi cuprinse în alte acte normative. Deci,
instanța de judecată nu trebuie să se transforme în legiuitor
pozitiv, ci trebuie să aplice Ordonanța Guvernului nr. 137/2000
într-un mod care să asigure repararea adecvată a oricărui
prejudiciu suferit de o persoană în urma constatării unei
discriminări.
Obiter dictum, Curtea Constituțională nu poate da indicații
unei instanțe judecătorești despre modul concret în care trebuie
să aplice și să interpreteze legea la cazul dedus judecății sale,
întrucât aceste chestiuni excedează competenței instanței de
contencios constituțional. Însă Curtea subliniază faptul că numai
instanța constituțională poate constata neconstituționalitatea
unui text de lege sau ordonanță care reglementează drepturi
salariale, celelalte autorități urmând să dea efect direct actului
normativ, precum și deciziei Curții printr-o interpretare și aplicare
conformă.
Având în vedere cele de mai sus, excepția de
neconstituționalitate urmează să fie respinsă ca inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a dispozițiilor Ordonanței Guvernului nr. 137/2000 privind
prevenirea și sancționarea tuturor formelor de discriminare, excepție ridicată din oficiu de Curtea de Apel Bacău — Secția civilă,
minori și familie, conflicte de muncă și asigurări sociale în Dosarul nr. 919.1/110/2008.
Definitivă și general obligatorie.
Pronunțată în ședința publică din data de 25 februarie 2010.
PREȘEDINTE,

ACSINTE GASPAR
Magistrat-asistent,
Benke Károly

MONITORUL OFICIAL AL ROMÂNIEI, PARTEA I, Nr. 182/22.III.2010

13

CURTEA CONSTITUȚIONALĂ

D E C I Z I A Nr. 183
din 2 martie 2010

referitoare la excepția de neconstituționalitate a dispozițiilor art. 33 lit. a) și art. 38
din Codul de procedură penală, precum și a dispozițiilor art. 215 alin. 2—5 din Codul penal
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Marinela Mincă
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 33 lit. a) și art. 38 din Codul de procedură
penală, precum și a dispozițiilor art. 215 alin. 2—5 din Codul
penal, excepție ridicată de Nicoleta Rodica Săcui în Dosarul
nr. 4.146/62/2007 al Tribunalului Sibiu — Secția penală.
La apelul nominal lipsesc părțile, față de care procedura de
citare a fost legal îndeplinită.
Partea Agenția Națională de Administrare Fiscală a depus la
dosar concluzii scrise.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
nefondată.
C U R T E A,

având în vedere actele și lucrările dosarului, constată
următoarele:
Prin Încheierea din 10 iunie 2009, pronunțată în Dosarul
nr. 4.146/62/2007, Tribunalul Sibiu — Secția penală a sesizat
Curtea Constituțională cu excepția de neconstituționalitate
a prevederilor art. 33 lit. a) și art. 38 din Codul de procedură
penală, precum și a dispozițiilor art. 215 alin. 2—5 din Codul
penal, excepție ridicată de Nicoleta Rodica Săcui în dosarul de
mai sus.
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 21 alin. (3), art. 24 alin. (1),
art. 16 alin. (1), art. 11 alin. (1) și (2), art. 20 alin. (2), art. 45 și
art. 124 alin. (3), precum și prevederile art. 7 din Convenția
pentru apărarea drepturilor omului și a libertăților fundamentale
cu denumirea Nici o pedeapsă fără lege, deoarece lipsa din
textul referitor la disjungere a unor criterii obiective la care să se
raporteze judecătorul cauzei a determinat crearea artificială a
unor astfel de criterii de apreciere, fapt ce a permis în practica
judiciară soluții diverse. Astfel, există posibilitatea ca în cazul
nesocotirii art. 33 lit. a) din Codul de procedură penală să se
ajungă la situația condamnării definitive a unui inculpat într-un
dosar pentru infracțiunea pentru care este judecat în altă cauză
nesoluționată un coinculpat.

Cât privește dispozițiile din Codul penal, autorul susține că
este afectată libera inițiativă, deoarece creează posibilitatea ca
orice neadevăr proferat în cursul unei negocieri contractuale să
poată fi incriminat ca infracțiune. De asemenea, este afectat și
dreptul la un proces echitabil, precum și dreptul de a nu fi
judecat și pedepsit de două ori, prin aceea că reglementează o
dublă incriminare, și drept consecință, o dublă sancționare a
unei singure acțiuni materiale. Mai mult decât atât, sunt afectate
și normele referitoare la egalitatea cetățenilor în fața legii și cele
potrivit cărora economia României este una de piață, deoarece
condiționează încadrarea juridică a faptei în funcție de
întinderea prejudiciului.
Tribunalul Sibiu — Secția penală opinează că excepția de
neconstituționalitate este nefondată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că excepția de
neconstituționalitate este nefondată.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 33 lit. a) cu denumirea marginală Cazurile de
indivizibilitate și art. 38 cu denumirea marginală Disjungerea din
Codul de procedură penală, precum și dispozițiile art. 215
alin. 2—5 cu denumirea marginală Înșelăciunea din Codul
penal, care au următorul conținut:
— Art. 33 lit. a) din Codul de procedură penală: ăEste
indivizibilitate:
a) când la săvârșirea unei infracțiuni au participat mai multe
persoane;”;
— Art. 38 din Codul de procedură penală: ăÎn cazul de
indivizibilitate prevăzută în art. 33 lit. a), precum și în toate
cazurile de conexitate, instanța poate dispune, în interesul unei
bune judecăți, disjungerea cauzei, astfel ca judecarea unora
dintre infractori sau dintre infracțiuni să se facă separat.”;

14

MONITORUL OFICIAL AL ROMÂNIEI, PARTEA I, Nr. 182/22.III.2010

— Art. 215 alin. 2—5 din Codul penal: ăÎnșelăciunea
săvârșită prin folosire de nume sau calități mincinoase ori de
alte mijloace frauduloase se pedepsește cu închisoare de la 3 la
15 ani. Dacă mijlocul fraudulos constituie prin el însuși o
infracțiune, se aplică regulile privind concursul de infracțiuni.
Inducerea sau menținerea în eroare a unei persoane cu
prilejul încheierii sau executării unui contract, săvârșită în așa
fel încât, fără această eroare, cel înșelat nu ar fi încheiat sau
executat contractul în condițiile stipulate, se sancționează cu
pedeapsa prevăzută în alineatele precedente, după distincțiile
acolo arătate.
Emiterea unui cec asupra unei instituții de credit sau unei
persoane, știind că pentru valorificarea lui nu există provizia sau
acoperirea necesară, precum și fapta de a retrage, după
emitere, provizia, în totul sau în parte, ori de a interzice trasului
de a plăti înainte de expirarea termenului de prezentare, în
scopul arătat în alin. 1, dacă s-a pricinuit o pagubă posesorului
cecului, se sancționează cu pedeapsa prevăzută în alin. 2.
Înșelăciunea care a avut consecințe deosebit de grave se
pedepsește cu închisoare de la 10 la 20 de ani și interzicerea
unor drepturi.”
Examinând excepția de neconstituționalitate, Curtea
constată că dispozițiile art. 215 alin. 2—5 din Codul penal au
mai fost supuse controlului său prin raportare la critici similare.
Astfel, cu prilejul pronunțării Deciziei nr. 709 din 19 octombrie
2006, publicată în Monitorul Oficial al României, Partea I, nr. 905
din 7 noiembrie 2006, Curtea a statuat că înșelăciunea, în
oricare dintre variantele sale, este o gravă infracțiune contra
patrimoniului, constând în înșelarea încrederii participanților la
raporturile juridice patrimoniale, fapt absolut intolerabil în cadrul
acestor raporturi juridice. În toate sistemele de drept
înșelăciunea sau escrocheria este o faptă incriminată și sever
sancționată. Nu poate fi confundată infracțiunea de înșelăciune
cu neexecutarea unei obligații contractuale. De aceea,
invocarea dispozițiilor art. 11 din Pactul internațional cu privire la
drepturile civile și politice privitoare la interzicerea sancționării

penale a neexecutării unei obligații contractuale este total
nepertinentă.
Nu pot fi reținute, de asemenea, criticile art. 215 alin. 2—5
din Codul penal, în raport de dispozițiile constituționale care
consacră egalitatea în drepturi și dreptul la un proces echitabil.
Incriminarea mai severă a infracțiunii de înșelăciune care a avut
consecințe deosebit de grave, prin asemenea consecințe
înțelegându-se, potrivit art. 146 din Codul penal, ăo pagubă
materială mai mare de 200.000 lei sau o perturbare deosebit de
gravă a activității, cauzată unei autorități publice sau oricăreia
dintre unitățile la care se referă art. 145, ori altei persoane
juridice sau fizice”, dă expresie politicii penale a statului și nu
aduce atingere, sub niciun aspect, egalității în drepturi sau
dreptului părților la un proces echitabil. Astfel, acest text de lege
nu consacră niciun privilegiu sau discriminare și totodată nu
cuprinde nicio normă de natură a împiedica pe cel în cauză să
își angajeze ori să i se desemneze din oficiu un apărător, să
administreze orice probe în apărarea sa, inclusiv în
circumstanțiere, să exercite căile de atac prevăzute de lege și să
formuleze cereri în fața instanțelor judecătorești și, în general, să
se prevaleze de toate garanțiile ce caracterizează un proces
echitabil.
Referitor la critica privind dispozițiile art. 33 lit. a) și art. 38
din Codul de procedură penală, Curtea constată că autorul
excepției și-a fundamentat nemulțumirile plecând de la modul
de aplicare a textelor în cauza sa. De asemenea, deși nu
combate rațiunea reglementării și a conținutului acesteia,
consideră că textele sunt neconstituționale prin aceea că nu
conțin o serie de criterii obiective care să faciliteze un mod unitar
de aplicare a legii. Or, potrivit art. 2 alin. (3) din Legea
nr. 47/1992 privind organizarea și funcționarea Curții
Constituționale, aceasta ăse pronunță numai asupra
constituționalității actelor cu privire la care a fost sesizată, fără
a putea modifica sau completa prevederile supuse controlului”.
Prin urmare, excepția de neconstituționalitate a dispozițiilor
art. 33 lit. a) și art. 38 din Codul de procedură este inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge excepția de neconstituționalitate a dispozițiilor art. 215 alin. 2—5 din Codul penal, excepție ridicată de Nicoleta
Rodica Săcui în Dosarul nr. 4.146/62/2007 al Tribunalului Sibiu — Secția penală.
2. Respinge ca inadmisibilă excepția de neconstituționalitate a dispozițiilor art. 33 lit. a) și art. 38 din Codul de procedură
penală, excepție ridicată de același autor în același dosar.
Definitivă și general obligatorie.
Pronunțată în ședința publică din data de 2 martie 2010.

PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

MONITORUL OFICIAL AL ROMÂNIEI, PARTEA I, Nr. 182/22.III.2010

15

CURTEA CONSTITUȚIONALĂ

D E C I Z I A Nr. 215
din 4 martie 2010

referitoare la excepția de neconstituționalitate a dispozițiilor art. 34 lit. d), art. 35 alin. 1 și 2
și ale art. 45 alin. 1 din Codul de procedură penală
Ioan Vida
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Augustin Zegrean
Marinela Mincă
Oana Cristina Puică

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 34 lit. d), art. 35 alin. 1 și 2 și ale art. 45 alin. 1
din Codul de procedură penală, excepție ridicată de Dragoș
Petrișor în Dosarul nr. 5.797/2/2009 (număr în format vechi
1.508/2009) al Curții de Apel București — Secția I penală.
La apelul nominal răspund părțile Mihai Fercheluc și Petăr
Marinov Zikolov, lipsind celelalte părți, față de care procedura
de citare este legal îndeplinită.
Cauza este în stare de judecată.
Partea Mihai Fercheluc solicită admiterea excepției de
neconstituționalitate, așa cum a fost formulată de autorul
acesteia.
Partea Petăr Marinov Zikolov lasă la aprecierea Curții
soluționarea cauzei.
Reprezentantul Ministerului Public pune concluzii de
respingere a excepției de neconstituționalitate ca fiind
inadmisibilă.
C U R T E A,

având în vedere actele și lucrările dosarului, reține următoarele:
Prin Decizia nr. 3.655 din 6 noiembrie 2009, pronunțată în
Dosarul nr. 8.408/1/2009, admițând recursul împotriva Încheierii
din 21 octombrie 2009 a Curții de Apel București — Secția I
penală, Înalta Curte de Casație și Justiție — Secția penală a
sesizat Curtea Constituțională cu excepția de
neconstituționalitate a dispozițiilor art. 34 lit. d), art. 35
alin. 1 și 2 și ale art. 45 alin. 1 din Codul de procedură
penală. Excepția a fost ridicată de Dragoș Petrișor în Dosarul
nr. 5.797/2/2009 (număr în format vechi 1.508/2009) al Curții de
Apel București — Secția I penală, cu ocazia soluționării unei
cauze penale în care, prin rechizitoriul Parchetului de pe lângă
Înalta Curte de Casație și Justiție — Direcția de Investigare a
Infracțiunilor de Criminalitate Organizată și Terorism, autorul
excepției, având, la momentul săvârșirii faptei, calitatea de
căpitan, a fost trimis în judecată pentru o infracțiune în legătură
cu serviciul, alături de inculpați civili.
În motivarea excepției de neconstituționalitate autorul
acesteia susține că textele de lege criticate încalcă dispozițiile
constituționale ale art. 16 alin. (1) referitoare la egalitatea în
drepturi, ale art. 21 alin. (3) privind dreptul la un proces echitabil
și ale art. 126 alin. (5) teza a doua referitoare la înființarea de
instanțe specializate, întrucât reunirea cauzelor este lăsată la
aprecierea subiectivă a procurorului, care statuează, în absența

unor criterii legale prestabilite, că ăexistă legătură și reunirea
cauzelor se impune pentru o bună înfăptuire a justiției”. Se
ajunge astfel la situația în care, pentru aceeași încadrare juridică
a faptelor și aceeași calitate de militari, o parte din învinuiți sunt
cercetați de către un procuror civil specializat în infracțiuni contra
securității naționale, iar alți învinuiți de către un procuror militar
specializat în infracțiuni de serviciu săvârșite de militari. Mai
arată că, potrivit art. 126 alin. (5) din Legea fundamentală,
intenția legiuitorului constituant a fost să permită înființarea
instanțelor specializate tocmai în ideea de a avea competență
exclusivă în soluționarea unor litigii cu un anume grad de
specificitate.
Înalta Curte de Casație și Justiție — Secția penală
consideră că excepția de neconstituționalitate este întemeiată.
În acest sens, arată că textele de lege criticate aduc atingere
principiilor constituționale invocate de autorul excepției, întrucât
dau posibilitatea procurorului ca, în cazul în care, prin simpla lui
apreciere, stabilește că există o legătură între o infracțiune de
competența sa și o alta ce nu este în competența sa, ci în cea
a unui procuror militar, să efectueze urmărirea penală și pentru
infracțiunea de competența procurorului militar și, mai mult, să
sesizeze spre soluționarea cauzei o instanță civilă, în condițiile
în care competența, după calitatea persoanei, ar fi revenit
instanței militare.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părților prezente, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 34 lit. d), art. 35 alin. 1 și 2 și ale art. 45 alin. 1 din
Codul de procedură penală. Prevederile art. 35 alin. 2 din Codul
de procedură penală au fost modificate prin Legea nr. 356/2006
pentru modificarea și completarea Codului de procedură penală,
precum și pentru modificarea altor legi, publicată în Monitorul
Oficial al României, Partea I, nr. 677 din 7 august 2006. Textele
de lege criticate au următorul cuprins:
— Art. 34 lit. d): ăEste conexitate: [...] d) când între două sau
mai multe infracțiuni există legătură și reunirea cauzelor se
impune pentru o bună înfăptuire a justiției.”;

16

MONITORUL OFICIAL AL ROMÂNIEI, PARTEA I, Nr. 182/22.III.2010

— Art. 35 alin. 1 și 2: ăÎn caz de indivizibilitate sau conexitate,
dacă competența în raport cu diferiții făptuitori ori diferitele fapte
aparține, potrivit legii, mai multor instanțe de grad egal,
competența de a judeca toate faptele și pe toți făptuitorii revine
instanței mai întâi sesizate, iar dacă competența după natura
faptelor sau după calitatea persoanelor aparține unor instanțe
de grad diferit, competența de a judeca toate cauzele reunite
revine instanței superioare în grad.
Dacă dintre instanțe una este civilă, iar alta militară,
competența revine instanței civile.”;
— Art. 45 alin. 1: ăDispozițiile cuprinse în art. 30—36, 38, 40,
42 și 44 se aplică în mod corespunzător și în cursul urmăririi
penale.”
În susținerea neconstituționalității acestor prevederi de lege,
autorul excepției invocă încălcarea dispozițiilor constituționale
ale art. 16 alin. (1) referitoare la egalitatea în drepturi, ale art. 21
alin. (3) privind dreptul la un proces echitabil și ale art. 126
alin. (5) teza a doua referitoare la înființarea de instanțe
specializate.
Examinând excepția de neconstituționalitate, Curtea
constată că autorul excepției este nemulțumit, în realitate, de

modul de aplicare a dispozițiilor art. 34 lit. d), art. 35 alin. 1 și 2
și ale art. 45 alin. 1 din Codul de procedură penală de către
organele de urmărire penală. Eventualele greșeli de aplicare a
legii nu pot constitui, însă, motive de neconstituționalitate a
prevederilor de lege criticate și, prin urmare, nu pot fi cenzurate
de instanța de contencios constituțional, fiind de competența
instanței de judecată învestite cu soluționarea litigiului, respectiv
a celor ierarhic superioare în cadrul căilor de atac prevăzute de
lege.
Totodată, autorul excepției solicită completarea dispozițiilor
art. 34 lit. d) din Codul de procedură penală, în sensul de a
prevedea criterii legale pentru stabilirea existenței legăturii între
cauze în vederea reunirii acestora, precum și privitor la înțelesul
sintagmei de ăbună înfăptuire a justiției”. O asemenea solicitare
nu intră, însă, în competența de soluționare a Curții
Constituționale, care, conform art. 2 alin. (3) din Legea
nr. 47/1992, se pronunță numai asupra constituționalității actelor
cu privire la care a fost sesizată, fără a putea modifica sau
completa prevederile supuse controlului.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 34 lit. d), art. 35 alin. 1 și 2 și ale art. 45
alin. 1 din Codul de procedură penală, excepție ridicată de Dragoș Petrișor în Dosarul nr. 5.797/2/2009 (număr în format
vechi 1.508/2009) al Curții de Apel București — Secția I penală.
Definitivă și general obligatorie.
Pronunțată în ședința publică din data de 4 martie 2010.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Oana Cristina Puică

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 182/22.III.2010 conține 16 pagini.

Prețul: 3,20 lei

&JUYDGY|441682]
ISSN 1453—4495

