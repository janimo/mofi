PARTEA I

Anul 178 (XXII) — Nr. 420

LEGI, DECRETE, HOTĂRÂRI ȘI ALTE ACTE

Miercuri, 23 iunie 2010

SUMAR

Nr.

Pagina

Nr.

DECIZII
12.

— Decizie privind asigurarea conducerii Senatului în
perioada 24—25 iunie 2010 ......................................

541.

Decizia nr. 820 din 7 iunie 2010 referitoare la obiecția de
neconstituționalitate a dispozițiilor Legii lustrației,
privind limitarea temporară a accesului la unele funcții
și demnități publice pentru persoanele care au făcut
parte din structurile de putere și din aparatul represiv
al regimului comunist în perioada 6 martie 1945—
22 decembrie 1989 ....................................................

8–9

— Hotărâre privind aprobarea sumelor necesare
Ministerului Justiției pentru contractarea și
implementarea proiectelor necontractate din fondurile
Programului PHARE 2006..........................................

10

ACTE ALE CURȚII EUROPENE
A DREPTURILOR OMULUI

2–7

Hotărârea din 24 mai 2007, definitivă la 24 august 2007, în
Cauza Dragotoniu și Militaru-Pidhorni împotriva
României ....................................................................

HOTĂRÂRI ALE GUVERNULUI ROMÂNIEI
495.

atestarea domeniului public al județului Covasna,
precum și al municipiilor, orașelor și comunelor din
județul Covasna..........................................................

1

DECIZII ALE CURȚII CONSTITUȚIONALE

Pagina

— Hotărâre pentru modificarea și completarea unor
anexe la Hotărârea Guvernului nr. 975/2002 privind

DECIZII
PARLAMENTUL ROMÂNIEI
S E N AT U L

DECIZIE
privind asigurarea conducerii Senatului
în perioada 24—25 iunie 2010
În conformitate cu art. 40 alin. (2) din Regulamentul Senatului, aprobat prin
Hotărârea Senatului nr. 28/2005, cu modificările ulterioare,
președintele Senatului d e c i d e:
Articol unic. — În perioada 24—25 iunie 2010, conducerea Senatului va fi
asigurată de domnul senator Teodor Viorel Meleșcanu, vicepreședinte al Senatului.
PREȘEDINTELE SENATULUI

MIRCEA-DAN GEOANĂ
București, 23 iunie 2010.
Nr. 12.

11–16

2

MONITORUL OFICIAL AL ROMÂNIEI, PARTEA I, Nr. 420/23.VI.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 820
din 7 iunie 2010

referitoare la obiecția de neconstituționalitate a dispozițiilor Legii lustrației, privind limitarea
temporară a accesului la unele funcții și demnități publice pentru persoanele care au făcut parte
din structurile de putere și din aparatul represiv al regimului comunist în perioada 6 martie 1945—
22 decembrie 1989
Pe rol se află soluționarea obiecțiilor de neconstituționalitate
asupra dispozițiilor Legii lustrației, privind limitarea temporară a
accesului la unele funcții și demnități publice pentru persoanele
care au făcut parte din structurile de putere și din aparatul
represiv al regimului comunist în perioada 6 martie 1945—
22 decembrie 1989, formulate de un grup de 29 de senatori și
de un grup de 58 de deputați, în temeiul art. 146 lit. a) din
Constituție.
Curtea, având în vedere că obiecțiile de neconstituționalitate,
care formează obiectul dosarelor nr. 1.357A/2010 și
nr. 1.368A/2010, au conținut identic, dispune conexarea
Dosarului nr. 1.368A/2010 la Dosarul nr. 1.357A/2010, care este
primul înregistrat.
I. Cu Adresa nr. 2.380 din 25 mai 2010, secretarul general al
Senatului a trimis Curții Constituționale, în temeiul dispozițiilor
art. 146 lit. a) din Constituție și al art. 15 alin. (4) din Legea
nr. 47/1992 privind organizarea și funcționarea Curții
Constituționale, sesizarea privind neconstituționalitatea Legii
lustrației, privind limitarea temporară a accesului la unele funcții
și demnități publice pentru persoanele care au făcut parte din
structurile de putere și din aparatul represiv al regimului
comunist în perioada 6 martie 1945—22 decembrie 1989,
formulată de un grup de 29 de senatori.
La sesizare s-a anexat lista cuprinzând semnăturile a 29 de
senatori, autori ai sesizării de neconstituționalitate. Potrivit
acestei liste, autorii sesizării de neconstituționalitate sunt
următorii: Sorin Constantin Lazăr, Ion Toma, Ioan Chelaru,
Vasile-Cosmin Nicula, Dan-Coman Șova, Gheorghe Pop,
Gheorghe Marcu, Trifon Belacurencu, Nicolae-Dănuț Prunea,
Viorel Arcaș, Laurențiu-Florian Coca, Ioan Mang, Daniel Savu,
Gavril Mîrza, Ion Rotaru, Elena Mitrea, Constantin Tămagă,
Șerban-Constantin Valeca, Radu-Cătălin Mardare, Nicolae
Moga, Marius-Sorin-Ovidiu Bota, Adrian Țuțuianu, Titus
Corlățean, Ecaterina Andronescu, Lia-Olguța Vasilescu,
Alexandru Cordoș, Toni Greblă, Gheorghe Saghian și Florin
Constantinescu.
La sesizare a fost anexată, în copie, Legea lustrației, privind
limitarea temporară a accesului la unele funcții și demnități
publice pentru persoanele care au făcut parte din structurile de
putere și din aparatul represiv al regimului comunist în perioada
6 martie 1945—22 decembrie 1989.
Sesizarea a fost înregistrată la Curtea Constituțională sub
nr. 6.723 din 26 mai 2010 și formează obiectul Dosarului
nr. 1.357A/2010.
Autorii sesizării susțin că prin legea contestată, denumită în
continuare Legea lustrației, sunt înfrânte, în principal,
prevederile constituționale ale art. 1 alin. (3), art. 11 alin. (2),
art. 16 alin. (1), art. 20 alin. (2), art. 23, art. 37, art. 41 alin. (1) și
art. 53, precum și prevederile art. 8, 10, 11 și 14 din Convenția
pentru apărarea drepturilor omului și a libertăților fundamentale,
ale art. 3 din Protocolul nr. 1 la Convenție, ale art. 19, 20 și 21
din Declarația Universală a Drepturilor Omului și ale art. 19 și 25
din Pactul internațional cu privire la drepturile civile și politice, în
esență, pentru următoarele motive:
Legea lustrației excedează prevederilor constituționale ale
art. 37 alin. (1) coroborate cu cele ale art. 16 alin. (3) și art. 40
alin. (3), prin aceea că prevede o nouă situație care ar justifica

restrângerea dreptului de acces în funcțiile publice, situație care
însă nu este prevăzută de art. 53 din Constituție. Chiar dacă
s-ar admite posibilitatea restrângerii dreptului de a accede în
funcțiile publice pe criteriul apartenenței în anumite funcții ale
nomenclaturii comuniste, se ridică problema proporționalității și
a eficienței juridice a unei astfel de măsuri în condițiile adoptării
sale la peste 21 de ani de la căderea regimului comunist. Or,
așa cum s-a reținut și în jurisprudența Curții Europene a
Drepturilor Omului, acest temei nu mai este suficient pentru a
justifica efectul preventiv al restricției, în condițiile trecerii unei
perioade de timp atât de îndelungate din decembrie 1989. Astfel,
apare ca necesară verificarea altor elemente, în special
participarea persoanelor vizate de măsurile de lustrație la acte
concrete de răsturnare a regimului democratic. Promovarea
Legii lustrației atât de tardiv aduce atingere deosebit de gravă
însăși esenței statului de drept, pe care se întemeiază statul
român, conform art. 1 alin. (3) din Constituție. Astfel, această
lege încalcă cerințele de previzibilitate ale normei juridice,
instituind totodată o limitare a dreptului de a fi ales, pe temeiul
unei culpabilizări generale având la bază criteriul simplei
apartenențe în structurile unui regim care, la momentul
funcționării sale, era în concordanță cu prevederile
constituționale și legale aplicabile în statul român. Faptul că
ineligibilitatea destinatarilor Legii lustrației se bazează pe
angajamentul lor din trecut, iar nu pe comportamentul lor actual,
aduce atingere prezumției de nevinovăție instituite în art. 23
alin. (11) din Constituție.
În continuare, autorii sesizării susțin că Legea lustrației
instituie, în mod evident, o discriminare între cetățenii români în
ceea ce privește accesul în funcțiile publice, numite și elective,
pe criteriul apartenenței la partidul comunist în perioada 6 martie
1945—22 decembrie 1989, după 21 de ani de la căderea
regimului totalitar, în condițiile actualului context istorico-politic,
în care nu sunt semnalate amenințări la adresa ordinii
democratice și nici nu există riscul reinstaurării vechiului regim.
Legea lustrației contravine prevederilor constituționale ale
art. 11 alin. (2) și art. 20 referitoare la supremația instrumentelor
juridice internaționale ratificate de România în materia
drepturilor omului. Această lege aduce atingere unei serii de
acte internaționale care instituie drepturi și libertăți pe care statul
român se obligă să le garanteze, după cum urmează:
— art. 19, 20 și 21 din Declarația Universală a Drepturilor
Omului, care proclamă dreptul fiecărei persoane de a participa
la conducerea treburilor publice ale țării, dreptul de a avea acces
în condiții de egalitate la funcțiile publice, dreptul la opinie și
exprimare, precum și libertatea de întrunire și asociere pașnică;
— art. 19 și 25 din Pactul internațional cu privire la drepturile
civile și politice, care consacră dreptul de a fi ales și, respectiv,
numit în funcțiile publice în condiții de egalitate, cât și protecția
împotriva discriminării pentru opiniile exprimate, inclusiv cele
politice;
— art. 8, 10, 11 și 14 din Convenția pentru apărarea
drepturilor omului și a libertăților fundamentale, prin care se
consacră dreptul la respectarea vieții private și de familie,
libertatea de exprimare, libertatea de întrunire și de asociere,
interzicerea discriminării, precum și art. 3 din Protocolul nr. 1 la

MONITORUL OFICIAL AL ROMÂNIEI, PARTEA I, Nr. 420/23.VI.2010
Convenție, care proclamă dreptul de vot și dreptul de a fi ales în
funcțiile elective publice.
Problema lustrației administrative și a interdicției drepturilor
electorale ale foștilor lideri comuniști și ale membrilor aparatului
statului totalitar comunist a fost dezbătută de Curtea Europeană
a Drepturilor Omului, în acest sens fiind spețe relevante, precum
Cauza Sidabras și Dziautas contra Lituaniei, Cauza Rainys și
Gasparavicius contra Lituaniei, Cauza Zdanoka contra Letoniei
și Cauza Janis Adamsons contra Letoniei.
În aceste cauze, Curtea, analizând interdicțiile adoptate de
aceste state ale fostului bloc comunist, interdicții similare celor
cuprinse în Legea lustrației, a constatat incompatibilitatea
acestora cu prevederile convenționale menționate, prin
încălcarea cerințelor de proporționalitate ce se impun respectate
ori de câte ori se aduce o restrângere a drepturilor prevăzute de
Convenție. Astfel, adoptarea tardivă a legii, la peste 21 de ani de
la căderea comunismului, nu este proporțională cu scopurile
legitime pe care se presupune că le urmărește.
De asemenea, autorii sesizării susțin că Legea lustrației
încalcă condițiile stabilite prin Rezoluția Adunării Parlamentare
a Consiliului Europei nr. 1.096/1996 relativă la măsurile de
desființare a moștenirii fostelor regimuri totalitare comuniste,
măsurile de lustrație nefiind compatibile cu un stat de drept și
democratic decât dacă sunt respectate toate aceste condiții.
Astfel, măsurile de lustrație ar fi trebuit să ia sfârșit cel mai târziu
la 31 decembrie 1999, deoarece la acea dată noile regimuri
democratice ar fi trebuit să fie consolidate în toate țările care au
fost anterior supuse unui regim totalitar comunist. Adoptarea
legii lustrației la peste 21 de ani de la reinstaurarea democrației
în România este o măsură în vădită disproporție cu scopurile
urmărite și încalcă, în mod flagrant, înseși valorile democrației
pe care dorește să o protejeze.
În fine, Legea lustrației contravine art. 2 și 4 din Convenția
nr. 111/1958 a Organizației Internaționale a Muncii privind
discriminarea în domeniul forței de muncă și exercitării profesiei,
art. 1 alin. (2) din Convenția nr. 122/1964 a Organizației
Internaționale a Muncii privind politica de ocupare a forței de
muncă, precum și art. E din partea a V-a a Cartei sociale
europene revizuite, în sensul în care instituie discriminare în
ceea ce privește dreptul la muncă, în condiții de liberă alegere
a muncii, fără deosebire de opinii politice, printre altele.
Autorii sesizării apreciază că o reglementare precum Legea
lustrației este inadmisibilă, în condițiile în care se bazează pe o
prezumție de vinovăție colectivă, aplicată extensiv, cu
înfrângerea principiilor neretroactivității legii, a dreptului la
apărare și a prezumției de nevinovăție.
II. Cu Adresa nr. 51/2.499 din 28 mai 2010, secretarul
general al Camerei Deputaților a trimis Curții Constituționale, în
temeiul dispozițiilor art. 146 lit. a) din Constituție și al art. 15 alin. (4)
din Legea nr. 47/1992 privind organizarea și funcționarea
Curții Constituționale, sesizarea privind neconstituționalitatea
Legii lustrației, privind limitarea temporară a accesului la unele
funcții și demnități publice pentru persoanele care au făcut parte
din structurile de putere și din aparatul represiv al regimului
comunist în perioada 6 martie 1945—22 decembrie 1989,
formulată de un grup de 58 de deputați.
La sesizare s-a anexat lista cuprinzând semnăturile a 58 de
deputați, autori ai sesizării de neconstituționalitate. Potrivit
acestei liste, autorii sesizării de neconstituționalitate sunt
următorii: Viorel Hrebenciuc, Florin Iordache, Dumitru Chiriță,
Bogdan Nicolae Niculescu Duvăz, Rodica Nassar, Carmen
Moldovan, Dan-Mircea Popescu, Marian Neacșu, Cornel Itu,
Neculai Rățoi, Vasile Mocanu, Ioan Stan, Ioan Cindrea, Horia
Teodorescu, Horia Grama, Ioan Damian, Andrei Dolineaschi,
Florin Pâslaru, Adrian Solomon, Mircea Dușa, Gheorghe
Antochi, Vasile Popeangă, Vasile Gliga, Tudor Panțîru, Dorel
Covaci, Sorin Constantin Stragea, Victor Cristea, Cornel Cristian
Resmeriță, Ioan Sorin Roman, Laurențiu Nistor, Gheorghe Ana,
Dan Nica, Petru Gabriel Vlase, Angel Tîlvăr, Aurel Vlădoiu,
Eugen Bejinariu, Ion Călin, Anghel Stanciu, Mircea Lup

3

Silvestru, Marian Ghivenciu, Constantin Niță, Ion Stan, Costică
Macaleți, Antonella Marinescu, Lucreția Roșca, Georgian Pop,
Filip Georgescu, Ion Burnei, Ion Dumitru, Cristian Sorin
Dumitrescu, Sonia-Maria Drăghici, Sergiu Andon, Damian
Florea, Vasile Bleotu, Valeriu Ștefan Zgonea, Iulian Iancu, RaulVictor Surdu-Soreanu și Eduard-Stelian Martin.
La sesizare a fost anexată, în copie, Legea lustrației, privind
limitarea temporară a accesului la unele funcții și demnități
publice pentru persoanele care au făcut parte din structurile de
putere și din aparatul represiv al regimului comunist în perioada
6 martie 1945—22 decembrie 1989.
Sesizarea a fost înregistrată la Curtea Constituțională sub
nr. 6.854 din 28 mai 2010 și formează obiectul Dosarului
nr. 1.368A/2010.
Autorii sesizării susțin că prin legea contestată, denumită în
continuare Legea lustrației, sunt înfrânte, în principal,
prevederile constituționale ale art. 1 alin. (3) și (5), art. 4, art. 8
alin. (1), art. 15 alin. (2), art. 16 alin. (1) și (3), art. 20 alin. (1),
art. 23 alin. (11), art. 29 alin. (1), art. 37 alin. (1), art. 38, art. 41
alin. (1), art. 45 și art. 53, precum și prevederile art. 8, 10, 11 și
14 din Convenția pentru apărarea drepturilor omului și a
libertăților fundamentale, ale Protocolului nr. 12 la Convenție și
rezoluțiile Adunării Parlamentare a Consiliului Europei
nr. 1.096/1996 și nr. 1.481/2006, în esență, pentru următoarele
motive:
Principalul viciu al Legii lustrației îl constituie instituirea unei
adevărate sancțiuni colective, bazate pe o formă de răspundere
colectivă și pe o culpabilizare globală făcută pe criterii politice.
Astfel, simpla apartenență la o structură politică sau la un
organism aparținând unui regim politic constituie o prezumție de
vinovăție, indiferent de modul în care a acționat și s-a comportat
persoana în funcția ocupată. În legătură cu acest aspect, autorii
excepției invocă Decizia nr. 51 din 31 ianuarie 2008 referitoare
la excepția de neconstituționalitate a dispozițiilor Legii
nr. 187/1999 privind accesul la propriul dosar și deconspirarea
poliției politice comuniste, publicată în Monitorul Oficial al
României, Partea I, nr. 95 din 6 februarie 2008, prin care Curtea
Constituțională, declarând legea neconstituțională, a statuat,
printre altele, faptul că ălegea creează premizele unei forme de
răspundere morală și juridică colectivă, pentru simpla participare
la activitatea serviciilor de informații, fără vinovăție și fără
existența unei fapte de încălcare a drepturilor omului și a
libertăților fundamentale.”
În continuare, autorii sesizării arată că problema lustrației are
o importantă rezonanță internațională, dovadă fiind principiile și
criteriile directoare ale Adunării Parlamentare a Consiliului
Europei aprobate prin Raportul privind măsurile de desființare a
moștenirii fostelor regimuri totalitare comuniste, din 3 iunie 1996.
Însă forma de lustrație instituită prin legea criticată, afectând
grav drepturile și libertățile fundamentale ale omului prin
înfrângerea unor documente internaționale ratificate de
România, poate avea implicații internaționale negative. Dintre
documentele internaționale cele mai relevante, autorii sesizării
fac referire la Declarația Universală a Drepturilor Omului, Pactul
internațional cu privire la drepturile civile și politice, Convenția
pentru apărarea drepturilor omului și a libertăților fundamentale,
Convenția nr. 111/1958 a Organizației Internaționale a Muncii
privind discriminarea în domeniul forței de muncă și exercitării
profesiei, Tratatul dintre Regatul Belgiei, Republica Cehă,
Regatul Danemarcei, Republica Federală Germania, Republica
Estonia, Republica Elenă, Regatul Spaniei, Republica Franceză,
Irlanda, Republica Italiană, Republica Cipru, Republica Letonia,
Republica Lituania, Marele Ducat al Luxemburgului, Republica
Ungară, Republica Malta, Regatul Țărilor de Jos, Republica
Austria, Republica Polonă, Republica Portugheză, Republica
Slovenia, Republica Slovacă, Republica Finlanda, Regatul
Suediei, Regatul Unit al Marii Britanii și Irlandei de Nord (state
membre ale Uniunii Europene) și Republica Bulgaria și România
privind aderarea Republicii Bulgaria și a României la Uniunea
Europeană, semnat de România la Luxemburg la 25 aprilie

4

MONITORUL OFICIAL AL ROMÂNIEI, PARTEA I, Nr. 420/23.VI.2010

2005, ratificat prin Legea nr. 157/2005, precum și Carta
drepturilor fundamentale a Uniunii Europene care a devenit
parte integrată a Tratatului de la Lisabona.
Una din principalele sancțiuni colective prevăzute în art. 2
vizează dreptul de a candida, prin consecință dreptul de a fi ales
în funcțiile de demnitate publică enumerate, al persoanelor care
au aparținut anumitor structuri politice și ideologice. Dispozițiile
acestui articol de lege contravin prevederilor constituționale ale
art. 37 și 38, coroborate cu cele ale art. 1 alin. (3) și (5), art. 4,
art. 8 alin. (1), art. 16, art. 23 alin. (1) și (11), ceea ce creează o
formă de incompatibilitate necunoscută și nerecunoscută într-un
stat democratic, nedemocratică, bazată pe prezumția de
vinovăție, și nu pe o răspundere individuală care să pornească
de la fapte ilicite, care încalcă principiile pluralismului politic, ale
solidarității cetățeanului României, ale egalității în drepturi. În
sprijinul acestor argumente, este evocată Hotărârea Curții
Europene a Drepturilor Omului din 3 februarie 2005, definitivă la
6 iulie 2005, în Cauza Partidul Comuniștilor (Nepeceriști) și
Ungureanu împotriva României. Cu acel prilej, Curtea a decis
că România a încălcat art. 11 din Convenția pentru apărarea
drepturilor omului și a libertăților fundamentale.
De asemenea, sunt înfrânte prevederile art. 41 alin. (1) din
Constituție, art. 14 din Convenția pentru apărarea drepturilor
omului și a libertăților fundamentale, precum și art. 1 și art. 21
pct. 2 din Declarația Universală a Drepturilor Omului. În legătură
cu aceste aspecte, sunt invocate deciziile nr. 1.039 din 9 iulie
2009 și nr. 414 din 14 aprilie 2010, prin care Curtea
Constituțională a statuat că trebuie să existe o unitate de
tratament juridic cu privire la condițiile de acces la funcția publică
de conducere sau cea de execuție, iar derogările de la
procedura generală să fie justificate în mod obiectiv, rațional,
temeinic. Totodată, se face referire la o serie de legi adoptate în
unele țări excomuniste din Europa, precum Cehia, Germania,
Polonia, Ungaria și Bulgaria, legi care au fost fie abrogate, fie au
rămas fără aplicare, din cauza reacției negative a unor
organisme democratice instituite pentru a garanta și apăra statul
de drept, drepturile și libertățile fundamentale ale omului.
În continuare, autorii sesizării critică dispozițiile art. 3, 4 și 6
din lege, deoarece persoanelor alese sau numite, pentru care
s-a constatat, prin hotărâre judecătorească, că au făcut parte
din structurile de putere și din aparatul represiv al regimului
comunist, le încetează de drept mandatul, ceea ce contravine
art. 1 alin. (3) din Constituție.
Caracterul nedemocratic al unor măsuri de acest fel reiese și
din decizii ale Curții Europene a Drepturilor Omului, pronunțate
în Cauza Sidabras și Dziautas contra Lituaniei, 2004, și în
Cauza Zdanoka contra Letoniei, 2004.
Tot atât de puternice, dar și mai actuale, sunt considerentele
pe care le-a formulat Comisia de la Veneția prin Avizul
nr. 524/2009 în cazul legii lustrației din Albania. Astfel, la
punctul 154, arată că dispozițiile legii lustrației cu privire la
revocarea mandatului constituie o violare a garanțiilor
constituționale ale acestor mandate, iar la punctul 160,
consideră că ămulte elemente indică faptul că legea ar putea
constitui o ingerință disproporțională în dreptul de a fi ales,
dreptul la muncă și dreptul la acces în administrația publică”.
Nu se poate susține cu argumente juridice ca persoanele
vizate de dispozițiile art. 2 lit. l) și m), cărora li se reproșează
activități trecute de ordin politic, să fie sancționate cu interdicția
de a participa la conducerea și administrarea unor entități care
desfășoară activități economice. În aceste cazuri sunt înfrânte și
prevederile art. 45 din Constituție referitoare la libertatea
economică.
Autorii sesizării susțin că legea este criticabilă și pentru
retroactivitate. Toate persoanele vizate de această lege au
acționat în trecut într-o ordine de drept existentă și recunoscută
ca atare atât la nivelul legislației, cât și al instituțiilor de stat.
În fine, în contextul celor arătate mai sus, autorii criticii
subliniază faptul că, potrivit art. 53 din Constituție, în condițiile
strict reglementate, se poate acționa doar pentru restrângerea

unor drepturi, iar în niciun caz pentru eliminarea, anihilarea,
desființarea lor.
Măsurile cuprinse în această lege sunt evident discriminatorii
și disproporționate în raport cu situațiile avute în vedere.
În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizările au fost comunicate președinților celor
două Camere ale Parlamentului, precum și Guvernului, pentru
a transmite punctele lor de vedere.
Președintele Senatului, în punctul său de vedere, apreciază
că sesizările de neconstituționalitate sunt întemeiate. În acest
sens, în esență, arată că Legea lustrației instituie o adevărată
sancțiune colectivă, bazată pe o formă de răspundere colectivă
și pe o culpabilizare globală făcută pe criterii politice. Simpla
apartenență la o structură politică a unei persoane sau la un
organism aparținând unui regim politic se constituie, potrivit
acestei legi, într-o prezumție de vinovăție, indiferent de modul în
care a acționat și s-a comportat persoana respectivă în funcția
deținută. Acest aspect contravine flagrant principiilor statului de
drept și ale ordinii de drept, potrivit cărora orice sancțiune are ca
temei o răspundere juridică, de regulă individuală, determinată
de săvârșirea unei fapte ilicite cu vinovăție. Sistemul juridic al
oricărui stat de drept consacră, iar funcționarea acestuia se
bazează pe prezumția de nevinovăție, instituită de art. 23
alin. (11) din Constituție, care stabilește că o persoană este
considerată nevinovată până la rămânerea definitivă a hotărârii
judecătorești de condamnare, prezumția de nevinovăție
constituind un drept fundamental al cetățeanului român. Or,
Legea lustrației instituie legal o prezumție de vinovăție în sarcina
categoriilor de persoane care se încadrează în prevederile
acesteia, ceea ce contravine flagrant art. 23 alin. (11) din
Constituție.
Este inadmisibil ca într-un stat de drept să se adopte un act
normativ care instituie o limitare a dreptului de fi ales, pe temeiul
unei culpabilizări generale având la bază criteriul simplei
apartenențe în structurile unui regim care, la momentul
funcționării sale, era în concordanță cu dispozițiile
constituționale și legale aplicabile în statul român.
Totodată, este inacceptabil pentru un stat de drept ca
persoanele care au ocupat funcțiile prevăzute de art. 1 din
Legea lustrației în cadrul fostului regim comunist să suporte
interdicția ocupării unor funcții publice sau elective, în condițiile
în care, în sistemul de drept actual, o astfel de măsură poate fi
aplicată doar în urma unei condamnări penale.
Or, ineligibilitatea destinatarilor Legii lustrației se bazează pe
angajamentul lor politic din trecut, iar nu pe comportamentul lor
actual, neluând în calcul inexistența condamnărilor penale ale
acestora, aducându-se în acest mod atingere și prezumției de
nevinovăție.
Legea lustrației instituie, în mod evident, o discriminare între
cetățenii români în ceea ce privește accesul în funcțiile publice,
numite și elective, pe criteriul apartenenței la partidul comunist
în perioada 6 martie 1945—22 decembrie 1989, în condițiile în
care această restrângere depășește cadrul constituțional
prevăzut de art. 53 din Legea fundamentală, negăsindu-și
justificarea la distanța de 21 de ani de la căderea regimului
totalitar, în condițiile actualului context istorico-politic, în care nu
sunt semnalate amenințări la adresa ordinii democratice și nici
nu există riscul reinstaurării vechiului regim.
Potrivit art. 20 din Constituție, dispozițiile constituționale
privind drepturile și libertățile cetățenilor vor fi interpretate și
aplicate în concordanță cu Declarația Universală a Drepturilor
Omului, cu pactele și cu celelalte tratate la care România este
parte, iar în măsura în care există neconcordanțe între pactele
și tratatele privitoare la drepturile fundamentale ale omului la
care România este parte și legile interne, au prioritate
reglementările internaționale, cu excepția cazului în care
Constituția sau legile interne conțin dispoziții mai favorabile. Or,
Legea lustrației aduce atingere unei serii de acte internaționale
care instituie drepturi și libertăți pe care statul român se obligă
să le garanteze.

MONITORUL OFICIAL AL ROMÂNIEI, PARTEA I, Nr. 420/23.VI.2010
Problema lustrației administrative și a interdicției drepturilor
electorale ale foștilor lideri comuniști și ale membrilor aparatului
statului totalitar comunist a fost dezbătută în jurisprudența Curții
Europene a Drepturilor Omului, existând, în acest sens, o serie
de spețe relevante în care Curtea, analizând interdicțiile similare
celor cuprinse în Legea lustrației, adoptate de unele dintre
statele din fostul bloc comunist, a constatat incompatibilitatea
acestora cu art. 8, 10, 11 și 14 din Convenție, precum și cu
art. 3 al Protocolului nr. 1 la Convenție.
În lumina argumentelor prezentate în raționamentele Curții
Europene a Drepturilor Omului, se poate deci observa că Legea
lustrației contravine atât art. 8, 10, 11 și 14 din Convenție, cât și
art. 3 din Protocolul nr. 1 la Convenție, prin încălcarea cerințelor
de proporționalitate ce se impun respectate ori de câte ori se
aduce o restrângere drepturilor prevăzute de Convenție.
Astfel, adoptarea sa tardivă, la mai mult de 21 de ani de la
căderea regimului comunist nu este proporțională cu scopurile
legitime pe care se presupune că le urmărește — respectiv
ănecesitatea însănătoșirii moralei publice, întinată de cutumele
comuniste”, după cum se precizează în expunerea de motive —,
reducând drepturile electorale la un nivel la care este adusă
atingere însăși substanței acestora, fără ca necesitatea lor într-o
societate democratică să fie demonstrată.
În considerarea celor expuse mai sus, rezultă că adoptarea
Legii lustrației la peste 21 de ani de la reinstaurarea democrației
în România nu poate fi motivată de necesitatea eliminării sau
reducerii amenințărilor pe care subiecții lustrației ar putea-o
constitui pentru blocarea procesului de democratizare, fiind o
măsura în vădită disproporție cu scopurile urmărite. Mai mult,
instituirea unor interdicții pentru accesul în funcțiile publice,
numite sau elective, pe considerentul simplei apartenențe în
trecut la nomenclatura comunistă — partidul comunist fiind unul
legal la data desfășurării activităților imputate persoanelor care
intră sub incidența Legii lustrației — fără aducerea vreunei probe
care să demonstreze că persoanele în cauză au săvârșit acte
concrete care au urmărit reinstaurarea vechiului regim comunist
în România constituie, ea însăși, o ingerință adusă sistemului
democratic român, încălcând, în mod flagrant, însăși valorile
democrației pe care dorește să le protejeze în acest fel.
În contextul încălcării actelor internaționale menționate,
ratificate de România, ceea ce rezidă într-un angajament
asumat pe plan internațional, în raport cu celelalte state, de a
promova și respecta drepturile prevăzute de acestea, Legea
lustrației va genera implicații negative pe plan internațional atât
în ceea ce privește imaginea României, cât și a răspunderii sale
din perspectiva angajamentelor luate prin aceste acte,
deschizând calea sesizării Curții Europene a Drepturilor Omului
de la Strasbourg de către persoanele care se vor considera
nedreptățite, cu grave consecințe asupra credibilității României
la nivel internațional.
Președintele Camerei Deputaților consideră că sesizările
de neconstituționalitate sunt neîntemeiate, deoarece legea
criticată nu încalcă normele constituționale invocate în
susținerea criticilor. Astfel, referitor la înfrângerea art. 23
alin. (11) din Constituție, apreciază că acest text constituțional
nu are nicio legătură cu conținutul Legii lustrației, întrucât în
cuprinsul acesteia nu este prevăzută nicio formă de răspundere
penală. În continuare, arată că în aceeași situație de nemotivare
a încălcărilor Constituției și a actelor internaționale invocate se
află și celelalte susțineri ale autorilor sesizărilor. Legea lustrației
este în concordanță cu prevederile constituționale ale art. 16
alin. (1) și (3) și art. 53, precum și cu jurisprudența Curții
Constituționale și a Curții pentru Drepturile Omului de la
Strasbourg. Așadar, cel puțin pentru morala publică, o
asemenea lege trebuie să fie adoptată și să rămână în vigoare.
Guvernul arată că în expunerea de motive, precum și în
preambulul legii sunt invocate ca argumente în susținerea
acestui demers necesitatea consolidării valorilor și instituțiilor
democratice din România și pentru protejarea principiilor
fundamentale constituționale, înlăturarea ăoamenilor cu formație

5

de activist comunist”, adică a acelor persoane care, potrivit
punctului 8 al Proclamației de la Timișoara, ăși-au abandonat
profesiile lor pentru a sluji partidul comunist și a beneficia de
privilegiile deosebite oferite de acesta”.
Analizând jurisprudența Curții Europene a Drepturilor
Omului, Guvernul apreciază că legea criticată, prin faptul că
impune, în mod nediferențiat, eliminarea din funcții și demnități
actuale a tuturor persoanelor care au ocupat o funcție de natura
celor enumerate la art. 1, deoarece se apreciază ope legis că
acestea au adus prejudicii drepturilor și libertăților fundamentale
și că acest comportament al lor este în sine de natură a
prejudicia mecanismele democrației, ridică probleme din punctul
de vedere al conformității cu prevederile Convenției Europene și
ale Constituției României.
Curtea Europeană a Drepturilor Omului a recunoscut că un
stat, pentru a garanta stabilitatea și eficiența unui sistem
democratic, poate dispune anumite măsuri specifice și că
pluralismul și democrația sunt bazate pe un compromis care
determină uneori cetățenii să accepte limitarea exercitării unor
drepturi și libertăți. În aprecierea art. 3 al Protocolului nr. 1 la
Convenție referitor la organizarea, la intervale rezonabile, de
alegeri libere cu vot secret, în condițiile care asigură libera
exprimare a opiniei poporului cu privire la componența forului
legislativ, se lasă statelor membre o marjă largă de apreciere
asupra modului în care se reglementează drepturile respective,
dar impune ca eventualele restrângeri ale exercitării acestor
drepturi să nu afecteze însăși esența lor.
Curtea a recunoscut, de asemenea, dreptul oricărui stat de
a-și reglementa cadrul legislativ în contextul evoluției politice
interne. Curtea a arătat ca previzibilitatea unei norme, mai ales
când aceasta impune restricții, nu a fost respectată atunci când
restricția vine ca urmare a unor fapte din trecut, când persoana
în cauză nu putea în mod rezonabil să prevadă faptul că
acțiunile sale pot avea consecințe negative în viitor.
În continuare, Guvernul arată, în esență, că din perspectiva
normelor constituționale și a actelor internaționale invocate în
susținerea criticilor eliminarea, nediferențiată în funcție de
comportamentul efectiv al persoanelor respective pe perioada
regimului comunist, este de natură a ridica semne de întrebare
cu privire la conformitatea cu aceste reglementări.
Asociația 21 Decembrie 1989 a depus la dosare un act
intitulat ăSomație către Plenul Curții Constituționale, semnată de
36 de organizații civice și sindicale”, înregistrat la Curtea
Constituțională sub nr. 7.398 din 9 iunie 2010.
C U R T E A,

examinând obiecțiile de neconstituționalitate, punctele de
vedere ale președinților celor două Camere ale Parlamentului
și Guvernului, rapoartele întocmite de judecătorul-raportor,
dispozițiile legii criticate, raportate la prevederile Constituției,
precum și Legea nr. 47/1992, reține următoarele:
Curtea a fost legal sesizată și este competentă, potrivit
dispozițiilor art. 146 lit. a) din Constituție și ale art. 1, 10, 15, 16
și 18 din Legea nr. 47/1992 privind organizarea și funcționarea
Curții Constituționale, să soluționeze obiecțiile de
neconstituționalitate formulate de grupul celor 29 de senatori și
de grupul celor 58 de deputați.
Obiecțiile de neconstituționalitate se referă la Legea
lustrației, privind limitarea temporară a accesului la unele funcții
și demnități publice pentru persoanele care au făcut parte din
structurile de putere și din aparatul represiv al regimului
comunist în perioada 6 martie 1945—22 decembrie 1989.
Autorii sesizărilor susțin că această lege contravine
prevederilor constituționale ale art. 1 alin. (3) și (5), art. 4, art. 8
alin. (1), art. 11 lin. (2), art. 15 alin. (2), art. 16 alin. (1) și (3),
art. 20, art. 23, art. 29 alin. (1), art. 37, art. 38, art. 41 alin. (1),
art. 45 și art. 53, prevederilor art. 8, 10, 11 și 14 din Convenția
pentru apărarea drepturilor omului și a libertăților fundamentale,
ale art. 3 din Protocolul nr. 1 la Convenție, ale Protocolului nr. 12

6

MONITORUL OFICIAL AL ROMÂNIEI, PARTEA I, Nr. 420/23.VI.2010

la Convenție, ale art. 19, 20 și 21 din Declarația Universală a
Drepturilor Omului și ale art. 19 și 25 din Pactul internațional cu
privire la drepturile civile și politice, ale rezoluțiilor Adunării
Parlamentare a Consiliului Europei nr. 1.096/1996 și
nr. 1.481/2006, precum și prevederilor art. 2 și 4 din Convenția
Organizației Internaționale a Muncii nr. 111/1958 privind
discriminarea în domeniul forței de muncă și exercitării profesiei,
ale art. 1 alin. (2) din Convenția Organizației Internaționale a
Muncii nr. 122/1964 privind politica de ocupare a forței de
muncă, și celor ale art. E din partea a V-a a Cartei sociale
europene revizuite.
Curtea Constituțională consideră că lustrația se poate
constitui ca reper moral, de rememorare a ororilor
comunismului, dar și ca măsură temporară de excludere de la
funcțiile de conducere a unor autorități și instituții publice a
persoanelor care au lucrat sau colaborat cu regimul comunist.
Lustrația nu înseamnă, însă, epurare sau răzbunare pentru
alegeri ideologice greșite ori accidente biografice, ci încercarea
de regăsire a demnității și încrederii, precum și redarea
autorității instituțiilor fundamentale ale statului. Lustrația
accentuează mai ales principiul responsabilității în exercitarea
demnităților publice.
Dincolo de numeroasele probleme morale, sociale, politice,
economice, legale etc. care se pot ridica după adoptarea unei
legi a lustrației, aceasta are, per ansamblu, un efect pozitiv în
perioada de tranziție a fostelor țări comuniste în vederea trecerii
la un stat democratic, de drept, bineînțeles, dacă este adoptată
în conformitate cu prevederile constituționale ale statului
respectiv.
Principiul egalității accesului la o funcție publică este
consacrat prin Declarația Drepturilor Omului și Cetățeanului din
1789, precum și în art. 21 paragraful 2 din Declarația Universală
a Drepturilor Omului din 10 decembrie 1948, potrivit căruia
ăOrice persoană are dreptul de acces, egal, la funcțiile publice
ale țării sale” și în art. 25 din Pactul internațional cu privire la
drepturile civile și politice din 16 decembrie 1966, potrivit căruia
ăOrice cetățean are dreptul și posibilitatea, fără niciuna dintre
discriminările la care se referă art. 2 și fără restricții
nerezonabile; [...] c) de a avea acces, în condiții generale de
egalitate, la funcțiile publice din țara sa”.
Astfel, sunt interzise discriminările bazate pe rasă, sex,
religie, opinie, avere, origine socială etc., dar fiecare stat are
dreptul să impună, pe cale legislativă, anumite condiții specifice
pe care trebuie să le îndeplinească un funcționar public, cum ar
fi cetățenia, exercitarea deplină a drepturilor civile și politice,
moralitatea etc.
Așadar, în toate statele membre ale Uniunii Europene există
condiții specifice pentru accederea la o funcție publică. Unele
state membre cer deținerea anumitor diplome sau a unor studii
specifice diferitelor niveluri de ocupare, altele solicită anumite
competențe lingvistice, cunoașterea drepturilor civile, obligații
militare, limită de vârstă, aptitudini fizice etc. De asemenea,
posturile care implică respectarea unui secret profesional
necesită un control de securitate.
În țările foste comuniste, o condiție specială pentru
accederea într-o funcție publică o reprezintă neapartenența la
nomenclatură și, ca o consecință, a apărut conceptul ălustrație”,
termen ce semnifică procedura existentă în aceste țări de a-i
arăta pe cei care au colaborat cu fostul regim și de a le interzice
ocuparea unor funcții publice. Această practică a apărut ca o
garanție a respectării statului democratic, de drept, în vederea
bunei funcționări a administrației publice bazate pe credibilitatea
și loialitatea funcționarilor publici.
Toate țările foste comuniste din Europa Centrală și de Est
care au aderat la Uniunea Europeană s-au confruntat cu
problema lustrației, adică a interzicerii accesului sau îndepărtării
din instituțiile publice a acelor persoane cu privire la care există
certitudinea că au făcut parte din regimul comunist.
Fiecare țară confruntată cu problema lustrației, în funcție de
scopul urmărit și de specificul național, a adoptat un anumit tip

de realizare a lustrației, considerându-se, în doctrină, că Cehia
a reglementat un model radical, că Lituania și țările baltice au
adoptat un model intermediar și că Ungaria, Polonia și Bulgaria
s-au raliat unui model moderat.
În România, comunismul a fost condamnat la nivel de
doctrină, schimbarea regimului fiind consacrată prin acte juridice
cu valoare constituțională, precum Comunicatul către țară al
Consiliului Frontului Salvării Naționale, publicat în Monitorul
Oficial al României, Partea I, nr. 1 din 22 decembrie 1989, și
Decretul-lege privind constituirea, organizarea și funcționarea
Consiliului Frontului Salvării Naționale și a consiliilor teritoriale
ale Frontului Salvării Naționale, publicat în Monitorul Oficial al
României, Partea I, nr. 4 din 27 decembrie 1989.
După o încercare nereușită, cea din 1997, adoptarea în
România a Legii lustrației este lipsită de eficiență juridică, nefiind
actuală, necesară și utilă, doar cu o semnificație exclusiv
morală, ținând seama de perioada mare de timp care a trecut de
la căderea regimului totalitar comunist.
De altfel, chiar inițiatorii legii, invocând art. 53 din Constituție,
afirmă că Legea lustrației se subscrie acestei norme
constituționale care statuează că ăExercițiul unor drepturi sau al
unor libertăți poate fi restrâns numai prin lege și numai dacă se
impune, după caz, pentru: apărarea [ ] moralei publice, [ ]”,
morală întinată de cutumele comunismului.
La ora actuală, în România, în ceea ce privește funcțiile de
demnitate publică, nu există o condiționare a ocupării acestora
de neapartenența la vechile structuri comuniste, ci există doar
obligația de a declara apartenența sau neapartenența la poliția
politică.
În condițiile legislației actuale, o asemenea condiție este
numai cea prevăzută la art. 54 lit. j) din Legea nr. 188/1999
privind Statutul funcționarilor publici, republicată, cu modificările
și completările ulterioare, și are următorul conținut: ăPoate ocupa
o funcție publică persoana care îndeplinește următoarele
condiții: [...] j) nu a desfășurat activitate de poliție politică, astfel
cum este definită prin lege”.
Procedând la examinarea criticilor de neconstituționalitate,
Curtea reține că, astfel cum rezultă din preambulul care
însoțește Legea lustrației, adoptarea acesteia ăeste necesară
pentru consolidarea valorilor și instituțiilor democratice din
România și pentru protejarea principiilor fundamentale
prevăzute de Constituție, justificând astfel restrângerea
exercitării unor drepturi și libertăți ale unor persoane, prin
restrângerea exercitării dreptului de a ocupa funcții numite sau
alese în structurile de putere și în aparatul represiv al regimului
comunist, în perioada 6 martie 1945 — 22 decembrie 1989”.
Curtea ia notă de formularea într-o manieră defectuoasă,
confuză și deficitară a preambulului legii, ceea ce duce la
concluzia că restrângerile și interdicțiile prevăzute de această
lege au ca scop ărestrângerea exercitării dreptului de a ocupa
funcții numite sau alese în structurile de putere și în aparatul
represiv al regimului comunist, în perioada 6 martie 1945 —
22 decembrie 1989”.
Curtea observă, de asemenea, că dispozițiile Legii lustrației
sunt lipsite de rigoare normativă, nefiind suficient de clare și de
precise.
Față de aceste ambiguități, Curtea se mărginește să atragă
atenția asupra posibilelor dificultăți de ordin practic în aplicarea
măsurilor prevăzute de lege.
În continuare, Curtea reține că în concepția legii criticate
răspunderea juridică și sancționarea se întemeiază pe deținerea
unei demnități sau funcții în structurile și aparatul represiv al
fostului regim totalitar comunist. Răspunderea juridică, indiferent
de natura ei, este o răspundere preponderent individuală și
există numai întemeiată pe fapte juridice și acte juridice
săvârșite de o persoană, iar nu pe prezumții.
Așa cum s-a mai arătat, lustrația nu poate fi utilizată ca mijloc
de pedeapsă sau răzbunare, deoarece scopul acesteia nu este
pedepsirea celor prezumați vinovați. O pedeapsă poate fi
impusă doar pentru o activitate criminală din trecut, pe baza

MONITORUL OFICIAL AL ROMÂNIEI, PARTEA I, Nr. 420/23.VI.2010
Codului penal aplicabil și în conformitate cu toate procedurile și
garanțiile procesului penal.
Or, supusă controlului de constituționalitate sub acest aspect,
Legea lustrației este excesivă în raport cu scopul legitim urmărit,
deoarece nu permite individualizarea măsurii. Această lege
instituie o prezumție de vinovăție și o adevărată sancțiune
colectivă, bazată pe o formă de răspundere colectivă și pe o
culpabilizare generică, globală, făcută pe criterii politice, ceea
ce contravine principiilor statului de drept, ale ordinii de drept și
prezumției de nevinovăție instituită prin art. 23 alin. (11) din
Constituție. Chiar dacă legea criticată permite apelarea la justiție
pentru justificarea interzicerii dreptului de a candida și de a fi
ales în funcții și demnități, aceasta nu reglementează un
mecanism adecvat în scopul stabilirii desfășurării unor activități
concrete îndreptate împotriva drepturilor și libertăților
fundamentale. Cu alte cuvinte, legea nu oferă garanții adecvate
de control judiciar asupra aplicării măsurilor restrictive.
Nicio persoană nu va putea fi supusă lustrației pentru opinii
personale și convingeri proprii sau pentru simplul motiv de
asociere cu orice organizație care, la data asocierii sau a
activității desfășurate, era legală și nu a comis încălcări grave
ale drepturilor omului. Lustrația este permisă doar cu privire la
acele persoane care au luat parte efectiv, împreună cu
organizații ale statului la grave încălcări ale drepturilor și
libertăților omului.
Art. 2 din legea supusă controlului de constituționalitate
prevede una dintre principalele sancțiuni colective care vizează
dreptul de a candida și dreptul de a fi ales în funcțiile de
demnitate publică enumerate al persoanelor care au aparținut
anumitor structuri politice și ideologice. Dispozițiile acestui articol
de lege contravin prevederilor constituționale ale art. 37 și 38
prin care se consacră dreptul de a fi ales, cu interdicțiile expres
și limitativ menționate. Este evident că dispozițiile art. 2 din
Legea lustrației excedează cadrului constituțional, prevăzând o
nouă interdicție dreptului de acces în funcțiile publice, care nu
respectă art. 53 din Constituție referitoare la restrângerea
exercițiului unor drepturi sau al unor libertăți. Astfel, Curtea
constată că această limitare este lipsită de proporționalitate în
raport cu scopul urmărit, întrucât aduce atingere înseși
existenței dreptului și nu își justifică necesitatea într-o societate
democratică.
Curtea consideră că Legea lustrației aduce atingere și
principiului neretroactivității legii consacrat în art. 15 alin. (2) din
Constituție, potrivit căruia ăLegea dispune numai pentru viitor,
cu excepția legii penale sau contravenționale mai favorabile”.
Legea se aplică pentru fapte și acțiuni săvârșite după intrarea ei

7

în vigoare. De aceea, nu se poate pretinde ca, respectând legile
în vigoare și acționând în spiritul lor, cetățenii să aibă în vedere
eventuale reglementări viitoare.
Totodată, Curtea observă că Legea lustrației a fost adoptată
după 21 de ani de la căderea comunismului. De aceea,
caracterul tardiv al legii, fără a avea în sine un rol decisiv, este
considerat de Curte ca fiind relevant pentru disproporționalitatea
măsurilor restrictive, chiar dacă prin acestea s-a urmărit un scop
legitim. Proporționalitatea măsurii față de scopul urmărit trebuie
privită, în fiecare caz, prin prisma evaluării situației politice a țării,
precum și a altor circumstanțe.
În acest sens este și jurisprudența Curții Europene a
Drepturilor Omului privind legitimitatea legii lustrației în timp.
Astfel, în Cauza Zdanoka contra Letonia, 2004, Curtea s-a
pronunțat cu privire la măsurile statului leton de a dispune
excluderea pe termen nedefinit a unor persoane de la
eligibilitatea în alegerile naționale parlamentare și locale,
datorită activităților pe care acestea le-au întreprins într-o
perioadă de timp (1991) în cadrul unor structuri comuniste
declarate neconstituționale. Analizând cazul, Curtea a arătat că
o astfel de măsură ar fi fost justificată și proporțională în timpul
primilor ani după înlăturarea regimului, ăcând nou-instauratele
structuri încă mai puteau fi amenințate de alunecare către
totalitarism, iar astfel de restricții ar fi fost de natură a înlătura un
astfel de risc”. Curtea a condamnat statul leton pentru
încălcarea art. 3 din Protocolul nr. 1 la Convenție, motivând că
nu s-a dovedit faptul că excluderea unei persoane de la dreptul
de a candida este proporțională cu scopul legitim. În speță,
Curtea a considerat că participarea persoanei în acțiunile
antidemocratice realizate imediat după instaurarea noului regim
democratic în Letonia nu a fost suficient de serioasă pentru a
justifica restricțiile din prezent. După trecerea însă a unei
perioade mai lungi de timp, nu se mai poate invoca un caracter
preventiv pentru o astfel de măsură.
De asemenea, în Cauza Partidul Comuniștilor (Nepeceriști)
și Ungureanu contra României, 2005, Curtea Europeană a
Drepturilor Omului a considerat că nici contextul istoric, nici
experiența totalitaristă trăită în România până în 1989 nu
justifică necesitatea unei ingerințe de genul interzicerii înscrierii
unui partid pe motiv că va promova doctrina comunistă, de
vreme ce aceste partide există în mai multe state semnatare ale
Convenției europene, iar democrația se clădește pe pluralism
politic.

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Constată că Legea lustrației, privind limitarea temporară a accesului la unele funcții și demnități publice pentru persoanele
care au făcut parte din structurile de putere și din aparatul represiv al regimului comunist în perioada 6 martie 1945—22 decembrie
1989, este neconstituțională.
Definitivă și general obligatorie.
Decizia se comunică președintelui României, președinților celor două Camere ale Parlamentului și primului-ministru și se
publică în Monitorul Oficial al României, Partea I.
Dezbaterea a avut loc la data de 7 iunie 2010 și la aceasta au participat: Ioan Vida, președinte, Nicolae Cochinescu,
Acsinte Gaspar, Petre Lăzăroiu, Ion Predescu, Puskás Valentin Zoltán, Tudorel Toader și Augustin Zegrean, judecători.
În temeiul dispozițiilor art. 261 alin. 2 din Codul de
procedură civilă și ale art. 1 din Hotărârea Plenului Curții
Constituționale nr. 8 din 8 iunie 2010, semnează
PREȘEDINTE,

ION PREDESCU

Magistrat-asistent-șef,
Doina Suliman

8

MONITORUL OFICIAL AL ROMÂNIEI, PARTEA I, Nr. 420/23.VI.2010

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
pentru modificarea și completarea unor anexe la Hotărârea Guvernului nr. 975/2002
privind atestarea domeniului public al județului Covasna, precum și al municipiilor,
orașelor și comunelor din județul Covasna
În temeiul art. 108 din Constituția României, republicată, și al art. 21 alin. (3) din Legea nr. 213/1998 privind proprietatea
publică și regimul juridic al acesteia, cu modificările și completările ulterioare,
Guvernul României adoptă prezenta hotărâre.
Art. I. — Hotărârea Guvernului nr. 975/2002 privind atestarea
domeniului public al județului Covasna, precum și al municipiilor,
orașelor și comunelor din județul Covasna, publicată în
Monitorul Oficial al României, Partea I, nr. 694 și 694 bis din
23 septembrie 2002, cu modificările și completările ulterioare,
se modifică și se completează după cum urmează:
1. Anexa nr. 1 ăInventarul bunurilor care aparțin
domeniului public al județului Covasna” se modifică și se
înlocuiește cu anexa nr. 1.
2. La anexa nr. 5 ăInventarul bunurilor care aparțin
domeniului public al orașului Covasna” se abrogă poziția
nr. 208.
3. La anexa nr. 6 ăInventarul bunurilor care aparțin
domeniului public al orașului Întorsura Buzăului” se abrogă
poziția nr. 111.
4. La anexa nr. 7 ăInventarul bunurilor care aparțin
domeniului public al comunei Aita Mare” se abrogă pozițiile
nr. 25, 26, 27 și 28.
5. La anexa nr. 13 ăInventarul bunurilor care aparțin
domeniului public al comunei Brateș”:
a) se abrogă poziția nr. 30;
b) după poziția nr. 37 se introduce o nouă poziție, poziția
nr. 38, conform anexei nr. 2.
6. La anexa nr. 14 ăInventarul bunurilor care aparțin
domeniului public al comunei Brăduț”:
a) se abrogă pozițiile nr. 21, 23, 24, 37, 39, 40 și 42;
b) la poziția nr. 2, coloana 6 ăValoare de inventar” va avea
următorul cuprins: ă875.000”;
— la poziția nr. 3, coloana 6 ăValoare de inventar” va avea
următorul cuprins: ă3.750.000”;
— la poziția nr. 4, coloana 6 ăValoare de inventar” va avea
următorul cuprins: ă320.000”;
— la poziția nr. 14, coloana 6 ăValoare de inventar” va avea
următorul cuprins: ă5.000”;
— la poziția nr. 32, coloana 6 ăValoare de inventar” va avea
următorul cuprins: ă30.000”;
— la poziția nr. 33, coloana 6 ăValoare de inventar” va avea
următorul cuprins: ă20.000”;
— la poziția nr. 34, coloana 6 ăValoare de inventar” va avea
următorul cuprins: ă50.000”;
— la poziția nr. 35, coloana 6 ăValoare de inventar” va avea
următorul cuprins: ă10.000”;
— la poziția nr. 36, coloana 6 ăValoare de inventar” va avea
următorul cuprins: ă40.000”;
— la poziția nr. 38, coloana 6 ăValoare de inventar” va avea
următorul cuprins: ă10.000”;

— la poziția nr. 41, coloana 6 ăValoare de inventar” va avea
următorul cuprins: ă15.000”;
— la poziția nr. 43, coloana 6 ăValoare de inventar” va avea
următorul cuprins: ă20.000”;
— la poziția nr. 45, coloana 6 ăValoare de inventar” va avea
următorul cuprins: ă30.000”;
— la poziția nr. 46, coloana 6 ăValoare de inventar” va avea
următorul cuprins: ă16.000”;
c) după poziția nr. 46 se introduc douăzeci și nouă de noi
poziții, pozițiile nr. 47—76, conform anexei nr. 3.
7. La anexa nr. 15 ăInventarul bunurilor care aparțin
domeniului public al comunei Brețcu” se abrogă poziția
nr. 41.
8. La anexa nr. 17 ăInventarul bunurilor care aparțin
domeniului public al comunei Cernat”:
a) se abrogă pozițiile: nr. 1, 2, 22, 23, 24 și 25;
b) la poziția nr. 39, coloana 3 ăDenumirea bunului” va avea
următorul cuprins: ăBiblioteca comunală Cernat cu teren aferent
și anexă”; coloana 4 ăElemente de identificare” va avea
următorul cuprins: ăSituate în comuna Cernat, DC-4 nr. 459,
suprafața construită 245 mp, anexa 189 mp, teren: 12.732 mp,
vecinătăți: N: Deák József, V: DC-4, S: Parohia Reformată,
E: Teren arabil; coloana 5 ăAnul dobândirii” va avea următorul
cuprins: ă1861”; coloana 6 ăValoarea de inventar” va avea
următorul cuprins: ă100.000”; coloana 7 ăSituația juridică” va
avea următorul cuprins: ăHotărârea Consiliului Local nr. 50/2008”;
c) după poziția nr. 72 se introduc douăzeci și nouă de noi
poziții, pozițiile nr. 73—102, conform anexei nr. 4.
9. La anexa nr. 18 ăInventarul bunurilor care aparțin
domeniului public al comunei Chichiș” se abrogă pozițiile
nr. 12 și 16.
10. La anexa nr. 19 ăInventarul bunurilor care aparțin
domeniului public al comunei Comandău”, după poziția
nr. 27 se introduc patru noi poziții, pozițiile nr. 28—31,
conform anexei nr. 5.
11. La anexa nr. 20 ăInventarul bunurilor care aparțin
domeniului public al comunei Dobârlău”, după poziția
nr. 34 se introduc cincisprezece noi poziții, pozițiile nr. 35—49,
conform anexei nr. 6.
12. La anexa nr. 22 ăInventarul bunurilor care aparțin
domeniului public al comunei Ghidfalău”, după poziția
nr. 29 se introduc cinci noi poziții, pozițiile nr. 30—34,
conform anexei nr. 7.
13. La anexa nr. 23 ăInventarul bunurilor care aparțin
domeniului public al comunei Hăghig” se abrogă pozițiile
nr. 1, 4, 8, 13, 16, 22, 23, 27—32 și 34.

MONITORUL OFICIAL AL ROMÂNIEI, PARTEA I, Nr. 420/23.VI.2010
14. Anexa nr. 25 ăInventarul bunurilor care aparțin
domeniului public al comunei Lemnia” se modifică și se
înlocuiește cu anexa nr. 8.
15. Anexa nr. 26 ăInventarul bunurilor care aparțin
domeniului public al comunei Malnaș” se modifică și se
înlocuiește cu anexa nr. 9.
16. Anexa nr. 27 ăInventarul bunurilor care aparțin
domeniului public al comunei Moacșa” se modifică și se
înlocuiește cu anexa nr. 10.
17. La anexa nr. 29 ăInventarul bunurilor care aparțin
domeniului public al comunei Ozun”:
a) se abrogă pozițiile nr. 1 și 5;
b) la poziția nr. 4, coloana 3 ăDenumirea bunului” va avea
următorul cuprins: ăStrăzi comunale din satele Ozun,
Sântionlunca, Lunca Ozun, Lisnău Vale, Măgheruș”; coloana 4
ăElemente de identificare“ va avea următorul cuprins: ăCăi de
comunicații intravilane, în lungime totală de 60,351 km”;
c) după poziția nr. 72 se introduc două sute nouăsprezece
noi poziții, pozițiile nr. 73—291, conform anexei nr. 11.
18. Anexa nr. 30 ăInventarul bunurilor care aparțin
domeniului public al comunei Poian” se modifică și se
înlocuiește cu anexa nr. 12.
19. La anexa nr. 31 ăInventarul bunurilor care aparțin
domeniului public al comunei Reci” se abrogă pozițiile
nr. 21 și 22.
20. La anexa nr. 34 ăInventarul bunurilor care aparțin
domeniului public al comunei Turia”:
a) la poziția nr. 9, coloana 4 ăElemente de identificare” va
avea următorul cuprins: ăS=7.944 mp”;
b) după poziția nr. 28 se introduce o nouă poziție, poziția
nr. 29, conform anexei nr. 13.
21. Anexa nr. 35 ăInventarul bunurilor care aparțin
domeniului public al comunei Valea Crișului” se modifică
și se înlocuiește cu anexa nr. 14.
22. La anexa nr. 37 ăInventarul bunurilor care aparțin
domeniului public al comunei Vâlcele”:
a) se abrogă poziția nr. 11;
b) după poziția nr. 32 se introduce o nouă poziție, poziția
nr. 33, conform anexei nr. 15.
23. Anexa nr. 38 ăInventarul bunurilor care aparțin
domeniului public al comunei Vârghiș” se modifică și se
înlocuiește cu anexa nr. 16.
24. La anexa nr. 39 ăInventarul bunurilor care aparțin
domeniului public al comunei Zagon” se abrogă poziția
nr. 44.

9

25. După anexa nr. 40 se introduce o nouă anexă, anexa
nr. 41 ăInventarul bunurilor care aparțin domeniului public
al comunei Arcuș”, prin care se atestă apartenența la
domeniul public al comunei Arcuș, înființată prin Legea
nr. 15/2004 pentru înființarea comunei Arcuș prin
reorganizarea comunei Valea Crișului, județul Covasna, a
bunurilor prevăzute în anexa nr. 17.
26. După anexa nr. 41 se introduce o nouă anexă,
anexa nr. 42 ăInventarul bunurilor care aparțin domeniului
public al comunei Bixad”, prin care se atestă apartenența la
domeniul public al comunei Bixad, înființată prin Legea
nr. 84/2004 pentru înființarea unor comune, a bunurilor
prevăzute în anexa nr. 18.
27. După anexa nr. 42 se introduce o nouă anexă,
anexa nr. 43 ăInventarul bunurilor care aparțin domeniului
public al comunei Dalnic”, prin care se atestă apartenența
la domeniul public al comunei Dalnic, înființată prin Legea
nr. 85/2004 privind înființarea comunei Dalnic prin
reorganizarea comunei Moacșa, județul Covasna, a
bunurilor prevăzute în anexa nr. 19.
28. După anexa nr. 43 se introduce o nouă anexă,
anexa nr. 44 ăInventarul bunurilor care aparțin domeniului
public al comunei Estelnic”, prin care se atestă apartenența
la domeniul public al comunei Estelnic, înființată prin Legea
nr. 386/2005 pentru înființarea comunei Estelnic prin
reorganizarea comunei Poian, județul Covasna, a bunurilor
prevăzute în anexa nr. 20.
29. După anexa nr. 44 se introduce o nouă anexă,
anexa nr. 45 ăInventarul bunurilor care aparțin domeniului
public al comunei Mereni”, prin care se atestă apartenența
la domeniul public al comunei Mereni, înființată prin Legea
nr. 10/2004 privind înființarea comunei Mereni prin
reorganizarea comunei Lemnia, județul Covasna, a
bunurilor prevăzute în anexa nr. 21.
30. După anexa nr. 45 se introduce o nouă anexă,
anexa nr. 46 ăInventarul bunurilor care aparțin domeniului
public al comunei Micfalău”, prin care se atestă apartenența
la domeniul public al comunei Micfalău, înființată prin
Legea nr. 84/2004 pentru înființarea unor comune, a
bunurilor prevăzute în anexa nr. 22.
Art. II.— Anexele nr. 1—22*) fac parte integrantă din
prezenta hotărâre.

PRIM-MINISTRU

EMIL BOC
Contrasemnează:
Ministrul administrației și internelor,
Vasile Blaga
București, 19 mai 2010.
Nr. 495.
*) Anexele nr. 1—22 se publică în Monitorul Oficial al României, Partea I nr. 420 bis, care se poate achiziționa de la Centrul pentru relații cu publicul al
Regiei Autonome ăMonitorul Oficial”, București, șos. Panduri nr. 1.

10

MONITORUL OFICIAL AL ROMÂNIEI, PARTEA I, Nr. 420/23.VI.2010
GUVERNUL ROMÂNIEI

HOTĂRÂRE
privind aprobarea sumelor necesare Ministerului Justiției pentru contractarea și implementarea
proiectelor necontractate din fondurile Programului PHARE 2006
În temeiul art. 108 din Constituția României, republicată, și al art. 2 alin. (1) din Ordonanța Guvernului nr. 11/2009 privind
alocarea de la bugetul de stat a fondurilor necesare pentru contractarea și implementarea proiectelor necontractate din fondurile
Programului PHARE, aprobată prin Legea nr. 31/2010,
Guvernul României adoptă prezenta hotărâre.
Art. 1. — (1) Se aprobă suma de 23.130 mii lei, necesară
pentru contractarea și implementarea proiectelor necontractate
din fondurile Programului PHARE 2006, prevăzute în anexa
nr. 1, pentru care Ministerul Justiției a avut calitatea de autoritate
de implementare.
(2) Din suma prevăzută la alin. (1), pentru anul 2010 se
aprobă suma de 11.969 mii lei, inclusă în bugetul Ministerului
Justiției pe anul 2010, la titlul ăAlte transferuri”, alineatul
ăPrograme PHARE și alte programe cu finanțare

nerambursabilă”, pentru contractarea și implementarea
proiectelor prevăzute în anexa nr. 2.
Art. 2. — Sumele prevăzute la art. 1 includ taxa pe valoarea
adăugată și alte cheltuieli conform dispozițiilor cuprinse la art. 1
alin. (1) lit. b) din Ordonanța Guvernului nr. 11/2009 privind
alocarea de la bugetul de stat a fondurilor necesare pentru
contractarea și implementarea proiectelor necontractate din
fondurile Programului PHARE, aprobată prin Legea nr. 31/2010.
Art. 3. — Anexele nr. 1 și 2 fac parte integrantă din prezenta
hotărâre.

PRIM-MINISTRU

EMIL BOC
Contrasemnează:
p. Ministrul justiției,
Alina Mihaela Bica,
secretar de stat
Ministrul finanțelor publice,
Sebastian Teodor Gheorghe Vlădescu
București, 9 iunie 2010.
Nr. 541.
ANEXA Nr. 1

P R O I E C T E L E N E C O N T R A C TAT E

din fondurile Programului PHARE 2006, pentru care Ministerul Justiției a avut calitatea de autoritate de implementare
Nr.
crt.

Scopul alocării fondurilor

Fondurile alocate
(mii lei)

1.

Achiziții de bunuri vizând dotări pentru funcționarea în practică a principiului specializării

2.

4.

Achiziții de bunuri vizând dotarea birourilor locale de probațiune
Achiziții de bunuri destinate îmbunătățirii dotărilor necesare sistemului de justiție pentru minori din
România
Achiziții de bunuri destinate îmbunătățirii condițiilor de lucru ale judecătorilor

2.048

5.

Achiziție de servicii destinate dezvoltării sistemului de justiție pentru minori în România

3.582

6.

Achiziție de servicii destinate continuării dezvoltării sistemului ECRIS

3.

1.740
409
5.117

10.234
ANEXA Nr. 2

P R O I E C T E L E N E C O N T R A C TAT E

din fondurile Programului PHARE 2006, pentru care Ministerul Justiției a avut calitatea de autoritate de implementare,
finanțate din sumele incluse în bugetul Ministerului Justiției pe anul 2010
Nr.
crt.

Scopul alocării fondurilor

Fondurile alocate
(mii lei)

1.

Achiziții de bunuri vizând dotări pentru funcționarea în practică a principiului specializării

1.740

2.

Achiziții de bunuri vizând dotarea birourilor locale de probațiune

3.

Achiziții de bunuri destinate îmbunătățirii dotărilor necesare sistemului de justiție pentru minori din
România

5.117

4.

Achiziții de bunuri destinate îmbunătățirii condițiilor de lucru ale judecătorilor

2.048

5.

Achiziție de servicii destinate dezvoltării sistemului de justiție pentru minori în România

2.655

409

MONITORUL OFICIAL AL ROMÂNIEI, PARTEA I, Nr. 420/23.VI.2010

11

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 24 mai 2007,
definitivă la 24 august 2007,

în Cauza Dragotoniu și Militaru-Pidhorni împotriva României
(Cererile nr. 77.193/01 și 77.196/01)
În cauzele Dragotoniu și Militaru-Pidhorni împotriva României,
Curtea Europeană a Drepturilor Omului (Secția a treia), statuând în cadrul unei camere formate din:
domnii B. M. Zupančič, președinte, C. Bîrsan, doamnele E. Fura-Sandström, A. Gyulumyan, domnul David Thór
Björgvinsson, doamnele I. Ziemele, I. Berro-Lefèvre, judecători, și domnul S. Quesada, grefier de secție,
după ce a deliberat în camera de consiliu la data de 3 mai 2007,
pronunță următoarea hotărâre, adoptată la această dată:
PROCEDURA

1. La originea cauzei se află două cereri (nr. 77.193/01 și
77.196/03) îndreptate împotriva României, prin care reclamanții
Nicolae Dragatoniu și Ioan Militaru-Pidhorni, cetățeni ai acestui
stat (reclamanții), au sesizat Curtea la data de 8 septembrie
2000, în temeiul art. 34 din Convenția pentru apărarea
drepturilor omului și a libertăților fundamentale (Convenția).
2. Reclamanții sunt reprezentați de domnul L. Bercea, avocat
profesând în Timișoara. Guvernul român (Guvernul) este
reprezentat de coagentul său, doamna R. Pașoi, din cadrul
Ministerului Afacerilor Externe.
3. La data de 30 ianuarie 2006, Curtea a hotărât să comunice
cererea Guvernului. Invocând prevederile art. 29 § 3 din
Convenție, aceasta a hotărât să analizeze în același timp
admisibilitatea și temeinicia cauzei.
ÎN FAPT

I. Circumstanțele cauzei
4. Reclamanții s-au născut în anul 1951, respectiv 1948, și
locuiesc la Timișoara.
A. Arestarea preventivă a reclamanților

5. La data evenimentelor, reclamanții erau angajați la banca
B., societate comercială cu capital privat, în Timișoara, primul
fiind contabilul-șef, iar al doilea, director.
6. La data de 15 septembrie 1994, primul reclamant a fost
arestat pe baza ordonanței procurorului, fiind acuzat de luare de
mită și de alte infracțiuni. El a fost pus în libertate la data de
23 septembrie 1994.
7. La data de 20 ianuarie 1995, cei 2 reclamanți au fost
arestați preventiv pentru infracțiunile menționate mai sus. Prin
intermediul mai multor hotărâri, Tribunalul Județean Timiș le-a
prelungit arestarea preventivă. Reclamanții nu au introdus
recurs împotriva acestor decizii de prelungire.
B. Procesul penal în fața instanțelor interne

8. Prin Sentința din 27 februarie 1996, Tribunalul Județean
Timiș a constatat că cei 2 reclamanți primiseră fiecare, în 1991,
o mașină din partea lui S., în schimbul îndeplinirii unor acte
contrare obligațiilor lor profesionale și care urmăreau să acorde
avantaje în favoarea lui S. De fapt, ei emiseseră două scrisori de
garanție bancară, datate 12 august și 11 octombrie 1991, în
favoarea acestuia din urmă, deși el nu deținea provizionul
bancar necesar. Prin urmare, Tribunalul l-a condamnat pe primul
reclamant, Nicolae Dragotoniu, pentru luare de mită, în temeiul
art. 254 din Codul penal, și pentru alte infracțiuni la pedeapsa de

un an și o lună închisoare și a dispus interzicerea exercitării
anumitor drepturi civile ale acestuia. De asemenea, l-a
condamnat pe cel de-al doilea reclamant, Ioan Militaru-Pidhorni,
pentru luare de mită și pentru o altă infracțiune la pedeapsa de
un an și o lună închisoare și a dispus interzicerea exercitării
anumitor drepturi civile ale acestuia.
9. Reclamanții, precum și parchetul au introdus apel. Ei
susțineau în special că faptele de care erau acuzați nu
constituiau infracțiuni la momentul comiterii lor, conform legii
naționale. În opinia lor, infracțiunea de luare de mită presupunea
ca autorul să aibă calitatea de funcționar public ori de funcționar
sau salariat al unei întreprinderi de stat, în timp ce ei erau
angajații unei bănci private. Ei recunosc faptul că la data
pronunțării sentinței faptele de care erau acuzați puteau fi
considerate infracțiuni conform legii penale, dar aceasta nu
fusese modificată decât la data de 8 iulie 1992, și anume după
un an de la comiterea faptelor respective.
10. Prin Decizia din 19 mai 1997, Curtea de Apel Timișoara
a admis apelul parchetului, a confirmat condamnarea
reclamanților pentru infracțiunea de luare de mită și a mărit
pedeapsa primului reclamant la 3 ani și 6 luni închisoare și pe
cea a celui de-al doilea reclamant la 3 ani închisoare.
11. Admițând faptul că, potrivit Codului penal, era necesară
calitatea de funcționar public sau de funcționar ori salariat al unei
întreprinderi de stat pentru a putea considera faptele incriminate
drept luare de mită, Curtea de Apel Timișoara s-a pronunțat
astfel:
ăNoțiunea de funcționar aplicabilă faptelor în cauză este
definită de articolul 147 din Codul penal, referindu-se la salariații
unui organ sau ai unei instituții de stat, ai unei întreprinderi sau
ai unei organizații economice de stat.
Articolul 258 alineatul 2 din Codul penal prevede că
dispozițiile capitolului ce definește infracțiunea de luare de mită
se aplică și altor salariați, ținând cont de acest lucru în momentul
stabilirii pedepsei.
În Codul penal republicat, având în vedere modificările
intervenite până în prezent, noțiunea de funcționar este definită
la articolul 147 primul alineat, în timp ce al doilea alineat prevede
că prin funcționar trebuie înțeles atât persoana vizată la primul
alineat, precum și orice salariat ce exercită o misiune în serviciul
unei alte persoane juridice pe lângă cele prevăzute la primul
alineat.
În cursul perioadei actuale de tranziție, care are în mod
inevitabil repercusiuni asupra legislației, pot apărea lacune care
să influențeze derularea procesului penal fie punând capăt

12

MONITORUL OFICIAL AL ROMÂNIEI, PARTEA I, Nr. 420/23.VI.2010

acestuia, fie ajungând la soluții inechitabile. În astfel de cazuri,
dificultățile vor putea fi soluționate fie prin interpretare analogică —
analogie legislativă sau analogie de drept — fie prin interpretare
rațională.
Conform articolului 258 alineatul 2 din Codul penal și ținând
cont de intenția legiuitorului de a pedepsi funcționarul vinovat
de infracțiunea înscrisă la articolul 254 [luare de mită], indiferent
de calificarea persoanei juridice care l-a angajat pe funcționarul
respectiv — publică, de interes public sau privată — trebuie
constatat faptul că infracțiunea de luare de mită se referă și la
autorul angajat de o întreprindere privată, chiar după luna
decembrie 1989 și înainte de adoptarea Legii nr. 65/1992.
Scopul legiuitorului este să pedepsească persoana care are
obligații profesionale față de o persoană juridică și care își
încalcă aceste obligații în raporturile sale cu o altă persoană.”
12. La o dată neprecizată, reclamanții și parchetul au
introdus recurs. Reclamanții și-au reiterat cererea referitoare la
aplicarea prin analogie a Codului penal.
13. Prin Decizia din 27 iunie 2000, Curtea Supremă de
Justiție a confirmat decizia Curții de Apel Timișoara în ceea ce
privește condamnarea lor pentru luare de mită și a casat decizia
referitoare la alte infracțiuni, din cauza prescripției. Prin urmare,
ea a diminuat pedeapsa aplicată primului reclamant la 3 ani
închisoare.
14. În decizia sa, Curtea Supremă de Justiție s-a pronunțat
astfel:
ăS.C. Bankcoop S.A. constituia o organizație [dintre cele
prevăzute la articolul 145 din Codul penal], deoarece era vorba
de o societate comercială cu capital public, constituită în
conformitate cu articolele 16—24 din Legea nr. 31/1990,
desfășurând o activitate utilă social și funcționând în
conformitate cu legea, conform articolului 145 din Codul penal în
vigoare la momentul emisiunii scrisorilor.
(...)
Inculpații Militaru Pidhorni Ioan — director de agenție într-o
instituție bancară constituită ca societate comercială — și
Dragatoniu Nicolae — contabil-șef al unei astfel de instituții – au
calitatea de autori speciali, prevăzută de lege ca o condiție
pentru existența infracțiunii de luare de mită. Exercitând funcțiile
menționate mai sus într-o instituție bancară care, așa cum s-a
demonstrat, era o organizație dintre cele prevăzute la articolul
145 din Codul penal, cei doi inculpați aveau calitatea de «alți
salariați» în sensul articolului 148 § 1 din Codul penal, așa cum
era el formulat la data evenimentelor. Or, conform articolului 258
§ 2 din Codul penal, în formularea sa de la data evenimentelor,
prevederile capitolului ce include infracțiunea de luare de mită
prevăzută de articolul 254 se aplicau și altor salariați, cum erau
inculpații.”
II. Dreptul intern pertinent
A. Codul penal

15. Prevederile pertinente din Codul penal, în vigoare la data
comiterii faptelor imputate, sunt următoarele:
ARTICOLUL 11
Neretroactivitatea legii penale

ăLegea penală nu se aplică faptelor care, la data când au fost
săvârșite, nu erau prevăzute ca infracțiuni.”
ARTICOLUL 145
Obștesc

ăPrin termenul obștesc se înțelege tot ce interesează
organizațiile de stat, organizațiile obștești sau orice organizații
care desfășoară o activitate utilă din punct de vedere social și
care funcționează potrivit legii.”

ARTICOLUL 147
Funcționar

ăPrin funcționar se înțelege orice salariat care exercită,
permanent sau temporar, cu orice titlu, indiferent dacă și cum a
fost învestit, o însărcinare în serviciul unui organ sau instituții de
stat, ori unei întreprinderi sau organizații economice de stat.
Sunt asimilate cu funcționarii persoanele care îndeplinesc o
însărcinare în serviciul unei organizații din cele prevăzute în
alin. 1, indiferent dacă primesc sau nu o retribuție.”
ARTICOLUL 148
Alți salariați

ăPrin alți salariați se înțelege salariații care exercită, în
condițiile art. 147 alin. 1, o însărcinare în serviciul uneia dintre
celelalte organizații prevăzute în art. 145.
Sunt asimilate cu «alți salariați» persoanele care îndeplinesc
o însărcinare în serviciul unei organizații din cele prevăzute în
alin. 1, indiferent dacă primesc sau nu o retribuție.”
ARTICOLUL 254
Luarea de mită

ăFapta funcționarului care, direct sau indirect, pretinde ori
primește bani sau alte foloase care nu i se cuvin, ori acceptă
promisiunea unor astfel de foloase sau nu o respinge, în scopul
de a îndeplini, a nu îndeplini, ori a întârzia îndeplinirea unui act
privitor la îndatoririle sale de serviciu, sau în scopul de a face un
act contrar acestor îndatoriri, se pedepsește cu închisoare de la
3 la 10 ani și interzicerea unor drepturi.
Banii, valorile sau orice alte bunuri care au făcut obiectul
luării de mită se confiscă, iar dacă acestea nu se găsesc,
condamnatul este obligat la plata echivalentului lor în bani.”
ARTICOLUL 258
Faptele săvârșite de alți salariați

ăDispozițiile art. 248 și 249 privitoare la funcționari se aplică
și altor salariați, dacă s-a cauzat o pagubă avutului obștesc ori
economiei naționale.
De asemenea, dispozițiile din prezentul capitol privitoare la
funcționari se aplică și altor salariați, cu excepția cazurilor
prevăzute în alin. 1, maximul pedepsei reducându-se însă cu o
treime.”
B. Legea nr. 65/1992 pentru modificarea și completarea Codului
penal, privind unele fapte de corupție

16. Prevederile pertinente ale acestei legi sunt următoarele:
ARTICOLUL 3

ăArticolul 258 va avea următorul cuprins:
«ARTICOLUL 258
Fapte săvârșite de alți salariați

Dispozițiile prevăzute în prezentul capitol privitoare la
funcționari se aplică și altor salariați din cadrul organizațiilor
prevăzute în art. 145, inclusiv al regiilor autonome și societăților
comerciale cu capital integral sau majoritar de stat, precum și
administratorilor și cenzorilor acestora.
Dispozițiile art. 254, 256 și 257 privitoare la funcționari se
aplică și salariaților din cadrul societăților comerciale cu capital
privat, precum și administratorilor și cenzorilor acestora.»”
17. Prin Decizia din 15 iulie 1996, Curtea Constituțională a
confirmat constituționalitatea Legii nr. 65/1992, care extinsese
răspunderea penală și asupra angajaților societăților comerciale
cu capital privat. Persoanele interesate care au ridicat excepția
de neconstituționalitate erau angajați ai unei bănci, acuzați de
luare de mită.

MONITORUL OFICIAL AL ROMÂNIEI, PARTEA I, Nr. 420/23.VI.2010
C. Codul de procedură penală

18. Prevederile pertinente sunt următoarele:
ARTICOLUL 4081

ă1. Hotărârile definitive pronunțate în cauzele în care Curtea
Europeană a Drepturilor Omului a constatat o încălcare a unui
drept prevăzut de Convenția europeană pentru apărarea
drepturilor omului și a libertăților fundamentale pot fi supuse
revizuirii, dacă consecințele grave ale acestei încălcări continuă
să se producă și nu pot fi remediate decât prin revizuirea
hotărârii pronunțate.
2. Pot cere revizuirea:
a) persoana al cărei drept a fost încălcat;
b) soțul și rudele apropiate ale condamnatului, chiar și după
moartea acestuia;
c) procurorul.
3. Cererea de revizuire se introduce la Înalta Curte de
Casație și Justiție, care judecă cererea în complet de
9 judecători.
4. Cererea de revizuire se poate face în termen de un an de
la data rămânerii definitive a hotărârii Curții Europene a
Drepturilor Omului.
(...)
8. Când instanța constată că cererea este fondată:
a) desființează, în parte, hotărârea atacată sub aspectul
dreptului încălcat și, rejudecând cauza, cu aplicarea dispozițiilor
din capitolul III, secțiunea II, înlătură consecințele încălcării
dreptului;
b) desființează hotărârea și, când este necesară
administrarea de probe, dispune rejudecarea de către instanța
în fața căreia s-a produs încălcarea dreptului, aplicându-se
dispozițiile din capitolul III, secțiunea II (...).”
ARTICOLUL 504

ă1. Persoana care a fost condamnată definitiv are dreptul la
repararea de către stat a pagubei suferite, dacă în urma
rejudecării cauzei s-a pronunțat o hotărâre definitivă de achitare.
2. Are dreptul la repararea pagubei și persoana care, în
cursul procesului penal, a fost privată de libertate ori căreia i s-a
restrâns libertatea în mod nelegal.
3. Privarea sau restrângerea de libertate în mod nelegal
trebuie stabilită, după caz, prin ordonanță a procurorului de
revocare a măsurii privative sau restrictive de libertate, prin
ordonanță a procurorului de scoatere de sub urmărire penală
sau de încetare a urmăririi penale pentru cauza prevăzută în
art. 10 alin. 1 lit. j) ori prin hotărâre a instanței de revocare a
măsurii privative sau restrictive de libertate, prin hotărâre
definitivă de achitare sau prin hotărâre definitivă de încetare a
procesului penal pentru cauza prevăzută în art. 10 alin. 1 lit. j).
4. Are drept la repararea pagubei suferite și persoana care a
fost privată de libertate după ce a intervenit prescripția, amnistia
sau dezincriminarea faptei.”
ÎN DREPT

19. Curtea consideră în primul rând că, făcând aplicarea
art. 42 § 1 din Regulamentul Curții, este necesar să unească
cererile înregistrate sub nr. 77.193/01 și 77.196/01, având în
vedere că faptele aflate la originea celor două cauze sunt în
esență aceleași și că cei 2 reclamanți au participat în cadrul
aceleiași proceduri în fața instanțelor interne.
I. Asupra pretinsei încălcări a articolului 7 § 1 din
Convenție
20. Reclamanții se plâng de faptul că au fost condamnați
pentru fapte care, în momentul comiterii lor, nu constituiau o
infracțiune conform dreptului național sau internațional, așa cum
prevede art. 7 § 1 din Convenție, care are următorul conținut:

13

ăNimeni nu poate fi condamnat pentru o acțiune sau o
omisiune care, în momentul în care a fost săvârșită, nu
constituia o infracțiune, potrivit dreptului național sau
internațional. De asemenea, nu se poate aplica o pedeapsă mai
severă decât aceea care era aplicabilă în momentul săvârșirii
infracțiunii.”
A. Asupra admisibilității

21. Curtea constată că acest capăt de cerere nu este vădit
neîntemeiat în sensul art. 35 § 3 din Convenție. Mai mult,
constată că acesta nu este afectat de niciun alt motiv de
inadmisibilitate. Prin urmare, îl declară admisibil.
B. Asupra fondului
1. Argumentele părților
a) Guvernul

22. Guvernul apreciază că faptele pentru care reclamanții au
fost condamnați constituiau infracțiuni conform dispozițiilor
legale naționale în vigoare la momentul comiterii lor și că
instanțele interne nu au procedat la o interpretare prin analogie
și nici la o aplicare retroactivă a legii penale.
23. De asemenea, Guvernul arată că nu este de competența
Curții să se pronunțe asupra răspunderii penale individuale a
reclamanților, această apreciere fiind în primul rând de
competența instanțelor interne, ci să analizeze din perspectiva
art. 7 § 1 din Convenție dacă, la momentul la care a fost comisă,
fapta reclamanților constituia o infracțiune definită cu suficientă
accesibilitate și previzibilitate de dreptul intern sau dreptul
internațional.
24. În ceea ce privește aplicarea retroactivă a Legii
nr. 65/1992 pentru modificarea și completarea Codului penal,
privind unele fapte de corupție, Guvernul subliniază că, în
decizia sa, Curtea Supremă de Justiție a arătat în mod expres
faptul că ea aplica legea penală în vigoare la data faptelor.
25. În ceea ce privește aplicarea prin analogie a legii,
Guvernul constată că Decizia Curții de Apel Timișoara din
19 mai 1997, care a folosit în mod expres această modalitate
de interpretare a legii penale, a fost casată prin Decizia Curții
Supreme de Justiție din 27 iunie 2000, care a oferit o nouă
motivare pentru condamnare, bazându-se pe dispozițiile legale
în vigoare la data faptelor.
26. Mai mult, Guvernul apreciază că interpretarea pe care
Curtea Supremă a dat-o legii penale era previzibilă, având în
vedere evoluțiile doctrinare. Astfel, problema centrală consta în
interpretarea expresiei ăorganizație ce desfășoară o activitate
social utilă” din art. 145 alin.1 din Codul penal. Or, în opinia
Guvernului, Curtea Supremă de Justiție a apreciat în mod corect
că o bancă desfășura o astfel de activitate pentru protecția
clienților și a bunăstării economice a țării. Acționând ca
intermediar în anumite domenii de activitate, mobilizând resurse,
acordând credite și funcționând ca centru de plăți, ea avea
influență și asupra fluxurilor monetare.
27. În ceea ce privește accesibilitatea legii, Guvernul scoate
în evidență că în speță au fost vizate prevederile Codului penal
publicate în Monitorul Oficial al României.
28. Referitor la previzibilitatea legii, Guvernul subliniază că
autorul infracțiunii de luare de mită era determinat în raport cu
noțiunile definite în Codul penal, și anume ăpublic”, ăfuncționar”
și ăalți salariați”. În speță, Curtea Supremă de Justiție a constatat
că reclamanții făceau parte din categoria ăalți salariați” care
exercitau funcții într-o ăorganizație ce desfășoară o activitate
social utilă”. Or, această ultimă expresie este o noțiune generală,
din moment ce este dificil să se elaboreze o normă juridică de o
precizie absolută, legiuitorul neputând stabili o enumerare
limitativă în acest sens. Ca atare, interpretarea făcută în speță
de Curtea Supremă de Justiție este rezonabilă și, prin urmare,
previzibilă. În plus, având în vedere faptul că reclamanții erau
profesioniști din domeniul bancar, ei ar fi putut prevedea în mod
rezonabil consecințele acțiunilor lor.

14

MONITORUL OFICIAL AL ROMÂNIEI, PARTEA I, Nr. 420/23.VI.2010

b) Reclamanții

29. Reclamanții arată că Codul penal în vigoare la data
faptelor nu incrimina decât acțiunile persoanelor care exercitau
funcții într-o organizație publică și nu într-o societate comercială
privată. Chiar titlul art. 145 din Codul penal care definește
noțiunea ăobștesc” justifică această afirmație. În plus, sensul
termenului este legat de realitatea relațiilor sociale existente în
momentul intrării în vigoare a Codului penal, și anume 1 ianuarie
1969. Or, în acel moment, nu existau decât organizații publice.
30. Pe de altă parte, reclamanții scot în evidență faptul că
acțiunile salariaților societăților private nu au fost incriminate
decât prin Legea nr. 65/1992, care este ulterioară acțiunilor lor.
Ei fac, de asemenea, trimitere și la formularea Deciziei Curții
Constituționale din 15 iulie 1996, care confirma
constituționalitatea Legii nr. 65/1992, și care prevede că ălegea
a extins răspunderea penală și asupra salariaților din cadrul
societăților comerciale cu capital privat”. În plus, Legea
nr. 140/1996, publicată la 14 noiembrie 1996, a înlocuit noțiunea
ăobștesc” din art. 145 din Codul penal cu noțiunea ăpublic”, ceea
ce confirmă încă o dată faptul că domeniul material de aplicare
a art. 145 se extindea numai asupra organizațiilor de stat sau
societăților cu capital public.
31. Reclamanții recunosc că incriminarea unei fapte ca
infracțiune nu depinde numai de prevederile legale, ci se poate
baza și pe interpretarea jurisprudențială a acestora. Cu toate
acestea, trebuie arătat că Guvernul nu a oferit niciun exemplu de
jurisprudență care să extindă aplicarea art. 145 asupra băncilor,
societăților comerciale cu capital privat, referindu-se în
observațiile sale numai la evoluțiile doctrinare referitoare la
expresia ăorganizație ce desfășoară o activitate social utilă”. Or,
în acest caz, interpretarea Curții Supreme de Justiție era lipsită
de previzibilitate și, în plus, inaccesibilă, deoarece în speță nu
exista jurisprudență care să-i poată ghida pe reclamanți în
comportamentul lor.
32. În final, reclamanții subliniază că Guvernul admite faptul
că instanța care a analizat apelul a procedat în mod expres la o
aplicare extensivă a legii penale. Or, instanța de recurs nu a
casat această parte a deciziei, limitându-se la a afirma că
reclamanții întruneau condițiile necesare pentru a fi considerați
infractori, ceea ce constituie, după părerea lor, o confirmare a
modalității de interpretare a instanței de apel.
2. Aprecierea Curții
a) Principiile care se desprind din jurisprudența Curții

33. Curtea reamintește că art. 7 § 1 din Convenție consacră,
la modul general, principiul legalității delictelor și a pedepselor
(nullum crimen, nulla poena sine lege) și interzice, în mod
special, aplicarea retroactivă a dreptului penal atunci când ea
se face în dezavantajul acuzatului (Kokkinakis împotriva Greciei,
Hotărârea din 25 mai 1993, seria A nr. 260-A, p. 22, § 52). Dacă
interzice în mod special extinderea domeniului de aplicare a
infracțiunilor existente asupra faptelor care, până atunci, nu
constituiau infracțiuni, el prevede, pe de altă parte, neaplicarea
legii penale în mod extensiv în dezavantajul acuzatului, de
exemplu prin analogie. Rezultă că legea trebuie să definească
în mod clar infracțiunile și sancțiunile care le pedepsesc (Achour
împotriva Franței [MC], nr. 67.335/01, § 41, 29 martie 2006).
34. Noțiunea ădrept” (ălaw”) folosită la art. 7 corespunde
noțiunii ălege” ce apare în alte articole din Convenție; ea
înglobează dreptul de origine atât legislativă, cât și
jurisprudențială și implică condiții calitative, printre altele, pe cele
ale accesibilității și previzibilității (vezi, în special, Cantoni
împotriva Franței, Hotărârea din 15 noiembrie 1996, Culegere
de hotărâri și decizii 1996-V, p. 1627, § 29, Coëme și alții
împotriva Belgiei, nr. 32.492/96, 32.547/96, 32.548/96,
33.209/96 și 33.210/96, § 145, CEDO 2000-VII, și E.K. împotriva
Turciei, nr. 28.496/95, § 51, 7 februarie 2002).

35. Ea reamintește că semnificația noțiunii de previzibilitate
depinde într-o mare măsură de conținutul textului de care este
vorba, de domeniul pe care îl acoperă, precum și de numărul și
calitatea destinatarilor săi (Groppera Radio AG și alții împotriva
Elveției, 28 martie 1990, seria A nr. 173, p. 26, paragraful 68).
Previzibilitatea legii nu se opune ideii ca persoana în cauză să
fie determinată să recurgă la îndrumări clare pentru a putea
evalua, într-o măsură rezonabilă în circumstanțele cauzei,
consecințele ce ar putea rezulta dintr-o anumită faptă (vezi,
printre altele, Tolstoy Miloslavsky împotriva Regatului Unit,
13 iulie 1995, seria A nr. 316-B, p. 71, § 37). La fel se întâmplă
și cu profesioniștii, obișnuiți să dea dovadă de o mare prudență
în exercitarea funcției lor. Astfel, ne putem aștepta din partea lor
să acorde o atenție specială evaluării riscurilor pe care aceasta
le prezintă (Cantoni, citată mai sus, § 35).
36. Curtea a constatat deja că, tocmai în considerarea
principiului generalității legilor, formularea acestora nu poate
prezenta o precizie absolută. Una dintre tehnicile-tip de
reglementare constă în recurgerea la unele categorii mai
degrabă generale decât la liste exhaustive. Astfel, numeroase
legi se folosesc prin forța lucrurilor de formule mai mult sau mai
puțin vagi, pentru a evita o rigiditate excesivă și pentru a se
putea adapta schimbărilor de situație. Interpretarea și aplicarea
acestor texte depind de practică (vezi, printre altele, Kokkinakis,
citată mai sus, § 40, și Cantoni, citată mai sus, § 31).
37. Funcția de decizie încredințată instanțelor servește
tocmai înlăturării îndoielilor ce ar putea rămâne în ceea ce
privește interpretarea normelor, ținându-se cont de evoluția
practicii cotidiene, cu condiția ca rezultatul să fie coerent cu
substanța infracțiunii și rezonabil de previzibil (S.W. împotriva
Regatului Unit, Hotărârea din 22 noiembrie 1995, seria A nr. 335B, p. 41, § 36).
38. Prin urmare, Curtea trebuie să cerceteze dacă, în speță,
textul prevederii legale, citită eventual în lumina jurisprudenței
interpretative de care este însoțită, respecta această condiție la
data faptelor (Cantoni, citată mai sus, § 32).
b) Aplicarea principiilor generale în speță

39. În ceea ce privește interdicția de aplicare retroactivă a
legii penale, Curtea observă că, în Decizia sa din 27 iunie 2000,
Curtea Supremă de Justiție a avut grijă să precizeze în mod
expres că a aplicat legea în vigoare la data faptelor. Prin urmare,
nu i se poate reproșa că ar fi procedat la aplicarea retroactivă a
legii penale. Rămâne de analizat dacă interpretarea pe care a
făcut-o intră în sfera analogiei.
40. În opinia Curții, chestiunea de față trimite la principiile
generale de drept, dar în special la cele ale dreptului penal. Ca
urmare firească a principiului legalității condamnărilor,
prevederile de drept penal sunt supuse principiului interpretării
stricte.
41. Curtea este conștientă că corupția constituie o
amenințare pentru supremația dreptului, pentru democrație și
drepturile omului, că erodează principiul bunei administrări, al
echității și al justiției sociale, denaturează concurența, frânează
dezvoltarea economică și pune în pericol stabilitatea instituțiilor
democratice și a fundamentelor morale ale societății. Avându-se
în vedere aceste aspecte, principiile garantate de art. 7 se
aplică, la fel ca oricărei alte proceduri penale, și procedurilor
penale referitoare la infracțiunile de corupție.
42. Curtea constată că, în speță, Guvernul nu a fost în
măsură să prezinte hotărâri ale instanțelor interne, fie de la
Curtea Supremă de Justiție, fie de la instanțele de fond, care să
stabilească faptul că, înainte de decizia dată în prezenta cauză,
s-a statuat explicit că faptele de luare de mită ale angajaților
societăților comerciale cu capital privat constituiau infracțiuni
(vezi, mutatis mutandis, Pessino împotriva Franței,
nr. 40.403/02, § 34, 10 octombrie 2006).

MONITORUL OFICIAL AL ROMÂNIEI, PARTEA I, Nr. 420/23.VI.2010
43. Din interdicția de aplicare extensivă a legii penale rezultă
că, în lipsa cel puțin a unei interpretări jurisprudențiale accesibile
și rezonabil previzibile, cerințele art. 7 nu pot fi considerate ca
respectate în privința unui acuzat. Or, lipsa de jurisprudență
prealabilă în ceea ce privește asimilarea faptelor de luare de
mită ale angajaților unei bănci cu cele ale ăfuncționarilor” și ale
ăaltor salariați” ai organizațiilor prevăzute la art. 145 din Codul
penal rezultă, în speță, din faptul că Guvernul nu a furnizat
precedente în acest sens. Faptul că doctrina interpretează în
mod liber un text de lege nu se poate substitui existenței unei
jurisprudențe. A judeca altfel ar însemna să nu respectăm
obiectul și scopul acestei prevederi, care urmărește ca nimeni
să nu fie condamnat în mod arbitrar. Pe de altă parte, Curtea
observă că Guvernul nu a oferit niciun exemplu de interpretare
din doctrină care să consacre răspunderea penală a angajaților
băncilor pentru fapte de luare de mită.
44. În consecință, chiar în calitate de profesioniști ce puteau
să apeleze la sfaturile juriștilor, era dificil, dacă nu chiar imposibil
pentru reclamanți, să prevadă revirimentul jurisprudenței Curții
Supreme de Justiție și, așadar, să știe că în momentul în care
le-au comis faptele lor puteau duce la o sancțiune penală (a
contrario, Cantoni, citată mai sus, § 35, și Coëme și alții, citată
mai sus, § 150).
45. În plus și mai cu seamă, Curtea observă că instanța de
apel a procedat în mod expres la o aplicare extensivă a legii
penale (vezi paragraful 11 de mai sus). Instanța de recurs nu a
înțeles să caseze această parte a deciziei. Ea doar a constatat
că reclamanții întruneau condițiile necesare pentru a fi
recunoscuți drept autori ai infracțiunii, confirmând astfel
interpretarea instanței de apel.
46. Pe de altă parte, Curtea observă că înainte de adoptarea
Legii nr. 65/1992, textele relevante din Codul penal nu prezentau
băncile ca făcând parte dintre organizațiile prevăzute la art. 145
din Codul penal. Adoptarea acestei legi a constituit tocmai
răspunsul legiuitorului la schimbarea de regim politic și
economic al statului pârât, așa cum a fost de altfel confirmat de
Curtea Constituțională în Decizia sa din 15 iulie 1996, atunci
când a analizat constituționalitatea acestei noi legi.
47. În definitiv și ținând cont în special de titlul însuși al
art. 145 din Codul penal (care definește noțiunea ăobștesc”) și
de faptul că la intrarea în vigoare a Codului penal, și anume la
1 ianuarie 1969, nu existau decât organizații de stat sau
obștești, Curtea este de părere că, în conformitate cu Codul
penal în vigoare la data faptelor, nu puteau fi încadrate la fapte
de corupție decât acțiunile persoanelor care exercitau funcții
într-o organizație publică și nu într-o societate comercială
privată.
48. În aceste condiții, Curtea apreciază că, în speță, a avut
loc încălcarea art. 7 § 1 din Convenție.
II. Asupra pretinsei încălcări a art. 5 § 1 c) din Convenție
49. Reclamanții se plâng de faptul că au fost arestați
preventiv în lipsa oricărei suspiciuni plauzibile de a fi comis o
infracțiune. Ei invocă art. 5 § 1 c) din Convenție.
50. Curtea observă că reclamanții au fost condamnați în
primă instanță prin Sentința Tribunalului Județean Timiș din
27 februarie 1996. Or, începând de la această dată, arestul
persoanelor în cauză intră pe terenul art. 5 § 1 a) din Convenție
(vezi, de exemplu, B. împotriva Austriei, Hotărârea din 28 martie
1990, seria A nr. 175, p. 14, § 36). Ținându-se cont de faptul că
cererile au fost introduse la data de 8 septembrie 2000, rezultă
că reclamanții nu au respectat termenul de 6 luni prevăzut de
Convenție.
51. Rezultă că acest capăt de cerere este tardiv și trebuie
respins, pentru a face aplicarea art. 35 §§ 1 și 4 din Convenție.
III. Asupra aplicării art. 41 din Convenție
52. Conform art. 41 din Convenție,
ăDacă Curtea declară că a avut loc o încălcare a Convenției
sau a protocoalelor sale și dacă dreptul intern al înaltei părți

15

contractante nu permite decât o înlăturare incompletă a
consecințelor acestei încălcări, Curtea acordă părții lezate, dacă
este cazul, o reparație echitabilă.”
A. Prejudiciu

53. Cu titlu de prejudiciu material, reclamanții solicită
rambursarea următoarelor sume: respectiv 466.100 euro (EUR)
și 475.933 EUR pentru câștigul pe care l-ar fi putut realiza din
salariile corespunzătoare perioadei de detenție, celei în care nu
au avut venituri sau au avut venituri insuficiente. În ceea ce
privește prejudiciul moral, reclamanții îl estimează la 360.000
EUR pentru fiecare, având în vedere inconvenientele cauzate
de condamnarea pronunțată pe nedrept împotriva lor.
54. Guvernul apreciază că aceste cereri sunt evident
excesive și că reclamanții nu justifică nici caracterul cert al
prejudiciilor invocate, care sunt în mare parte pur ipotetice, nici
realitatea legăturii de cauzalitate dintre pretinsa încălcare a
art. 7 § 1 din Convenție și prejudiciul material pretins de
reclamanți. De asemenea, el arată că, potrivit art. 4081 § 1 din
Codul de procedură penală, reclamanții pot solicita revizuirea
procedurii care a dus la condamnarea lor.
55. Curtea reamintește că ea nu acordă nicio despăgubire
pecuniară în baza art. 41 decât atunci când este convinsă că
pierderea sau prejudiciul pretins rezultă într-adevăr din
încălcarea pe care a constatat-o. Ea constată că singurul
fundament de reținut pentru acordarea unei reparații echitabile
constă, în speță, în faptul că reclamanții au fost condamnați
pentru acțiuni care, la momentul comiterii lor, nu constituiau
infracțiuni potrivit legii naționale. În cazul de față, este
incontestabil faptul că reclamanții au suferit un prejudiciu moral
din cauza condamnării. Astfel, Curtea reamintește că, atunci
când un particular a fost condamnat, cu încălcarea art. 6 din
Convenție, un nou proces sau o redeschidere a procedurii la
cererea persoanei interesate reprezintă, în principiu, un mijloc
potrivit de reparare a încălcării constatate (vezi Gençel împotriva
Turciei, nr. 53.431/99, § 27, 23 octombrie 2003, și Tahir Duran
împotriva Turciei, nr. 40.997/98, § 23, 29 ianuarie 2004). Un
astfel de principiu se aplică și în cazul încălcării art. 7 din
Convenție. În această privință, ea observă că art. 4081 din Codul
de procedură penală român permite revizuirea unui proces pe
plan intern atunci când Curtea a constatat încălcarea drepturilor
și libertăților fundamentale ale unui reclamant. Mai mult, art. 504
din Codul de procedură penală permite acordarea unei reparații
în caz de condamnare nelegală sau de privare sau limitare
nelegală de libertate (vezi paragraful 18 de mai sus).
56. În schimb, Curtea statuează că reclamanții au suferit un
prejudiciu moral, care nu ar putea fi reparat numai printr-o
constatare a încălcării. Statuând în echitate, ea îi acordă
fiecăruia suma de 3.000 EUR cu titlu de prejudiciu moral.
B. Cheltuieli de judecată

57. Primul reclamant solicită, de asemenea, suma de
10.000 EUR pentru cheltuielile de judecată angajate în fața
instanțelor interne și a Curții.
58. Guvernul subliniază că reclamantul nu a furnizat
documente justificative pentru suma avansată.
59. Conform jurisprudenței Curții, un reclamant nu poate
obține rambursarea cheltuielilor de judecată decât în măsura în
care li s-au stabilit realitatea, necesitatea și caracterul rezonabil.
În speță, Curtea observă că primul reclamant nu a depus niciun
document justificativ referitor la cheltuielile de judecată
ocazionate de procedurile interne și de cele în fața Curții. Ținând
cont în plus de faptul că al doilea reclamant nu a făcut nicio
cerere în acest sens și că primul reclamant a beneficiat de
asistență judiciară în cauza de față, Curtea înlătură cererea
referitoare la cheltuielile de judecată.
C. Dobânzi moratorii

60. Curtea consideră potrivit ca rata dobânzii moratorii să se
bazeze pe rata dobânzii facilității de împrumut marginal a Băncii
Centrale Europene, majorată cu 3 puncte procentuale.

16

MONITORUL OFICIAL AL ROMÂNIEI, PARTEA I, Nr. 420/23.VI.2010
P E N T R U A C E S T E M O T I V E,

În unanimitate,
CURTEA

1. decide să conexeze cele două cereri;
2. declară cererile admisibile în ceea ce privește capătul de cerere întemeiat pe art. 7 § 1 și inadmisibile în rest;
3. hotărăște că a avut loc încălcarea art. 7 § 1 din Convenție;
4. hotărăște:
a) ca statul pârât să plătească, în cel mult 3 luni de la data rămânerii definitive a prezentei hotărâri, conform art. 44 § 2
din Convenție, suma de 3.000 EUR (trei mii euro) fiecărui reclamant cu titlu de daune morale, plus orice sumă ce ar putea fi
datorată cu titlu de impozit, sumă ce va fi convertită în lei românești la cursul de schimb valabil la data plății;
b) ca, începând de la expirarea termenului menționat mai sus și până la efectuarea plății, aceste sume să se majoreze cu
o dobândă simplă având o rată egală cu cea a facilității de împrumut marginal a Băncii Centrale Europene valabilă în această
perioadă, majorată cu 3 puncte procentuale;
5. respinge cererea de reparație echitabilă în rest.
Întocmită în limba franceză, ulterior fiind comunicată în scris la data de 24 mai 2007 în conformitate cu art. 77 §§ 2 și 3
din Regulament.
Boštjan M. Zupančič,
președinte

Gabriel S. Popa

Santiago Quesada,
grefier

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 420/23.VI.2010 conține 16 pagini.

Prețul: 3,20 lei

&JUYDGY|444065]
ISSN 1453—4495

