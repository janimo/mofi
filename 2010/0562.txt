Anul 178 (XXII) — Nr. 562

PARTEA I

LEGI, DECRETE, HOTĂRÂRI ȘI ALTE ACTE

Marți, 10 august 2010

SUMAR

Nr.

Pagina
DECIZII ALE PRIMULUI-MINISTRU

206.

— Decizie privind eliberarea din funcție a
responsabilului național cu autorizarea finanțării
PHARE, Facilitatea de tranziție și SAPARD ..............

2

207.

— Decizie privind numirea responsabilului național cu
autorizarea finanțării PHARE, Facilitatea de tranziție
și SAPARD ................................................................

3

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
M.94. — Ordin al ministrului apărării naționale pentru
modificarea și completarea Instrucțiunilor privind
folosirea de către personalul armatei și alți beneficiari
a fondului construit al Ministerului Apărării Naționale,
destinat cazării, refacerii capacității de muncă și
activităților recreative și sportive, aprobate prin Ordinul
ministrului apărării nr. M.128/2008 ............................

Nr.

Pagina

M.95. — Ordin al ministrului apărării naționale pentru
modificarea și completarea Ordinului ministrului
apărării nr. M.126/2008 privind responsabilitățile
structurilor militare pentru evacuarea medicală și
monitorizarea răniților și bolnavilor din teatrele de
operații........................................................................

5

1.066. — Ordin al ministrului sănătății pentru modificarea
Ordinului ministrului sănătății nr. 50/2004 privind
metodologia de trimitere a unor categorii de bolnavi
pentru tratament în străinătate ..................................

6–8

ACTE ALE CURȚII EUROPENE
A DREPTURILOR OMULUI
4–5

Hotărârea din 16 decembrie 2008, definitivă la 16 martie
2009, în Cauza Rupa împotriva României (Nr. 1) ....

9–32

2

MONITORUL OFICIAL AL ROMÂNIEI, PARTEA I, Nr. 562/10.VIII.2010

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
privind eliberarea din funcție
a responsabilului național cu autorizarea finanțării PHARE,
Facilitatea de tranziție și SAPARD
Având în vedere prevederile:
— art. 3 din Hotărârea Guvernului nr. 1.011/1999 pentru aprobarea
Memorandumului de înțelegere dintre Guvernul României și Comisia Europeană
privind înființarea Oficiului de Plăți și Contractare PHARE (O.P.C.P.), semnat la
București la 16 iulie 1998, și a Memorandumului de înțelegere dintre Guvernul
României și Comisia Europeană privind înființarea Fondului Național, semnat la
Bruxelles la 20 octombrie 1998, cu modificările ulterioare;
— Memorandumului de înțelegere dintre România și Comisia Europeană
pentru punerea în aplicare a Facilității de tranziție, publicat prin Ordinul ministrului
economiei și finanțelor nr. 1.849/2007;
— Legii nr. 316/2001 pentru ratificarea Acordului multianual de finanțare
dintre Guvernul României și Comisia Comunităților Europene, semnat la Bruxelles
la 2 februarie 2001, cu modificările și completările ulterioare;
— Hotărârii Guvernului nr. 34/2009 privind organizarea și funcționarea
Ministerului Finanțelor Publice, cu modificările și completările ulterioare;
— Memorandumului Ministerului Finanțelor Publice nr. 80.320 din 16 iunie
2010 cu tema ăNumirea responsabilului național cu autorizarea finanțării”, aprobat
în ședința Guvernului din data de 23 iunie 2010,
în temeiul art. 19 din Legea nr. 90/2001 privind organizarea și funcționarea
Guvernului României și a ministerelor, cu modificările și completările ulterioare,
primul-ministru emite prezenta decizie.
Articol unic. — La data intrării în vigoare a prezentei decizii, doamna Tarara
Lucica Marilena se eliberează din funcția de responsabil național cu autorizarea
finanțării PHARE, Facilitatea de tranziție și SAPARD.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu

București, 6 august 2010.
Nr. 206.

MONITORUL OFICIAL AL ROMÂNIEI, PARTEA I, Nr. 562/10.VIII.2010
GUVERNUL ROMÂNIEI
PRIMUL-MINISTRU

DECIZIE
privind numirea responsabilului național
cu autorizarea finanțării PHARE,
Facilitatea de tranziție și SAPARD
Având în vedere prevederile:
— art. 3 din Hotărârea Guvernului nr. 1.011/1999 pentru aprobarea
Memorandumului de înțelegere dintre Guvernul României și Comisia Europeană
privind înființarea Oficiului de Plăți și Contractare PHARE (O.P.C.P.), semnat la
București la 16 iulie 1998, și a Memorandumului de înțelegere dintre Guvernul
României și Comisia Europeană privind înființarea Fondului Național, semnat la
Bruxelles la 20 octombrie 1998, cu modificările ulterioare;
— Memorandumului de înțelegere dintre România și Comisia Europeană
pentru punerea în aplicare a Facilității de tranziție, publicat prin Ordinul ministrului
economiei și finanțelor nr. 1.849/2007;
— Legii nr. 316/2001 pentru ratificarea Acordului multianual de finanțare
dintre Guvernul României și Comisia Comunităților Europene, semnat la Bruxelles
la 2 februarie 2001, cu modificările și completările ulterioare;
— Hotărârii Guvernului nr. 34/2009 privind organizarea și funcționarea
Ministerului Finanțelor Publice, cu modificările și completările ulterioare;
— Memorandumului Ministerului Finanțelor Publice nr. 80.320 din 16 iunie
2010 cu tema ăNumirea responsabilului național cu autorizarea finanțării”, aprobat
în ședința Guvernului din data de 23 iunie 2010,
în temeiul art. 19 din Legea nr. 90/2001 privind organizarea și funcționarea
Guvernului României și a ministerelor, cu modificările și completările ulterioare,
primul-ministru emite prezenta decizie.
Articol unic. — La data intrării în vigoare a prezentei decizii, domnul
Alexandru Nazare, secretar de stat în cadrul Ministerului Finanțelor Publice, se
numește în funcția de responsabil național cu autorizarea finanțării PHARE,
Facilitatea de tranziție și SAPARD.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu

București, 6 august 2010.
Nr. 207.

3

4

MONITORUL OFICIAL AL ROMÂNIEI, PARTEA I, Nr. 562/10.VIII.2010

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL APĂRĂRII NAȚIONALE

ORDIN
pentru modificarea și completarea Instrucțiunilor privind folosirea de către personalul armatei
și alți beneficiari a fondului construit al Ministerului Apărării Naționale, destinat cazării,
refacerii capacității de muncă și activităților recreative și sportive,
aprobate prin Ordinul ministrului apărării nr. M.128/2008
Pentru aplicarea prevederilor art. 22 și 26 din Legea nr. 80/1995 privind statutul cadrelor militare, cu modificările și
completările ulterioare, ale art. 16 lit. o) din Legea nr. 44/1994 privind veteranii de război, precum și unele drepturi ale invalizilor și
văduvelor de război, republicată, cu modificările și completările ulterioare, ale art. 41 din Legea nr. 346/2006 privind organizarea
și funcționarea Ministerului Apărării Naționale, cu modificările ulterioare, ale art. 108 și 135 din Legea nr. 128/1997 privind Statutul
personalului didactic, cu modificările și completările ulterioare, ale art. 81 alin. (2) și art. 85 alin. (1) lit. d) din Ordonanța de urgență
a Guvernului nr. 82/2006 pentru recunoașterea meritelor personalului armatei participant la acțiuni militare și acordarea unor
drepturi acestuia și urmașilor celui decedat, aprobată cu modificări prin Legea nr. 111/2007, cu modificările și completările ulterioare,
și ale art. 24 din Legea nr. 384/2006 privind statutul soldaților și gradaților voluntari, cu modificările și completările ulterioare,
în temeiul prevederilor art. 33 alin. (1) din Legea nr. 346/2006, cu modificările ulterioare,
ministrul apărării naționale emite următorul ordin:
Art. I. — Instrucțiunile privind folosirea de către personalul
armatei și alți beneficiari a fondului construit al Ministerului
Apărării Naționale, destinat cazării, refacerii capacității de
muncă și activităților recreative și sportive, aprobate prin Ordinul
ministrului apărării nr. M.128/2008, publicat în Monitorul Oficial
al României, Partea I, nr. 12 din 7 ianuarie 2009, se modifică și
se completează după cum urmează:
1. La articolul 1, alineatul (1) se modifică și va avea
următorul cuprins:
ăArt. 1. — (1) Prezentele instrucțiuni reglementează accesul
și condițiile în care se folosește fondul construit al Ministerului
Apărării Naționale destinat cazării, refacerii capacității de muncă
și activităților recreative și sportive și stabilesc înlesnirile de care
beneficiază următoarele categorii de personal:
a) cadrele militare în activitate și familiile acestora;
b) soldații, gradații voluntari și familiile acestora;
c) personalul civil din Ministerul Apărării Naționale;
d) veteranii și văduvele de război;
e) cadrele militare în rezervă și în retragere, pensionari
militari și foști pensionari militari de invaliditate și familiile
acestora;
f) urmașii personalului armatei decedat, participant la acțiuni
militare;
g) membrii familiei și/sau alte persoane care vizitează
personalul armatei rănit ca urmare a acțiunilor militare și cel
invalid.”
2. La articolul 15 alineatul (2), litera f) se modifică și va
avea următorul cuprins:
ăf) decizia medicală emisă de către comisia de expertiză
medico-militară, pentru cadrele militare în rezervă sau în
retragere, declarate inapte pentru serviciul militar ca urmare a
unei boli contractate în timpul sau din cauza serviciului militar;”.
3. La articolul 23, alineatul (1) se modifică și va avea
următorul cuprins:
ăArt. 23. — (1) În centrele de refacere a capacității de muncă
se cazează categoriile de personal prevăzute la art. 1 alin. (1)
lit. a)—f), pe baza actelor ce dovedesc calitatea acestora, cu
suportarea tarifelor de cazare ce se stabilesc de către
administratorii spațiilor pe baza cheltuielilor reale, fără alte
adaosuri.”

4. La articolul 23, după alineatul (1) se introduce un nou
alineat, alineatul (11), cu următorul cuprins:
ă(11) Persoanele cazate potrivit alin. (1) au dreptul, pe baza
facturii și a chitanței fiscale emise de centrul de refacere a
capacității de muncă, la decontarea a 90% din tariful achitat,
pentru o serie de cazare, dar nu mai mult de 7 zile
calendaristice, astfel:
a) de către unitățile militare în care sunt încadrate, pentru
categoriile de personal prevăzute la art. 1 alin. (1) lit. a)—c);
b) de către centrele militare zonale/județene/de sector în raza
cărora domiciliază, pentru categoriile de personal prevăzute la
art. 1 alin. (1) lit. d)—f).”
5. La articolul 29, alineatul (4) se modifică și va avea
următorul cuprins:
ă(4) În cabanele militare se cazează, în limita locurilor
disponibile, cu suportarea tarifelor de cazare ce se stabilesc de
către administratorii spațiilor, pe baza cheltuielilor reale, fără alte
adaosuri, și pe baza actelor ce dovedesc calitatea acestora,
categoriile de personal prevăzute la art. 1 alin. (1) lit. a)—f)”.
6. La articolul 29, după alineatul (4) se introduce un nou
alineat, alineatul (5), cu următorul cuprins:
ă(5) Persoanele cazate potrivit alin. (4) au dreptul, pe baza
facturii și a chitanței fiscale emise de administratorul cabanei
militare, la decontarea a 90% din tariful achitat, pentru o serie de
cazare, dar nu mai mult de 7 zile calendaristice, astfel:
a) de către unitățile militare în care sunt încadrate, pentru
categoriile de personal prevăzute la art. 1 alin. (1) lit. a)—c);
b) de către centrele militare zonale/județene/de sector în raza
cărora domiciliază, pentru categoriile de personal prevăzute la
art. 1 alin. (1) lit. d)—f).”
7. La articolul 35, alineatul (1) se modifică și va avea
următorul cuprins:
ăArt. 35. — (1) În sanatorii se cazează, în limita locurilor
disponibile, pe baza actelor ce dovedesc calitatea acestora, cu
suportarea tarifelor de cazare ce se stabilesc de către
administratorii spațiilor, pe baza cheltuielilor reale, fără alte
adaosuri, categoriile de personal prevăzute la art. 1 alin. (1)
lit. a)—f).”

MONITORUL OFICIAL AL ROMÂNIEI, PARTEA I, Nr. 562/10.VIII.2010
8. La articolul 35, după alineatul (1) se introduce un nou
alineat, alineatul (11), cu următorul cuprins:
ă(11) Persoanele cazate potrivit alin. (1) au dreptul, pe baza
facturii și a chitanței fiscale emise de sanatoriu, la decontarea a
90% din tariful achitat, pentru o serie de cazare, dar nu mai mult
de 14 zile calendaristice, astfel:
a) de către unitățile militare în care sunt încadrate, pentru
categoriile de personal prevăzute la art. 1 alin. (1) lit. a)—c);
b) de către centrele militare zonale/județene/de sector în raza
cărora domiciliază, pentru categoriile de personal prevăzute la
art. 1 alin. (1) lit. d)—f).”
9. Articolul 41 se modifică și va avea următorul cuprins:
ăArt. 41. — (1) Cheltuielile ce decurg din aplicarea înlesnirilor
pentru categoriile de persoane prevăzute în prezentele

5

instrucțiuni se suportă din bugetul Ministerului Apărării
Naționale, prin grija:
a) ordonatorilor de credite care finanțează unitățile militare
în care sunt încadrați beneficiarii înlesnirilor și a centrelor militare
zonale/județene/de sector, după caz;
b) ordonatorilor de credite cu statut de utilizator al spațiilor
de cazare.
(2) Înlesnirile prevăzute în cuprinsul ordinului se acordă cu
condiția încadrării cheltuielilor în fondurile aprobate prin buget,
cu această destinație.”
Art. II. — Prezentul ordin se publică în Monitorul Oficial al
României, Partea I.

Ministrul apărării naționale,
Gabriel Oprea
București, 2 august 2010.
Nr. M.94.

MINISTERUL APĂRĂRII NAȚIONALE

ORDIN
pentru modificarea și completarea Ordinului ministrului apărării nr. M.126/2008
privind responsabilitățile structurilor militare pentru evacuarea medicală
și monitorizarea răniților și bolnavilor din teatrele de operații
Pentru îmbunătățirea activităților de sprijin medical desfășurate de către structurile de forțe ale Armatei României în teatrele
de operații din afara teritoriului statului român și ca urmare a lecțiilor învățate pe parcursul realizării evacuărilor medicale a răniților
și bolnavilor,
în temeiul prevederilor art. 5 alin. (1) lit. p) și ale art. 33 alin. (1) din Legea nr. 346/2006 privind organizarea și funcționarea
Ministerului Apărării Naționale, cu modificările ulterioare,
ministrul apărării naționale emite prezentul ordin.
Art. I. — Ordinul ministrului apărării nr. M.126/2008 privind
responsabilitățile structurilor militare pentru evacuarea medicală
și monitorizarea răniților și bolnavilor din teatrele de operații,
publicat în Monitorul Oficial al României, Partea I, nr. 887 din
29 decembrie 2008, se modifică și se completează după cum
urmează:
1. La articolul 8, alineatul (3) se modifică și va avea
următorul cuprins:
ă(3) În cadrul măsurilor de sprijin medical, la nivelul statelor
majore ale categoriilor de forțe ale armatei, comandamentelor
de armă și structurilor subordonate Direcției generale de
informații a apărării, se constituie un nucleu de sprijin medical
format din personal medico-sanitar, cunoscător al limbii
engleze.”

2. La articolul 8, după alineatul (3) se introduce un nou
alineat, alineatul (31), cu următorul cuprins:
ă(31) La propunerea statelor majore ale categoriilor de forțe
ale armatei, comandamentelor de armă sau structurilor
subordonate Direcției generale de informații a apărării și cu
aprobarea șefului Statului Major General, respectiv a directorului
general al Direcției generale de informații a apărării, personalul
din cadrul nucleului de sprijin medical se dislocă în afara
teritoriului național pe o perioadă determinată de timp, în scopul
însoțirii și acordării de sprijin medical rănitului sau bolnavului,
prin facilitarea comunicării între medicul curant și rănit sau
bolnav, între medicul curant și familia rănitului sau bolnavului,
precum și prin asigurarea comunicării de specialitate între
facilitatea medicală în care este internat rănitul/bolnavul și
structurile cu responsabilități din Ministerul Apărării Naționale.”
Art. II. — Prezentul ordin se publică în Monitorul Oficial al
României, Partea I.

Ministrul apărării naționale,
Gabriel Oprea
București, 2 august 2010.
Nr. M.95.

6

MONITORUL OFICIAL AL ROMÂNIEI, PARTEA I, Nr. 562/10.VIII.2010

MINISTERUL SĂNĂTĂȚII

ORDIN
pentru modificarea Ordinului ministrului sănătății nr. 50/2004
privind metodologia de trimitere a unor categorii de bolnavi pentru tratament în străinătate
Văzând Referatul de aprobare al Serviciului pentru programe de sănătate nr. Cs.A. 8.060 din 23 iulie 2010,
având în vedere prevederile art. 3 din Ordonanța Guvernului nr. 28/2003 privind trimiterea bolnavilor pentru tratament în
străinătate, aprobată cu modificări prin Legea nr. 119/2003,
în temeiul art. 7 alin. (4) din Hotărârea Guvernului nr. 144/2010 privind organizarea și funcționarea Ministerului Sănătății,
cu modificările și completările ulterioare,
ministrul sănătății emite următorul ordin:
Art. I. — Ordinul ministrului sănătății nr. 50/2004 privind
metodologia de trimitere a unor categorii de bolnavi pentru
tratament în străinătate, publicat în Monitorul Oficial al
României, Partea I, nr. 76 din 29 ianuarie 2004, cu modificările
și completările ulterioare, se modifică după cum urmează:
1. În cuprinsul ordinului și anexelor se înlocuiesc
următoarele sintagme:
— Direcția generală asistență medicală se înlocuiește cu
Serviciul pentru programe de sănătate;
— Direcția generală de sănătate publică, asistență medicală
și programe se înlocuiește cu Serviciul pentru programe de
sănătate;
— Direcția generală buget și credite externe se înlocuiește
cu Direcția generală economică.
2. La articolul 5, alineatul (1) va avea următorul cuprins:
ăArt. 5. — (1) Solicitările de trimitere a bolnavilor pentru
tratament medical în străinătate se aprobă, ca urmare a

analizării acestora de către o comisie constituită la nivelul
Ministerului Sănătății formată din:
a) un secretar de stat, în calitate de președinte al comisiei;
b) 2 reprezentanți ai Serviciului pentru programe de sănătate;
c) un reprezentant al Direcției asistență medicală;
d) un reprezentant al Direcției generale economice;”.
3. La articolul 5 alineatul (5), litera d) se abrogă.
4. Anexa nr. 3 se modifică și se înlocuiește cu anexa
nr. 1, care face parte integrantă din prezentul ordin.
5. Anexa nr. 9 se modifică și se înlocuiește cu anexa
nr. 2, care face parte integrantă din prezentul ordin.
Art. II. — Direcțiile de specialitate din cadrul Ministerului
Sănătății, direcțiile de sănătate publică, precum și persoanele
nominalizate vor duce la îndeplinire prevederile prezentului
ordin.
Art. III. — Prezentul ordin se publică în Monitorul Oficial al
României, Partea I.

Ministrul sănătății,
Cseke Attila
București, 23 iulie 2010.
Nr. 1.066.
ANEXA Nr. 1
(Anexa nr. 3 la Ordinul nr. 50/2004)

PROCES-VERBAL MEDICAL

pentru trimiterea la tratament medical în străinătate, din data de ........................
Membrii Comisiei medicale de specialitate:

1. ..............................................................., președintele comisiei;
2. ..............................................................., membru;
3. ..............................................................., membru;
4. ..............................................................., membru;
5. ..............................................................., membru.
În conformitate cu prevederile ......................................................................., ne-am întrunit în comisie și am examinat
bolnavul/bolnava ........................................., având ocupația .................................., buletin/carte de identitate seria .... nr. ..........,
domiciliat/domiciliată în...................................................., telefon......................., stabilind următoarele:
Concluzii

1. Diagnosticul complet (clinic, etiologic, forma evolutivă, boli asociate etc.):
.............................................................................................................................................................................................................
.............................................................................................................................................................................................................
.............................................................................................................................................................................................................
2. Tratamentul efectuat până în prezent în țară:
.............................................................................................................................................................................................................
.............................................................................................................................................................................................................
.............................................................................................................................................................................................................

MONITORUL OFICIAL AL ROMÂNIEI, PARTEA I, Nr. 562/10.VIII.2010

7

3. Tratamentul efectuat până în prezent în străinătate:
a) locul ...................................................................................................................................................................................;
b) perioada ............................................................................................................................................................................;
c) în ce a constat tratamentul
.............................................................................................................................................................................................................
.............................................................................................................................................................................................................
.............................................................................................................................................................................................................
d) beneficiul pentru bolnav al tratamentului efectuat până în prezent în străinătate:
.............................................................................................................................................................................................................
.............................................................................................................................................................................................................
.............................................................................................................................................................................................................
4. Starea actuală a afecțiunii:
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
5. Recomandări de tratament (al stării actuale) în țară:
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
6. Motivația completă pentru care pacientul nu beneficiază de tratament în țară (de exemplu, lipsa dotării necesare, alte
motivații):
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
7. Recomandări de tratament în străinătate (al stării actuale):
a) tipul tratamentului (specificarea tratamentului recomandat, de exemplu: intervenție chirurgicală, protezare, continuare
tratament etc.):
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
b) clinicile recomandate
(Se vor menționa, obligatoriu, minimum 3 clinici la care pacientul poate efectua tratamentul în străinătate, inclusiv datele
de contact ale acestora: țara, orașul, telefon, fax)
— clinica 1 ...............................................................................................................................................................................
.............................................................................................................................................................................................................
— clinica 2 ...............................................................................................................................................................................
.............................................................................................................................................................................................................
— clinica 3 .............................................................................................................................................................................
.............................................................................................................................................................................................................
c) estimarea duratei pentru tratamentul recomandat
.............................................................................................................................................................................................................
.............................................................................................................................................................................................................
d) dacă bolnavul are nevoie de însoțitor — motivare
.............................................................................................................................................................................................................
.............................................................................................................................................................................................................
.............................................................................................................................................................................................................
8. Estimarea riscului vital legat de evoluția bolii în lipsa tratamentului recomandat în străinătate:
a) risc major (mare) .......................................................................... 10 puncte;
b) risc mediu ....................................................................................... 5 puncte;
c) risc scăzut (mic) .............................................................................. 0 puncte.
9. Estimarea beneficiului pentru bolnav al tratamentului recomandat în străinătate:
a) foarte mare (recuperare totală) .................................................... 10 puncte;
b) satisfăcător (recuperare parțială) ................................................... 5 puncte;
c) nesatisfăcător (fără beneficii evidente) .......................................... 0 puncte.
10. Estimarea beneficiului pentru societate al tratamentului recomandat în străinătate:
a) reintegrare socială și reinserție profesională totală ...................... 10 puncte;
b) reintegrare socială și reinserție profesională parțială ..................... 5 puncte;
c) fără reintegrare socială și reinserție profesională .......................... 0 puncte.

8

MONITORUL OFICIAL AL ROMÂNIEI, PARTEA I, Nr. 562/10.VIII.2010
PUNCTAJ TOTAL:

(reprezentând suma punctajelor acordate la criteriile 8, 9 și 10) =......... puncte
Nivel de prioritate:

A. Urgență medicală, din următoarele motive medicale:
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
.............................................................................................................................................................................................................
B. Procedura curentă:
.............................................................................................................................................................................................................
.............................................................................................................................................................................................................
Semnăturile membrilor comisiei:
1. .................................................................................
2. .................................................................................
3. .................................................................................
4. .................................................................................
5. .................................................................................
Președinte,
...................
ANEXA Nr. 2
(Anexa nr. 9 la Ordinul nr. 50/2004)

PROCES-VERBAL

Nr. .... din data .............
Comisia constituită la nivelul Ministerului Sănătății, numită prin Ordinul ministrului sănătății nr. ..... din ................., a analizat
următoarele solicitări de trimitere a bolnavilor pentru tratament medical în străinătate:
Nr.
crt.

Numele și prenumele

Diagnosticul
complet*

Numărul/Data
înregistrării
solicitării

Punctaj
total**

Punctaj pentru
Punctaj
costul estimat
pentru perioada
al tratamentului
de timp****
solicitat***

Punctaj total
final

Decizia
comisiei
aprobat/
neaprobat

* Se va menționa diagnosticul așa cum este consemnat în procesul-verbal medical întocmit în vederea trimiterii pentru tratament în străinătate.
** Se va menționa punctajul total consemnat în procesul-verbal medical întocmit în vederea trimiterii pentru tratament în străinătate.
*** Se va menționa punctajul acordat de către comisia constituită la nivelul Ministerului Sănătății pentru criteriul ăcostul estimat al tratamentului solicitat”,
în condițiile prevederilor ordinului.
**** Se va menționa punctajul acordat de către comisia constituită la nivelul Ministerului Sănătății pentru criteriul ăperioada de timp care a trecut de la
data înregistrării solicitării”, în condițiile prevederilor ordinului.
N O T E:

Pentru bolnavii care au consemnat în cuprinsul procesului-verbal medical întocmit în vederea trimiterii pentru tratament
în străinătate nivelul de prioritate ăUrgență medicală”, nu se aplică criteriile suplimentare și nu se completează coloanele 5 și 6.
Prezentul proces-verbal s-a încheiat în 2 (două) exemplare, dintre care un exemplar se păstrează la nivelul Serviciului
pentru programe de sănătate și alt exemplar de către președintele comisiei.
1. Președinte — secretar de stat,
......................................
(numele și prenumele)

Semnătura
......................................
2. Membri:
Reprezentantul Serviciului pentru programe de sănătate,
......................................
(numele și prenumele)

Semnătura
......................................
Reprezentantul Direcției asistență medicală,
......................................
(numele și prenumele)

Semnătura
......................................
Reprezentantul Direcției generale economice,
......................................
(numele și prenumele)

Semnătura
......................................
3. Secretar,
......................................
(numele și prenumele)

Semnătura
......................................

MONITORUL OFICIAL AL ROMÂNIEI, PARTEA I, Nr. 562/10.VIII.2010

9

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 16 decembrie 2008,
definitivă la 16 martie 2009,

în Cauza Rupa împotriva României (Nr. 1)
(Cererea nr. 58.478/00)
În Cauza Rupa împotriva României (Nr. 1),
Curtea Europeană a Drepturilor Omului (Secția a treia), statuând în cadrul unei camere formate din: Josep Casadevall,
președinte, Elisabet Fura-Sandström, Corneliu Bîrsan, Alvina Gyulumyan, Egbert Myjer, Ineta Ziemele, Luis López Guerra,
judecători, și Santiago Quesada, grefier de secție,
după ce a deliberat în camera de consiliu la data de 18 noiembrie 2008,
pronunță următoarea hotărâre, adoptată la această dată:
PROCEDURA

ÎN FAPT

1. La originea cauzei se află o cerere (nr. 58.478/00)
îndreptată împotriva României, prin care un cetățean al acestui
stat, domnul Vili Rupa (reclamantul), a sesizat Comisia
Europeană a Drepturilor Omului (Comisia) la data de
21 februarie 1998 în temeiul fostului articol 25 din Convenția
pentru apărarea drepturilor omului și a libertăților fundamentale
(Convenția).
2. Reclamantul, căruia i-a fost acordat beneficiul asistenței
judiciare din oficiu, a fost reprezentat succesiv de doamnele
Monica Macovei, avocat în cadrul Baroului București, Adriana
Dăgăliță și Raluca Stăncescu-Cojocaru, juriste în cadrul
Asociației pentru Apărarea Drepturilor Omului din România —
Comitetul Helsinki. Guvernul român (Guvernul) este reprezentat
de agentul său, Răzvan-Horațiu Radu, subsecretar de stat la
Ministerul Afacerilor Externe.
3. Reclamantul a susținut în mod special că ar fi suferit rele
tratamente la datele de 28 ianuarie și 11 martie 1998, cu ocazia
imobilizării sale de către poliție, și că ar fi fost deținut în două
rânduri în condiții materiale inumane și degradante în spațiile de
detenție ale organelor de poliție din Hunedoara și Deva, din data
de 28 până pe 29 ianuarie 1998 și între 11 martie și 4 iunie 1998.
De asemenea, reclamantul s-a plâns atât de lipsa unei anchete
efective referitoare la plângerile sale de rele tratamente, cât și de
lipsa unei căi de recurs efective în dreptul intern pentru a obține
o reparație pentru relele tratamente suferite.
4. Cererea i-a fost transmisă Curții la data de 1 noiembrie
1998, data intrării în vigoare a Protocolului nr. 11 la Convenție
(art. 5 § 2 din Protocolul nr. 11).
5. Cererea i-a fost atribuită Secției a treia a Curții (art. 52 § 1
din Regulamentul Curții). După ce a comunicat cererea
Guvernului la data de 9 martie 2002, camera constituită în cadrul
acestei secții a declarat cererea parțial admisibilă prin decizia
din 14 decembrie 2004. La data de 1 februarie 2008, Curtea a
modificat compunerea secțiilor sale (art. 25 din Regulament).
Cererea de față a fost atribuită Secției a treia, astfel remaniată
(art. 52 § 1).
6. Atât reclamantul, cât și Guvernul au depus observații
scrise complementare (art. 59 § 1 din Regulament). Deoarece
camera a hotărât, după consultarea părților, că nu este necesar
să aibă loc o audiere privind fondul cauzei (art. 59 § 3 in fine din
Regulament), fiecare parte a transmis observații scrise
referitoare la observațiile formulate de cealaltă parte.

I. Circumstanțele cauzei
7. Reclamantul s-a născut în anul 1973 și locuiește în
Hunedoara.
8. Este șomer și suferă din anul 1990 de tulburări psihice
(vezi mai jos §§ 80—83) și este înscris din acest motiv la
Direcția de Muncă și Protecție Socială ca persoană cu handicap
de gradul 2. La data evenimentelor, avea vârsta de douăzeci și
șase de ani și locuia cu mama sa și cu fratele său.
9. Faptele cauzei, ce dau naștere la controverse între părți,
pot fi rezumate după cum urmează.
A. Incidentul din 28 ianuarie 1998

10. În luna ianuarie 1998, deoarece aflase că reclamantul
avea intenția de a vinde mercur alb, substanță toxică a cărei
deținere este interzisă în România, Poliția din Hunedoara a
pregătit un scenariu pentru a-l prinde în flagrant delict.
Astfel cum reiese dintr-o declarație a polițistului N.B. din data
de 12 mai 1998, depusă la dosar de către Guvern, la momentul
la care operațiunea poliției a fost organizată, reclamantul era
cunoscut de mai mulți ani de către serviciile de poliție ca
ăpersonaj interlop, antisocial, violent și care suferă de afecțiuni
neuropsihice”.
11. La data de 28 ianuarie 1998, în jurul orei 17,30, pe când
se afla în apropierea hotelului Rusca, în centrul orașului
Hunedoara (județul Hunedoara), reclamantul a fost prins de mai
mulți polițiști, 12 potrivit susținerilor sale, 8 sau 3 în opinia
Guvernului. Aceștia l-ar fi lovit apoi în cap și în stomac.
Reclamantul i-a recunoscut printre polițiști pe căpitanul B.,
comandantul E. și locotenentul C. După ce l-au imobilizat la
pământ, polițiștii l-au stropit cu gaz lacrimogen și i-au pus
cătușele. Observând o sticlă de plastic aflată pe jos și care
conținea mercur alb, polițiștii l-au acuzat că el ar fi proprietarul
acesteia.
12. Reclamantul a negat că ar fi proprietarul sticlei, însă a
fost introdus cu forța în portbagajul unei mașini de poliție care l-a
dus la Comisariatul de Poliție din Hunedoara. El pretinde că și-ar
fi pierdut căciula și un lanț de aur în momentul arestării sale. De
asemenea, el afirmă că polițiștii i-au confiscat suma de două
milioane lei vechi (ROL), respectiv aproximativ 220 euro, pe
care o avea asupra sa. Împreună cu el au fost prinse și alte
persoane, printre care un anume I. Șelaru. Acesta, fiind dus și
el la comisariat, a fost eliberat la puțin timp după sosirea sa la
comisariatul de poliție.

10

MONITORUL OFICIAL AL ROMÂNIEI, PARTEA I, Nr. 562/10.VIII.2010

13. Într-o declarație din data de 10 mai 2000 dată în fața
reprezentantului reclamantului și depusă în fața Curții, I. Șelaru
a precizat că a văzut mai mulți polițiști lovindu-l pe reclamant cu
mâinile și picioarele, stropindu-l cu gaz lacrimogen și punându-i
cătușele. Apoi l-ar fi introdus pe reclamant în portbagajul mașinii
de poliție și l-ar fi transportat astfel la Comisariatul de Poliție din
Hunedoara. I. Șelaru a declarat că i-a văzut pe polițiști lovindu-l
pe reclamant chiar și după sosirea lor la comisariatul de poliție.
De asemenea, el pretinde că l-ar fi auzit pe reclamant țipând în
timp ce era lovit, după ce a fost dus la etaj.
14. La comisariat, reclamantul și celelalte persoane arestate
au fost ținute o vreme pe un culoar de la parter. Apoi reclamantul
a fost condus la etaj și instalat pe un scaun lângă biroul
căpitanului B. În tot acest timp, a purtat cătușe. El pretinde că ar
fi fost lovit în cap și în stomac, atât la parter, cât și la etaj, de
către polițiști tineri ale căror nume nu le cunoaște. Apoi, în biroul
căpitanului B., reclamantul a fost interogat timp de două sau
3 ore. Polițiștii prezenți au afirmat că găsiseră asupra lui o sticlă
din plastic ce conținea mercur, pe care ar fi aruncat-o la pământ
la sosirea poliției. Reclamantul a negat faptele și le-a cerut
polițiștilor să verifice amprentele de pe sticlă. În continuare, el a
semnat mai multe declarații în care afirma că nu cunoaște nici
sticla, nici proveniența și nici conținutul ei. În declarațiile sale, el
s-a plâns de faptul că ar fi fost deposedat de un lanț de aur, de
o pălărie și de două milioane ROL.
15. Polițiștii au întocmit un proces-verbal de flagrant delict,
care nu a fost semnat nici de martori, nici de reclamant. Conform
procesului-verbal, în jurul orei 17,30, polițiștii, care fuseseră
sesizați în legătură cu un individ ce deținea mercur, au intervenit
din oficiu. Astfel, ei au arestat în parcarea hotelului Rusca un
suspect pe care, după verificarea actelor sale de identitate, l-au
identificat ca fiind Vili Rupa. Totuși, când au vrut să procedeze
la o percheziție corporală, reclamantul a opus rezistență și a
încercat să fugă, astfel încât a fost nevoie să se recurgă la forță
pentru a-l imobiliza. În timpul operațiunii de imobilizare, partea
interesată și-a deschis haina și a aruncat pe gazon, la o distanță
de 2 metri, o sticlă de plastic de ă7-Up” ce conținea mercur.
Confiscând sticla în vederea anchetei, polițiștii au cântărit-o și au
constatat că ea conținea 2,046 kg mercur alb. Procesul-verbal
a consemnat că reclamantul a fost apoi dus la comisariat din
motive legate de anchetă.
16. La comisariat, polițiștii au consemnat și depozițiile a
2 martori oculari, M.V.B. și I. Șelaru. Acesta din urmă a confirmat
că izbucnise o încăierare între persoana care îl însoțea pe
reclamant și un terț, că polițiștii au intervenit și că domnul Șelaru
fusese el însuși prins de polițiști. I. Șelaru a mai declarat: ănu pot
spune cu certitudine ce a făcut [reclamantul] când i-a văzut pe
polițiști că sosesc”.
Al doilea martor ocular, M.V.B., a declarat că reclamantul
refuzase să își prezinte actele la cererea polițiștilor și că s-a
împotrivit unei percheziții corporale. Apoi, reclamantul ar fi scos
din haină o sticlă verde și ar fi aruncat-o la pământ, după care
polițiștii ăl-au imobilizat și l-au condus într-o mașină”.
17. În jurul orei 21,00 reclamantul a fost condus într-o celulă
în care a fost închis singur, până dimineață. În această încăpere
se aflau numai câteva bănci metalice. Reclamantul afirmă că a
petrecut toată noaptea cu mâinile prinse cu cătușele de o bară
metalică, fără hrană și în imposibilitatea de a merge la toaletă.
Nu a putut nici să își anunțe familia despre faptul că fusese
arestat.
18. În două declarații redactate în mod similar, din data de
11 iunie 2002 și prezentate Curții de către Guvern, polițiștii M.R.
și A.P. au arătat că reclamantul fusese ținut în sala de reținere
întreaga noapte din 28 spre 29 ianuarie 1998, că îi aduseseră
2 hamburgeri și o sticlă de 2 litri cu suc de portocale și că fusese
dus la toaletă de fiecare dată când a solicitat acest lucru. În final,

aceștia au declarat că reclamantul ăa avut o atitudine violentă,
că era cunoscut de polițiști ca un element cu un comportament
deviant și chiar capabil să riposteze în fața organelor de poliție”.
19. La data de 29 ianuarie 1998, în jurul orei 8,30,
reclamantul a fost transferat la Comisariatul de Poliție din Deva,
Inspectoratul Județean de Poliție Hunedoara. În jurul orei 9,30
a fost condus la comandantul J. care, după ce l-a audiat, i-a
spus că urma să vină un avocat, după care va fi pus în libertate.
Între timp, comandantul J. l-a invitat pe reclamant să semneze
o declarație. Partea interesată a semnat-o fără să i se dea voie
să o citească înainte. În timpul interogatoriului, reclamantul a
precizat că suferea de o boală psihică și că putea prezenta
adeverințe medicale.
20. După un timp a sosit un avocat numit din oficiu, C.M.,
care a schimbat câteva cuvinte cu comandantul J. și a
contrasemnat declarația semnată de reclamant, fără a i se
adresa reclamantului, conform afirmațiilor acestuia din urmă.
21. În jurul orei 11,00, reclamantul a fost eliberat și s-a întors
acasă, în Hunedoara. În timpul detenției sale, reclamantul nu a
fost informat că se afla în stare de arest și nu i s-a prezentat
niciun mandat de arestare preventivă.
22. În zilele următoare, din cauza loviturilor primite în zona
capului, reclamantul s-a simțit tot mai rău. Fiindu-i teamă de
eventualele represalii din partea polițiștilor nu s-a supus
examenului unui medic legist pentru a obține o adeverință
medicală.
23. Deoarece durerile de cap au persistat, reclamantul a fost
internat la data de 4 februarie 1998 la spitalul de psihiatrie din
Zam (Hunedoara), unde a rămas până la data de 9 martie 1998.
În timpul șederii sale la spital, el a depus la 21 și la 23 februarie
două plângeri împotriva polițiștilor cu privire la care pretinde că
l-ar fi lovit. La data de 3 martie 1998 a fost informat de Curtea
Supremă de Justiție că plângerea sa fusese transmisă
Parchetului Militar Craiova.
B. Prinderea reclamantului la data de 11 martie 1998

a) Versiunea reclamantului
24. La data de 11 martie 1998, în jurul orei 5,00, 4 polițiști în
civil ar fi bătut la ușa de la domiciliul reclamantului. Atunci când
mama sa, A.R., le-a deschis, ei ar fi împins-o și ar fi intrat în
camera reclamantului. Aceștia l-ar fi trezit pe reclamant și i-ar fi
cerut să îi însoțească la secția de poliție. Reclamantul l-ar fi
recunoscut pe căpitanul B., pe comandantul E. și pe
locotenentul C. Pentru că aceștia nu i-au prezentat un mandat
de arestare, reclamantul ar fi refuzat să îi urmeze. Simțindu-se
amenințat, având în vedere circumstanțele primei sale arestări
din data de 28 ianuarie 1998, acesta ar fi luat un briceag și le-ar
fi cerut polițiștilor să părăsească apartamentul. Aceștia s-au
conformat.
25. Odată ce au ieșit, aceștia ar fi cerut ajutorul
comisariatului. Mai târziu, două autovehicule de teren și un
autovehicul special antiterorism, precum și vreo 50 de polițiști,
dintre care unii în civil, ar fi sosit la fața locului. Potrivit afirmațiilor
unui martor, domnul Ion Radu Stoica, polițiștii proveneau de la
mai multe unități din județ, și anume din Hunedoara, Deva și
Orăștie.
26. Polițiștii în uniforme ar fi încercuit imobilul reclamantului.
Ceva mai târziu, un anumit colonel G., comandantul Poliției din
Hunedoara, ar fi bătut la ușa reclamantului și i-ar fi cerut
acestuia să îl urmeze la sediul poliției, fără să îi arate vreun
mandat de arestare. Reclamantul ar fi acceptat să se deplaseze
la sediul poliției, cu condiția să fie însoțit de avocatul său,
domnul Rusu, și de un cameraman de la canalul local de
televiziune Pro TV. După puțin timp, un civil cu cameră de luat
vederi ar fi sosit la fața locului. Colonelul G. ar fi precizat că
acest civil lucra pentru canalul de televiziune Pro TV.

MONITORUL OFICIAL AL ROMÂNIEI, PARTEA I, Nr. 562/10.VIII.2010
Reclamantul ar fi acceptat să iasă din imobil, însă odată ajuns
afară, când a văzut numărul mare de membri ai forțelor de
ordine prezenți acolo, ar fi bănuit că cameramanul nu lucra
pentru televiziune și s-ar fi întors în apartamentul său. Mai târziu,
ar fi aflat că acel cameraman era de fapt colonelul N. de la
Poliția Hunedoara.
27. Abia când o avocată numită din oficiu, L.P., a sosit la fața
locului, în jurul orei 8,00, reclamantul ar fi acceptat să meargă la
poliție. Acesta ar fi luat cu el un topor și certificatul său de
persoană cu handicap. La ieșirea din imobil, în timp ce
colonelul N. îl filma, reclamantul ar fi fost imobilizat de mai mulți
polițiști, care i-ar fi luat din mână toporul și i-ar fi aplicat o serie
de lovituri de picior. Apoi ei l-ar fi încătușat, i-ar fi pus lanțuri la
picioare și l-ar fi condus la sediul poliției din Deva.
28. În procesul-verbal întocmit de poliție cu ocazia prinderii
reclamantului s-a menționat faptul că reclamantul îl lovise cu un
topor pe locotenent-colonelul I.R., însă că acesta nu ar fi suferit
nicio leziune, deoarece toporul ar fi nimerit într-o agendă pe care
acesta o avea la el. Reclamantul neagă că ar fi utilizat toporul și
califică această susținere drept pură invenție. Trebuie menționat
în acest sens că locotenent-colonelul I.R. nu a avut nicio urmă
de la pretinsele lovituri pe îmbrăcăminte sau pe agendă și că, pe
de altă parte, plângerea depusă de poliție îl acuza pe reclamant
de ultraj verbal la adresa unui polițist, nicidecum de ultraj cu
violență.
29. Într-o declarație din data de 10 mai 2000, dată în fața
reprezentantului reclamantului în fața Curții, un vecin de-al
reclamantului, I.R. Stoica, martor ocular al prinderii
reclamantului, a afirmat că i-ar fi văzut pe polițiști lovindu-l pe
reclamant și apoi conducându-l în mașina de poliție, ăcu mâinile
prinse cu cătușe la spate, cu fața tumefiată, în mod evident rănit
și deplasându-se cu dificultate”. El a negat că l-ar fi văzut pe
reclamant lovindu-l pe I.R. cu toporul.
30. Într-o declarație din data de 10 mai 2000, dată de
asemenea în fața reprezentantului reclamantului în fața Curții,
mama reclamantului a confirmat că polițiștii au intrat fără mandat
în apartamentul său și că l-au lovit pe reclamant înainte de a-l
duce la sediul poliției din Deva. De asemenea, aceasta a
menționat că autoritățile nu i-au permis să își vadă fiul în timpul
detenției sale în acest loc și că nu a putut să îl vadă decât după
ce a fost transferat la închisoare; atunci, aceasta a constatat că
era rănit la picior. În final, ea a remarcat că fiul ei a fost adus la
tribunal purtând cătușe la mâini și lanțuri la picioare.
b) Versiunea Guvernului
31. Guvernul afirmă că 3 polițiști s-au prezentat la data de
11 martie 1998 la domiciliul reclamantului pentru a executa un
mandat de aducere emis de Parchetul de pe lângă Tribunalul
Județean Hunedoara la data de 10 martie 1998, în temeiul
art. 183 din Codul de procedură penală (CPP). Într-adevăr,
parchetul ar fi considerat că prezența reclamantului era
necesară în cadrul anchetei declanșate cu privire la traficul cu
mercur. Având în vedere că reclamantul refuzase să se prezinte
la parchet, așa cum reieșea dintr-un proces-verbal de
neprezentare întocmit la data de 3 februarie 1998, mandatul de
aducere ar fi fost singurul mijloc de a-l audia cu privire la
acuzațiile formulate de acesta împotriva polițiștilor.
32. După ce au intrat în apartamentul în care se aflau
reclamantul și mama sa, cei 3 polițiști ar fi fost amenințați de
reclamant cu un briceag, de așa manieră încât au fost nevoiți
să se retragă din apartament și ar fi fost obligați să cheme ca
întăriri încă două echipaje totalizând 10 polițiști. Când a ieșit
reclamantul, acesta ar fi fost înarmat cu un topor cu care l-ar fi
lovit pe un ofițer de poliție care ar fi încercat să îl imobilizeze.
Având în vedere că reclamantul a fost prins în flagrant delict cu
privire la infracțiunea de ultraj, polițiștii l-ar fi prins pentru a-l
conduce în fața autorității competente.

11

C. Arestarea preventivă a reclamantului

33. La data de 11 martie 1998, în jurul orei 10,00, procurorul
de pe lângă Tribunalul Județean Hunedoara a emis împotriva
reclamantului un mandat de arestare preventivă pentru o
perioadă de 30 de zile, în aplicarea art. 148 lit. c), d), e) și h) din
CPP. Motivele invocate în susținerea arestării au fost posesia
ilegală a două kilograme de mercur la data de 28 ianuarie 1998
și ultrajul la adresa unui polițist, comis la data de 11 martie 1998,
care a constat în amenințarea acestuia cu un topor și cu un
briceag, fapte pentru care pedeapsa prevăzută era mai mare de
2 ani închisoare; în plus, punerea sa în libertate ar fi pus în
pericol ordinea publică. Pe mandatul de arestare nu figura nicio
oră.
34. În jurul orei 10,30, după prinderea sa descrisă mai sus
(paragrafele 24—32), reclamantul a fost dus, în baza acestui
mandat, în fața comandantului J., de la Poliția din Deva, pentru
a fi audiat. Erau prezenți și un procuror și I., avocat numit din
oficiu. Reclamantul pretinde că ar fi fost legat cu o mână de
biroul comandantului J., iar cu cealaltă mână i se permitea să
scrie o declarație referitoare la incidentele din 28 ianuarie și
11 martie 1998.
35. În declarația sa, reclamantul a prezentat incidentele în
versiunea sa. În mod special, el a pretins că ar fi fost lovit de
polițiști cu lovituri de picior. Atât avocatul numit din oficiu, cât și
procurorul au contrasemnat declarația. Reclamantul pretinde că
avocatul nu i-a adresat nicio întrebare și că nimeni dintre cei
prezenți nu i-a cerut explicații cu privire la leziunile de pe fața
sa.
36. În jurul orei 11,00, partea interesată a fost dusă la centrul
de detenție din cadrul Inspectoratului Județean de Poliție Deva
și plasată într-o celulă cu mai multe persoane.
37. În cursul după-amiezii a fost examinat de un medic care
i-a prescris somnifere, însă fără niciun tratament pentru leziunile
sale. Registrul medical conține, pe lângă numele reclamantului,
următoarele mențiuni: ăDiagnostic: psihopatie polimorfă; gastrită
cronică. Apt pentru detenție”.
38. După arestarea părții interesate la data de 11 martie
1998, canalul local de televiziune Pro TV a difuzat câteva
imagini de la arestare, prezentându-l pe reclamant cu cătușe,
urcând în mașina de poliție. Celelalte imagini ale arestării sale,
în special cele cu altercația sa cu polițiștii, nu au fost difuzate.
Câțiva vecini ai reclamantului, printre care I. R. Stoica, l-au
recunoscut în timpul difuzării imaginilor la televizor. Conform
unei declarații din data de 10 mai 2000, imaginile nu permiteau
să se vadă dacă reclamantul era rănit sau nu.
Guvernul nu a precizat dacă aceste imagini proveneau de la
înregistrarea efectuată de poliție.
39. În primele zile de arest, sub efectul somniferelor
administrate, reclamantul a dormit practic tot timpul. Nu își
amintește ce s-a întâmplat în acest interval de timp.
40. Câteva zile mai târziu, reclamantul a fost imobilizat cu un
dispozitiv numit ăT” (picioarele și mâinile erau legate strâns cu
lanțuri unite cu o bară metalică verticală). În plus, partea
interesată afirmă că a fost legată de pat cu cătușe. A fost lăsat
așa timp de 9 sau 16 zile, timp în care nu s-a putut spăla, nu a
putut merge la toaletă (a fost nevoit să folosească o ploscă), nu
a putut mânca singur și nu a putut ieși pentru plimbarea zilnică.
41. Într-o zi, a fost condus împreună cu alți deținuți la Spitalul
Județean din Deva pentru o expertiză psihiatrică. În timpul
consultației a fost lăsat cu lanțurile la picioare și cu cătușele la
mâini. Expertiza a stabilit că discernământul său era diminuat
[vezi g) de mai jos)].
42. După 9 sau 16 zile, polițiștii i-au scos dispozitivul ăT” și
cătușele de la mâini, lăsându-l legat numai la picioare.
Reclamantul a cerut de mai multe ori să i se scoată lanțurile de
la picioare, plângându-se de dureri și de o senzație neplăcută de
amorțeală, însă gardienii i-au răspuns că primiseră ordine și că

12

MONITORUL OFICIAL AL ROMÂNIEI, PARTEA I, Nr. 562/10.VIII.2010

nu aveau altă soluție. Din cauza acestui tratament, reclamantul
striga adesea în timpul nopții, așa cum reiese dintr-o declarație
a unui coleg de celulă, C.C.
43. Disperat, reclamantul a refuzat orice hrană timp de
10 zile. El susține că a fost obligat să stea cu lanțurile la picioare
timp de 81 de zile.
44. Într-o adresă din data de 19 noiembrie 1999,
Inspectoratul Județean de Poliție Hunedoara a explicat
Ministerului de Interne că reclamantul fusese foarte violent în
timpul arestului său la Comisariatul de Poliție din Deva,
reprezentând o amenințare pentru polițiști și pentru colegii săi de
celulă. Astfel, el ar fi smuls întrerupătorul de la sistemul de
iluminare a celulei, ar fi îndoit capacul metalic al portiței de pe
ușa acesteia, ar fi spart un bec, i-ar fi amenințat pe colegii săi de
celulă și ar fi făcut zgomot, strigând și bătând în ușă. Adresa
preciza că polițiștii încercaseră din răsputeri să îl calmeze, însă
fără rezultat, manifestările sale fiind asemănătoare
manifestărilor unui animal. Din acest motiv, reclamantul ar fi fost
pedepsit și pus timp de 10 zile în ăizolare simplă, cu cătușe la
mâini și lanțuri la picioare”. Abia când i-au permis să primească
un pachet de la mama sa polițiștii au putut să îl calmeze, în
ultima zi de izolare. Din motive similare, aceeași pedeapsă i-a
fost aplicată în aprilie 1998, de această dată pentru 15 zile.
Adresa preciza faptul că sancțiunile fuseseră luate de
conducerea închisorii după acordul medicului închisorii; aceasta
preciza și că, în timpul detenției sale în izolare celulară,
singurele persoane care l-au vizitat pe reclamant au fost șeful
departamentului de cercetări penale și ofițerul responsabil cu
persoanele deținute.
În plus, reclamantul ar fi fost imobilizat cu ajutorul unor
cătușe și lanțuri la picioare de fiecare dată când a fost dus la
interogatoriu, precum și ăcu alte ocazii, pentru a-l împiedica de
la acțiuni agresive și de la automutilare”.
45. Adresa confirma că, pentru a protesta împotriva
imobilizării sale, reclamantul făcuse greva foamei și că se
plânsese la Parchetul Militar Craiova. Drept urmare, a venit să
îl vadă un procuror militar. În final, adresa preciza că, chiar și
după transferul său în închisoare, la data de 4 iunie 1998,
reclamantul fusese imobilizat cu ajutorul unor lanțuri.
46. Reclamantul pretinde că în timpul detenției sale la Poliția
din Deva nu i s-a permis să își vadă mama, venită de mai multe
ori să vorbească cu el. În ziua de Paști, aceasta i-a adus un
pachet cu mâncare, însă i s-a spus că nu avea permisiunea să
își vadă fiul. Prin urmare, ea a lăsat pachetul și a plecat. În semn
de protest, reclamantul ar fi refuzat să primească pachetul, care
nu i-a fost totuși returnat mamei sale. Pachetul i-ar fi fost predat
părții interesate mai târziu, după greva foamei, însă mâncarea
pe care o conținea se alterase.
47. În urma plângerii penale depuse de reclamant, procurorul
militar C., de la Parchetul Militar Craiova, s-a deplasat la centrul
de detenție al Poliției din Deva pentru a lua o declarație părții
interesate. Întrevederea a avut loc la data de 16 martie 1998,
când reclamantul avea lanțuri (sistemul ăT”) și cătușe la mâini.
48. Reclamantul a fost deținut la sediul central al Poliției din
Deva până la data de 4 iunie 1998, perioadă în care nu a putut
să se vadă cu un avocat și nici să primească vizite din partea
familiei sale. El afirmă că până la această dată nu i s-au adus la
cunoștință mai multe aspecte despre actele efectuate în cadrul
procedurii îndreptate împotriva sa. Atât înainte, cât și după
această dată, cererile sale de punere în libertate au rămas fără
răspuns.
49. La data de 4 iunie 1998, reclamantul a fost transferat la
închisoarea din Deva, unde a rămas până la eliberarea sa din
data de 10 mai 1999. Conform dosarului medical de transfer,
reclamantul suferea de o ăpatologie psihică polimorfă”, era apt
de muncă din punct de vedere psihologic, însă nu avusese un
ăcomportament adecvat” în timpul detenției sale la Poliția din
Deva.

50. Într-o adresă trimisă Guvernului la data de 11 iunie 2002,
Direcția Generală a Penitenciarelor (DGP) a explicat că
reclamantul nu ar fi putut fi ținut în lanțuri în timpul șederii sale
la închisoarea din Deva, deoarece lanțurile fuseseră interzise
printr-o directivă a DGP din 21 februarie 1992; în schimb,
aceasta a recunoscut că era posibil să fi fost legat cu un
dispozitiv tip ăT” în timpul detenției sale la Poliția din Deva timp
de 81 de zile.
51. DGP a adăugat că reclamantul fusese internat în Spitalul
Penitenciar Jilava (aproape de București) în perioada 19 iunie—
21 iulie 1998, în vederea unei expertize psihiatrice; aceasta
stabilise că el suferea de tulburări de personalitate de tip
polimorf. I s-au prescris calmante (Diazepam și Clordelazin)
ăîn caz de nevoie”. A mai fost internat încă o dată în această
instituție în perioada 7—18 august 1998.
52. Conform susținerilor DGP, reclamantul se întâlnise cu un
avocat de două ori în timpul detenției sale și fusese examinat
de un medic de 12 ori. Adresa preciza în continuare că
reclamantul fusese sancționat de 3 ori pentru abateri grave de
la regulile de disciplină. Astfel, în perioada 1 februarie—1 aprilie
1999, i s-au interzis vizitele și pachetele. Adresa îl califica pe
reclamant ca fiind violent, mereu nemulțumit și protestatar față
de lege și de regulile vieții la comun. Aceasta concluziona că
numai o expertiză medicală dispusă de autoritățile judiciare
competente ar putea permite aprecierea compatibilității afecțiunii
de care suferea reclamantul cu regimul de detenție.
53. Referitor la tratamentul reclamantului în timpul detenției
sale la închisoarea din Deva, prefectul de Hunedoara i-a
confirmat mamei părții interesate, într-o adresă din data de
19 octombrie 1998, că acesta fusese supus unui regim de
detenție ămai sever, ținând cont de amenințările grave proferate
la adresa polițiștilor care procedaseră la arestarea sa”.
Cotidianul local ăAcțiunea HD” a denunțat tratamentul aplicat
reclamantului în două articole din 10 și 11 decembrie 1998.
D. Procedura penală îndreptată împotriva reclamantului pentru
deținerea de produse stupefiante/toxice și ultraj

54. Reclamantul afirmă că nu a fost ținut la curent cu
derularea anchetei și că nu a putut să ia legătura cu un avocat.
55. Astfel cum reiese din rechizitoriul întocmit la data de
7 aprilie 1998, parchetul a audiat 4 martori: M.B. și M.R., polițiști
care au participat la arestarea reclamantului din data de
28 ianuarie 1998, I. Șelaru, care a declarat că nu văzuse dacă
reclamantul avusese o sticlă asupra sa, și un alt martor care a
declarat că l-a văzut pe reclamant aruncând sticla la pământ.
Acest din urmă martor a decedat înaintea începerii procedurii în
fața instanței.
56. Polițistul M.B. a precizat în depoziția sa că, la data de
28 ianuarie 1998, serviciul său, și anume Departamentul
explozivi, produse toxice și stupefiante, deținând informații
conform cărora reclamantul intenționa să vândă mercur,
organizase o operațiune de prindere în flagrant delict. În jurul
orei 17,30, o echipă formată din mai mulți polițiști s-a deplasat
în cartierul Hotelului Rusca și, când reclamantul a sosit cu o
mașină BMW pentru a se întâlni cu cumpărătorul de mercur,
polițiștii au intervenit. Văzându-i pe polițiști, reclamantul a ieșit
din mașină și, încercând să fugă, a aruncat la pământ sticla ce
conținea mercur. A fost prins imediat de polițiști.
57. Al doilea polițist audiat, M.R., a declarat că serviciul său
primise informații conform cărora reclamantul avea intenția de a
vinde mercur. Astfel, a fost organizată o operațiune de prindere
în flagrant delict. În acest scop, echipa de poliție s-a deplasat în
apropierea Hotelului Rusca la data de 28 ianuarie 1998, spre
ora 17,00, așteptând să sosească reclamantul, care urma să îi
vândă mercur unei alte persoane. Când a sosit reclamantul, el
s-a așezat pe o bancă. Conform planului organizat de polițiști, a

MONITORUL OFICIAL AL ROMÂNIEI, PARTEA I, Nr. 562/10.VIII.2010
fost provocată o altercație pentru a le permite acestora să
intervină. Recunoscându-l pe polițistul M.R., reclamantul a
încercat să fugă și a aruncat sticla la pământ.
58. Rechizitoriul a confirmat că un locotenent de poliție
filmase incidentul din 11 martie 1998 în timpul căruia a fost prins
reclamantul, că se confiscase un briceag în apartamentul părții
interesate și că avocata L.P. fusese martoră la fapte.
59. Reclamantul a fost citat să se prezinte în fața Tribunalului
Județean Hunedoara la data de 3 iunie 1998. Cu aceeași
ocazie, i s-a comunicat rechizitoriul. Astfel, el a aflat că era trimis
în judecată pentru trafic de stupefiante și ultraj verbal la adresa
unui polițist, infracțiuni pedepsite de art. 312 și, respectiv,
art. 239 § 1 din Codul penal.
60. Pe toată durata procesului său în fața Tribunalului
Județean Hunedoara, reclamantul a fost transferat aici cu cătușe
și lanțuri la picioare. Lanțurile și cătușele nu i-au fost scoase în
timpul ședințelor publice în fața instanței.
61. La prima ședință, la data de 3 iunie 1998, a fost asistat
de un avocat numit din oficiu, domnul R., pe care nu îl mai
întâlnise până atunci. A cerut instanței să se depună la dosar
caseta video înregistrată de colonelul N. în timpul arestării sale,
la data de 11 martie 1998, însă nu a primit niciun răspuns, deși
și-a reiterat cererea și în următoarea ședință.
62. În schimb, instanța i-a admis cererea privind efectuarea
unei expertize psihiatrice. Aceasta a fost realizată la data de
29 iulie 1998 la Spitalul Penitenciar Jilava. În pofida cererii Curții,
Guvernul nu a prezentat acest raport.
63. La ședința din data de 29 iulie 1998, reclamantul a fost
apărat de un avocat ales, domnul P. Acesta a depus la dosar o
adeverință medicală din care reieșea că clientul său suferea de
tulburări psihiatrice de mai mulți ani. Acesta i-a solicitat instanței
să înlocuiască arestarea preventivă cu o măsură de internare la
Spitalul Psihiatric din Zam, unde reclamantul mai fusese internat
anterior.
64. Instanța a respins cererea de internare și a hotărât să îl
țină pe reclamant în stare de arest preventiv. Apoi a audiat
partea interesată, care a declarat că sticla ce conținea mercur
nu îi aparținea și că polițiștii prezenți la arestarea sa mințiseră
când au afirmat că el o aruncase la pământ. În ceea ce privește
pretinsa infracțiune de ultraj, el a confirmat că refuzase să îi
urmeze pe polițiști la data de 11 martie 1998, însă a adăugat că,
având în vedere circumstanțele în care se desfășurase
prinderea sa din data de 28 ianuarie 1998, îi era teamă de alte
abuzuri din partea polițiștilor, cu atât mai mult cu cât nu i se
prezentase niciun mandat de arestare.
65. La data de 5 mai 1999, după ce i-a audiat pe reclamant,
pe I. Șelaru și pe polițiștii M.B. și M.R., instanța a statuat că
reclamantul era vinovat de trafic de stupefiante. Bazându-se pe
declarația dată în fața poliției la data de 28 ianuarie 1998 de
către un martor decedat la puțin timp după această dată
(paragraful 55 de mai sus) și trimisă de parchet ca probă, pe
declarațiile reclamantului și ale polițiștilor M.B. și M.R. care au
venit să îl aresteze la data de 11 martie 1998, precum și pe un
proces-verbal de infracțiune flagrantă, instanța a stabilit astfel
faptele: aflând că reclamantul se afla în posesia unei cantități
de mercur pe care dorea să îl vândă, poliția organizase și
pusese în scenă la data de 28 ianuarie 1998 un plan pentru a
putea să îl prindă pe reclamant în flagrant delict. În timpul
busculadei organizate de poliție în timp ce reclamantul vorbea
cu un individ în fața unui hotel, reclamantului i s-a făcut frică și
a aruncat la pământ o sticlă ce conținea mercur. La data de
11 martie 1998, reclamantul i-a amenințat cu un briceag pe
polițiștii care intraseră în apartamentul său și i-a obligat să se
replieze în exterior și să aștepte întăriri. După sosirea acestora,
polițiștii au încercat să dialogheze cu reclamantul prin ușă pentru
a-l convinge să îi urmeze, însă acesta a refuzat, solicitând

13

prezența unui avocat. Totuși, crezând că colonelul de poliție N.,
aflat în spatele ușii, îmbrăcat în civil și dotat cu o cameră de
filmat, lucra pentru televiziune, reclamantul a ieșit, însă dându-și
seama de greșeala făcută, s-a întors în apartamentul său. Abia
după sosirea avocatei numite din oficiu, L.P., a acceptat să iasă,
înarmându-se cu un topor. În timp ce polițiștii încercau să îl
imobilizeze, el a încercat să lovească un polițist, însă fără
succes. Instanța l-a declarat, așadar, pe reclamant vinovat de
comiterea infracțiunii de ultraj la adresa unui polițist, în sensul
art. 239 § 1 din Codul penal. Pentru toate aceste fapte, instanța
l-a condamnat la o pedeapsă de 1 an și două luni de închisoare,
incluzând perioada de arest preventiv. Reclamantul a fost pus în
libertate la data de 10 mai 1999.
66. Astfel cum reiese din declarația dată în fața
reprezentantului reclamantului în fața Curții la data de 10 mai
2000, I. Șelaru a fost audiat și el ca martor în cadrul procesului.
Conform afirmațiilor acestuia, el ar fi încercat, în depoziția sa, să
denunțe relele tratamente aplicate reclamantului cu ocazia
prinderii sale, însă președintele completului de judecată i-ar fi
interzis să mai continue.
67. Reclamantul a introdus apel împotriva sentinței din data
de 5 mai 1999 prin intermediul unui avocat ales; el și-a susținut
nevinovăția. Apelul a fost respins prin decizia din data de
30 septembrie 1999 a Curții de Apel Alba Iulia. Aceasta a
considerat că mărturiile celor 2 polițiști erau suficiente pentru a
dovedi că partea interesată încercase să comită trafic de
mercur. În ceea ce privește infracțiunea de ultraj, curtea de apel
a constatat că vinovăția era dovedită și prin afirmațiile
reclamantului însuși, care recunoscuse că s-a opus arestării
sale la data de 11 martie 1998, deoarece polițiștii nu i-au
prezentat un mandat de arestare.
68. Recursul cu care reclamantul a sesizat Curtea Supremă
de Justiție a fost respins printr-o decizie definitivă din data de
9 februarie 2000. Curtea supremă a apreciat că, în ciuda unei
anchete oarecum defectuoase, deoarece amprentele de pe
sticla ce conținea mercur nu fuseseră analizate, vinovăția
reclamantului era dovedită prin declarațiile lui M.B. și M.R.,
polițiștii prezenți la prinderea părții interesate în flagrant delict la
data de 28 ianuarie 1998. În plus, constatând că ăprobele
depuse la dosar scoteau în evidență atitudinea contrară
deontologiei, abuzivă chiar, a polițiștilor în momentul în care au
fost descoperite faptele, precum și în cursul anchetei”, aceasta
a statuat că aceste elemente ănu erau de natură să dovedească
nevinovăția reclamantului”.
E. Plângerile referitoare la relele tratamente

69. La data de 9 iunie 1998, parchetul militar de pe lângă
tribunalul militar teritorial i-a adresat o scrisoare reclamantului,
la domiciliul său, informându-l că fusese pronunțată
neînceperea urmăririi penale în ceea ce privea plângerea sa
referitoare la rele tratamente, cu motivarea că ăfaptele nu [au
fost] confirmate”.
70. Astfel cum reiese din rezoluția de neîncepere a urmăririi
penale din 22 mai 1998, comunicată avocatului reclamantului
după introducerea prezentei cereri în fața Curții, procurorul a
respins plângerea părții interesate ca neîntemeiată, cu
motivarea că aceasta nu adusese nicio adeverință medicală
care să îi dovedească susținerile. Procurorul a arătat că și-a
întemeiat rezoluția pe o declarație a reclamantului din data de
16 martie 1998 și pe alte ăprobe” din care reieșea că polițiștilor
nu le putea fi imputată nicio infracțiune.
71. Reclamantul a atacat această rezoluție în fața parchetului
militar de pe lângă curtea militară de apel, care a confirmat, prin
decizia din data de 29 noiembrie 1999, rezoluția dată. Această
soluție a fost confirmată de Secția parchetelor militare de pe
lângă Curtea Supremă de Justiție la data de 30 martie 2000.

14

MONITORUL OFICIAL AL ROMÂNIEI, PARTEA I, Nr. 562/10.VIII.2010

72. Într-o plângere depusă la Parchetul Militar Timișoara la
data de 16 martie 1999, reclamantul a denunțat din nou
circumstanțele arestării sale din data de 11 martie 1998, în
special actele de brutalitate ale poliției și violarea domiciliului
său.
73. După eliberarea sa, la data de 24 mai 1999, reclamantul
a depus o plângere penală referitoare la relele tratamente și
actele de tortură pe care pretindea că le-ar fi suferit în timpul
detenției sale la poliția și la închisoarea din Deva. Parchetul
Militar Craiova a pronunțat neînceperea urmăririi penale.
74. Reclamantul s-a plâns de tratamentul suferit în timpul
detenției sale și în fața Parlamentului, a Curții Constituționale, a
biroului Inspectoratului Județean de Poliție Hunedoara, a
Avocatului Poporului, a Asociației Naționale împotriva Abuzurilor
și a Președintelui României. Acesta din urmă l-a informat că
cererea sa fusese transmisă autorităților competente, și anume
Parchetului de pe lângă Curtea Supremă de Justiție. De
asemenea, petiția pe care i-a adresat-o reclamantul
Parlamentului i-a fost transmisă parchetului de pe lângă
Tribunalul Județean Hunedoara.
75. În luna mai 1999, reclamantul s-a plâns de condițiile
detenției sale în fața Curții Supreme de Justiție, care i-a răspuns
la data de 1 iunie 1999 că nu era competentă să statueze cu
privire la cereri ce țin de resortul altor autorități.
76. La data de 2 noiembrie 1999, reclamantul a publicat în
cotidianul ăEvenimentul Zilei” o scrisoare deschisă adresată
autorităților, în care denunța condițiile detenției sale. Drept
răspuns, Ministerul Justiției l-a informat pe reclamant la data de
7 martie 2000 că Parchetul Militar de pe lângă Curtea Supremă
de Justiție fusese sesizat cu privire la acest subiect.
77. Până în prezent, reclamantul nu a primit niciun alt
răspuns din partea autorităților.
F. Incidentele ulterioare introducerii cererii în fața Curții

78. La data de 17 septembrie 2000, pe când se afla în
compania a 2 prieteni, reclamantul a fost abordat pe stradă de
mai mulți polițiști. A urmat o discuție în cursul căreia reclamantul
ar fi fost lovit de polițiști. O adeverință medicală eliberată a doua
zi constata ăplăgi de contuzii cauzate cu 18 ore în urmă; cu
siguranță agresiune”. În urma acestui incident, reclamantul a
fost trimis în judecată pentru ultraj la adresa unor polițiști și
condamnat în luna februarie 2001 la 6 luni închisoare, pedeapsă
pe care a executat-o la închisoarea din Deva. În timpul detenției
sale, în luna aprilie sau mai 2001, l-au vizitat 2 polițiști, ocazie
cu care l-ar fi amenințat și i-ar fi cerut să își retragă toate
plângerile. Reclamantul a informat imediat prin telefon ONG
Comitetul Helsinki — România, care a cerut explicații din partea
Inspectoratului General de Poliție. Printr-o adresă din data de
7 iunie 2001, inspectoratul a confirmat cu următoarele cuvinte
faptul că 2 polițiști se deplasaseră la închisoarea din Deva
pentru a-l vedea pe reclamant:
ă(...) Cel care susține că, în timp ce era deținut, a fost vizitat
de doi polițiști care l-au amenințat cu moartea dacă nu își retrage
plângerile prezintă diagnosticul de tulburări severe de
personalitate de tip excitabil-impulsiv și antisocial, asociate unor
grave tulburări de comportament, conform unui raport de
expertiză medico-legală și psihiatrică. Ținând cont de
personalitatea domnului Vili Rupa, polițiștii biroului județean de
poliție din Hunedoara care anchetează circumstanțele omorului
unui anume B.M.V., comis în luna februarie 1998 de persoane
necunoscute, au dorit să vorbească cu domnul Rupa. Prin
urmare, la data de 10 aprilie 2001, în baza unui ordin oficial,
căpitanul M.P. și locotenentul C.M. s-au deplasat la închisoarea
din Deva și i-au arătat directorului închisorii scopul misiunii lor.
Conform regulamentului închisorii, deținutul a fost adus la
vorbitor și a discutat cu acești doi ofițeri de poliție în prezența
unui gardian al închisorii, plutonierul D.L.

Așa cum reiese din declarațiile ofițerilor, căpitanul M.P. a
încercat să discute cu deținutul Rupa Vili, însă acesta a avut o
reacție de respingere a dialogului, solicitând ămiliarde de dauneinterese”, ceea ce era în afara subiectului. Cu excepția
deținutului, celelalte persoane prezente în timpul tentativei de
dialog cu Rupa Vili pretind că nimeni nu l-a amenințat în niciun
fel. Prin urmare, nu există probe care să permită dovedirea
acuzațiilor domnului Rupa Vili.
În mod evident, polițiștii care l-au vizitat cunoșteau
consecințele unui act de amenințare sau de intimidare față de un
reclamant la Curtea Europeană a Drepturilor Omului, iar acest
fapt constituie un motiv suplimentar de a se abține.”
79. La data de 5 mai 2005, reclamantul a fost convocat
verbal la Comisariatul de Poliție Hunedoara, polițiștii dorind să
îl audieze cu privire la plângerile formulate împotriva anumitor
agenți de poliție. Odată ajuns la comisariat, un polițist, A.F., l-a
întrebat dacă își menține plângerile. Reclamantul a răspuns
afirmativ, după care A.F. l-ar fi amenințat cu un pistol.
A fost convocat din nou pentru data de 11 mai 2005, de data
aceasta în scris, fără ca în actul de convocare să figureze vreun
motiv de convocare. Când a telefonat pentru a se informa
despre motivul acestei convocări, a fost informat că un comisar
de la Inspectoratul General de Poliție trebuia să ajungă de la
București pentru a discuta cu el despre plângerile sale formulate
împotriva polițiștilor. Reclamantul nu s-a prezentat la comisariat.
Mai târziu în aceeași zi, a încercat să vorbească prin telefon cu
comisarul respectiv, însă i s-a răspuns că înaltul funcționar nu
venise încă.
Reclamantul a informat imediat ONG Comitetul Helsinki —
România, care a solicitat explicații din partea Inspectoratului
Județean de Poliție Hunedoara.
Printr-o adresă din luna iunie 2005, Inspectoratul General de
Poliție i-a răspuns Comitetului Helsinki — România că
reclamantul fusese convocat drept răspuns la o scrisoare pe
care acesta o trimisese Parlamentului României, în care
susținea acte de intimidare și hărțuire din partea Poliției din
Hunedoara. În urma acestei scrisori, un înalt funcționar al
Inspectoratului se deplasase în locul respectiv, la Hunedoara,
pentru o întrevedere cu reclamantul în vederea verificării
veridicității acestor alegații. Cu toate acestea, reclamantul nu
răspunsese la convocarea din 11 mai 2005. În schimb, acesta a
sunat pentru a discuta prin telefon cu înaltul funcționar, însă
polițistul C.M. de la Comisariatul de Poliție din Hunedoara i-a
spus să sune la secretariat. Reclamantul a fost ulterior așteptat
în zadar de către înaltul funcționar până la ora 16,00. În fine,
ancheta condusă de înaltul funcționar ajunsese la concluzia că
reclamantul nu fusese supus unor acte de intimidare sau
hărțuire. Scrisoarea se încheia cu punerea în evidență a faptului
că reclamantul era cunoscut ca suferind de o afecțiunea psihică
diagnosticată ca ăpsihopatie iritabilă impulsivă antisocială”.
G. Adeverințele medicale referitoare la starea de sănătate a
reclamantului

80. La data de 19 ianuarie 1994, medicul A.M. de la Direcția
Județeană de Muncă și Protecție Socială Hunedoara i-a eliberat
reclamantului o adeverință medicală conform căreia acesta
prezenta ăo structură psihopatică” ce îl lipsea în totalitate de
capacitatea de muncă și îi permitea să beneficieze de drepturile
acordate persoanelor handicapate. Medicul a precizat că ăboala”
fusese semnalată pentru prima oară în anul 1990.
81. În anii următori au fost eliberate în mod regulat
adeverințe similare.
82. Foaia de ieșire din spitalul Zam întocmită după internarea
reclamantului până la data de 9 martie 1998 indică faptul că a
fost internat cu diagnosticul de ăpsihopatie de tip exploziv” și că
a fost externat din spital la cererea sa, deoarece starea sa se
îmbunătățise.

MONITORUL OFICIAL AL ROMÂNIEI, PARTEA I, Nr. 562/10.VIII.2010
83. La data de 26 martie 1998, laboratorul județean de
medicină legală din Hunedoara a întocmit, în ceea ce îl privește
pe reclamant, la cererea Parchetului Hunedoara, un raport de
expertiză psihiatrică redactat după cum urmează:
ăBolnav prezentând grave antecedente psihiatrice pentru
care a fost internat de cinci ori cu diagnosticul «tulburări de
personalitate de tip excitabil-impulsiv». Din cauza acestei
afecțiuni a fost declarat inapt pentru serviciul militar. Examenul
psihic evidențiază tulburări severe de personalitate cu ieșiri
afective negative și restricții impulsive însoțite de agresivitate
îndreptată împotriva anturajului său și împotriva propriei
persoane. În timpul acestor manifestări, el prezintă o diminuare
a câmpului conștiinței și simte o nevoie imperioasă de a se
manifesta într-un mod agresiv și antisocial. Autocontrolul este
suprimat în timpul acestor episoade.
Diagnostic: «tulburare severă a personalității de tip excitabilimpulsiv și antisocial cu grave tulburări comportamentale» (...)
Având în vedere aceste elemente, comisia consideră că susnumitul are discernământul diminuat.”
II. Dreptul intern pertinent
84. Ordinul nr. 41.232 din 21 februarie 1992 al directorului
Direcției Generale a Penitenciarelor
ăÎncepând cu data prezentului ordin, până la noi dispoziții, se
interzice cu desăvârșire folosirea lanțurilor pentru mâini și
picioare, ca mijloc de imobilizare, indiferent de gradul de
periculozitate al deținuților sau abaterile disciplinare săvârșite
de aceștia.
Toate aceste mijloace de imobilizare vor fi retrase și
conservate în magazie.
Pentru imobilizarea deținuților periculoși prezentați la
instanțele de judecată și organele de urmărire penală ori în alte
situații, se vor folosi numai cătușele din dotare și totodată se vor
lua măsuri de întărire a escortelor, astfel încât să se prevină
evenimentele negative.”
85. Ordinul Inspectoratului General de Poliție nr. S/925/1994
privind sălile de reținere
ăÎn aplicarea prevederilor articolului 16 lit. b din Legea
nr. 26/1994 privind organizarea și funcționarea Poliției Române,
la unitățile de poliție ale prefecturilor, ale orașelor, ale secțiilor de
poliție înființate în prefecturi, ale secțiilor de poliție ale gărilor,
ale punctelor de oprire a trenurilor, ale porturilor și aeroporturilor
sunt amenajate săli de reținere, dacă acest lucru este impus de
factori de ordin practic. În aceste săli sunt plasate persoanele
bănuite de comiterea unor fapte de natură să aducă atingere
ordinii publice, vieții altora sau altor valori sociale, care refuză să
își dezvăluie identitatea sau a căror identitate nu poate fi
stabilită; aceste persoane sunt invitate să se deplaseze la secția
de poliție în acest scop și, dacă este cazul, pentru a fi deferite
organelor de cercetare penală competente. O astfel de măsură
nu poate depăși douăzeci și patru de ore.
Prevederile primului punct se aplică și următoarelor
persoane:
— persoanele urmărite de poliție la nivel național sau local;
— minorii fără supraveghere și cei cunoscuți ca având un
comportament deviant caracterizat prin vagabondaj, uz de
substanțe eterate sau de medicamente cu efecte halucinogene,
în vederea îndeplinirii formalităților pentru internarea lor în centre
pentru minori sau pentru a îi încredința unor familii sau unor
instituții sociale;
— bolnavii mintali fugiți din spitale în care se aflau sub
tratament sau internați conform articolelor 113 și 114 din Codul
penal până la reinternarea lor, însă fără ca termenul menționat
mai sus să poată fi depășit;

15

— persoanele arestate preventiv sau condamnate atunci
când se află într-o gară, la un punct de oprire a trenurilor sau
într-un aeroport în timpul transferului lor.
Sala de reținere trebuie situată în apropierea camerei
ofițerului de gardă și trebuie prevăzută cu bare de fier la ferestre
și la ușa de la intrare. De asemenea, ea trebuie prevăzută cu
bănci metalice bine armate la sol și la pereți și o bară metalică
fixată de perete în vederea imobilizării persoanelor violente cu
ajutorul cătușelor.
Supravegherea persoanelor aflate în sălile de reținere
trebuie asigurată de un agent de gardă permanent. De
asemenea, ea trebuie asigurată de ofițerul de gardă și de
adjunctul său, pentru a preveni orice evadare sau orice alt act
ilicit din partea persoanelor vizate, precum și o tentativă de
suicid sau o automutilare.
Este interzisă lăsarea fără supraveghere a persoanelor aflate
în sălile de reținere.
Persoanele vizate sunt plasate în sala de reținere după
redactarea unui proces-verbal sau a unui raport de depistare
aprobat de comandantul unității sau de locțiitorul său și numai
după o percheziție corporală realizată conform prevederilor
legale.
În termenul stabilit de lege trebuie efectuate toate
operațiunile polițienești necesare pentru clarificarea situației
persoanelor în cauză.
Aceste operațiuni trebuie realizate de agenți experimentați,
desemnați de comandantul unității de poliție; toate măsurile
trebuie luate cu respectarea legii.
Dacă este cazul, persoanele aflate în sălile de reținere
beneficiază de o asistență medicală asigurată de medicul unității
sau de cea mai apropiată unitate medicală. Ele trebuie să aibă
și posibilitatea de a-și satisface nevoile fiziologice.
Ofițerul de gardă înscrie persoanele aflate în sălile de
reținere într-un registru ținut în acest scop, pe care îl prezintă
zilnic conducerii unității la finalul programului de lucru.
Sunt consemnate în registru: ziua și ora la care persoana a
fost introdusă în sala de reținere, starea sa civilă, motivul acestei
măsuri, operațiunile realizate în vederea elucidării situației, ziua
și ora eliberării persoanei respective și orice incident survenit.
Comandanții unităților de poliție prevăzute cu săli de reținere
sunt direct răspunzători de respectarea prevederilor prezentului
ordin.”
86. Prevederile relevante din Codul de procedură penală, în
vigoare înainte de modificarea sa din data de 1 iulie 2003, sunt
următoarele:
ARTICOLUL 101
(Încuviințarea percheziției domiciliare)

ăOrganul de cercetare penală poate face percheziții
domiciliare cu autorizația procurorului.
Percheziția domiciliară se poate face fără autorizația
procurorului numai dacă persoana la domiciliul căreia urmează
a se face percheziția consimte în scris la aceasta.
(...)”
ARTICOLUL 143
(Condițiile reținerii)

ăMăsura reținerii poate fi luată de organul de cercetare
penală față de învinuit, dacă sunt probe sau indicii temeinice că
a săvârșit o faptă prevăzută de legea penală. (...) Sunt indicii
temeinice atunci când din datele existente în cauză rezultă
presupunerea că persoana față de care se efectuează urmărirea
penală a săvârșit fapta.”

16

MONITORUL OFICIAL AL ROMÂNIEI, PARTEA I, Nr. 562/10.VIII.2010
ARTICOLUL 144

ARTICOLUL 221

(Durata reținerii)

(Modurile de sesizare)

ăMăsura reținerii poate dura cel mult 24 de ore.
În ordonanța prin care s-a dispus reținerea trebuie să se
menționeze ziua și ora la care reținerea a început, iar în
ordonanța de punere în libertate, ziua și ora la care reținerea a
încetat.
(...)”

ăOrganul de urmărire penală este sesizat prin plângere sau
denunț, ori se sesizează din oficiu când află pe orice altă cale că
s-a săvârșit o infracțiune.
(...)”

ARTICOLUL 146
(Condițiile pentru arestarea învinuitului)

ăProcurorul, din oficiu sau la sesizarea organului de cercetare
penală, când sunt întrunite condițiile prevăzute în art. 143 și
există în mod corespunzător vreunul din cazurile prevăzute în
art. 148, dacă consideră că în interesul urmăririi penale este
necesară privarea de libertate a învinuitului, dispune prin
ordonanță motivată arestarea acestuia, arătând temeiurile care
justifică luarea măsurii și fixând durata arestării, care nu poate
depăși 5 zile.”
ARTICOLUL 148
(Condițiile și cazurile în care se dispune arestarea inculpatului)

ăMăsura arestării inculpatului poate fi luată dacă sunt
întrunite condițiile prevăzute în art. 143 și numai în vreunul din
următoarele cazuri: (...)
c) inculpatul a fugit ori s-a ascuns în scopul de a se sustrage
de la urmărire sau de la judecată ori a făcut pregătiri pentru
asemenea acte, precum și dacă în cursul judecății sunt date că
inculpatul urmărește să se sustragă de la executarea pedepsei;
d) sunt date suficiente că inculpatul a încercat să
zădărnicească aflarea adevărului, prin influențarea vreunui
martor sau expert, distrugerea ori alterarea mijloacelor materiale
de probă sau prin alte asemenea fapte;
e) inculpatul a comis din nou o infracțiune ori există date care
justifică temerea că va săvârși și alte infracțiuni;
(...)
h) inculpatul a săvârșit o infracțiune pentru care legea
prevede pedeapsa închisorii mai mare de 2 ani, iar lăsarea sa
în libertate ar prezenta un pericol pentru ordinea publică.”
ARTICOLUL 149
(Durata arestării inculpatului)

ăDurata arestării inculpatului nu poate depăși 30 de zile, afară
de cazul când ea este prelungită în condițiile legii.”
ARTICOLUL 183
(Mandatul de aducere)

ă(1) O persoană poate fi adusă în fața organului de urmărire
penală sau a instanței de judecată pe baza unui mandat de
aducere, întocmit potrivit dispozițiilor art. 176, dacă fiind anterior
citată nu s-a prezentat, iar ascultarea ori prezența ei este
necesară.
(...)”
ARTICOLUL 184
(Executarea mandatului de aducere)

ăMandatul de aducere se execută prin organele poliției.
Dacă persoana arătată în mandat nu poate fi adusă din
motive de boală sau din orice altă cauză, cel însărcinat cu
executarea mandatului constată aceasta printr-un procesverbal, care se înaintează de îndată organului de urmărire
penală ori instanței de judecată.
(...)”

ARTICOLUL 465 § 1
(Infracțiunea flagrantă)

ăEste flagrantă infracțiunea descoperită în momentul
săvârșirii sau imediat după săvârșire.
(...)”
ARTICOLUL 467
(Constatarea infracțiunii)

ăOrganul de urmărire penală sesizat întocmește un procesverbal, în care consemnează cele constatate cu privire la fapta
săvârșită. În procesul-verbal se consemnează, de asemenea,
declarațiile învinuitului și ale celorlalte persoane ascultate.
(...)
Procesul-verbal se semnează de organul de urmărire
penală, de învinuit și de persoanele ascultate.”
ARTICOLUL 504
(Cazuri care dau dreptul la reparație)

ăOrice persoană care a fost condamnată definitiv are dreptul
la repararea de către stat a pagubei suferite, dacă în urma
rejudecării cauzei s-a stabilit prin hotărâre definitivă că nu a
săvârșit fapta imputată ori că acea faptă nu există.
Are dreptul la repararea pagubei și persoana împotriva
căreia s-a luat o măsură preventivă, iar ulterior, pentru motivele
arătate în alineatul precedent, a fost scoasă de sub urmărire sau
a fost achitată.”
ARTICOLUL 505
(Acțiunea pentru reparare)

ă(...) Acțiunea poate fi pornită în termen de un an de la
rămânerea definitivă a hotărârii de achitare sau de la data
ordonanței de scoatere de sub urmărire.”
87. Articolul 410 alin. 3 din Codul de procedură penală a fost
introdus prin Legea nr. 281/2003, publicată în Monitorul Oficial
al României, Partea I, nr. 468 din 1 iulie 2003. Acesta prevede
următoarele:
ă(3) De asemenea, pot fi atacate cu recurs în anulare
hotărârile definitive pronunțate în cauzele în care Curtea
Europeană a Drepturilor Omului a constatat o încălcare a unui
drept prevăzut de Convenția europeană pentru apărarea
drepturilor omului și a libertăților fundamentale. Instanța nu va
putea obliga statul la plata unor despăgubiri care au fost
acordate de Curtea Europeană a Drepturilor Omului și încasate
de victima încălcării unui drept prevăzut de aceasta.
[...]”
III. Izvoare internaționale
A. Recomandarea nr. R (87) 3 a Comitetului Miniștrilor
Consiliului Europei către statele membre referitoare la regulile
europene ale penitenciarelor (adoptată de Comitetul Miniștrilor la
12 februarie 1987, în cadrul celei de-a 404-a reuniuni a Delegaților
Miniștrilor)

88. Fragmentele relevante din regulile europene ale
penitenciarelor sunt redactate după cum urmează:
ăDisciplina și pedeapsa
(...)

MONITORUL OFICIAL AL ROMÂNIEI, PARTEA I, Nr. 562/10.VIII.2010
Măsuri de constrângere
39. Utilizarea lanțurilor sau cătușelor trebuie să fie interzisă.
Cătușele, cămășile de forță și alte mijloace de constrângere
corporală nu vor fi niciodată aplicate cu titlu de sancțiune. Ele nu
vor putea fi folosite decât în cazurile următoare:
(...)
b. pentru motive medicale, ca urmare a indicațiilor și sub
îngrijirea doctorului;
c. din ordinul directorului, în cazul în care celelalte mijloace
de control au dat greș pentru protejarea deținutului împotriva
automutilării (...)
40. Modelul și modul de utilizare a instrumentelor de
constrângere autorizate în articolul precedent trebuie stipulate
prin lege sau reglementări în vigoare. Aplicarea lor nu trebuie
continuată peste timpul strict necesar.”
B. Raportul Comitetului European pentru Prevenirea Torturii
(CPT) privind vizita efectuată în România în perioada
24 septembrie—6 octombrie 1995

89. La data de 19 februarie 1998, CPT a publicat un raport
în urma vizitei efectuate în România în perioada
24 septembrie—6 octombrie 1995, ce cuprinde următoarele
constatări referitoare la condițiile materiale din locurile de
detenție ale poliției:
ă(...)
84. Pe lângă locurile de detenție ale poliției desemnate oficial
ca atare, delegația CPT a mai vizitat și câteva alte clădiri ale
poliției în care pot fi privați de libertate suspecții: sediile poliției
municipale din Cluj-Napoca și Timișoara, comisariatele de poliție
nr. 2, 3 și 4 din Timișoara și două clădiri ale poliției transporturilor
din Timișoara, și anume sediul poliției și localurile de poliție
situate în interiorul gării feroviare.
85. Sediul poliției municipale din Cluj-Napoca dispunea de o
celulă de 15 m2 de care se servea pentru a plasa persoanele
duse la sediu pentru a fi interogate. Celula conținea o bancă,
avea acces la lumina zilei și era prevăzută cu iluminat artificial.
În consecință, era potrivită pentru șederi temporare în detenție
(adică pentru o durată de câteva ore).
Totuși, în momentul vizitei delegației (ora 21,00), în celulă se
afla o persoană care, în mod evident, urma să își petreacă
noaptea acolo; partea interesată nu avea la dispoziție nici saltea,
nici pături.
86. La sediul poliției municipale din Timișoara, delegației i s-a
prezentat mai întâi un amfiteatru folosit pentru a plasa
persoanele duse la sediu pentru a fi interogate. Câteva astfel
de persoane se aflau în sală — prinse cu cătușele de scaun —
în momentul vizitei delegației. Din discuțiile cu mai multe
persoane deținute s-a constatat că sediul poliției dispunea și de
un loc de reținere la parter/subsol. Deoarece delegația a insistat
să îl vadă (...), acest spațiu a fost în final localizat; părea să fie
în curs de renovare.
Conform declarațiilor persoanelor deținute și ale
funcționarilor de poliție, precum și din observațiile făcute de
delegația însăși, era evident că în mod frecvent persoanele își
petreceau noaptea în detenție la sediul poliției municipale, însă
fără a avea la dispoziție nici saltea, nici pături.
87. Celelalte clădiri de poliție vizitate la Timișoara nu
dispuneau de niciun loc conceput special pentru a reține
persoane. Persoanele private de libertate erau ținute într-un
birou și ar fi putut fi prinse cu cătușele de un corp de mobilă
dacă ar fi fost necesar din motive de securitate. (...)”
ÎN DREPT

I. Asupra excepțiilor preliminare ale Guvernului
90. În stadiul inițial al analizei admisibilității prezentei cereri,
Guvernul a invocat două excepții de neepuizare a căilor de
recurs interne: a) a susținut că, chiar și în lipsa unei soluții de a
cerceta penal persoanele pe care reclamantul le consideră

17

răspunzătoare de relele tratamente pe care pretinde că le-ar fi
suferit, acesta ar fi putut să obțină o redresare în dreptul intern
introducând o acțiune în daune-interese în fața instanțelor civile,
neînceperea urmăririi penale dată de parchet în urma plângerilor
sale neîmpiedicând sesizarea instanțelor civile; b) dacă
reclamantul nu era mulțumit de avocatul său numit din oficiu,
considerând că acesta nu i-a asigurat o apărare eficientă, așa
cum prevede art. 6 § 3 c) din Convenție, ar fi putut să îi ceară fie
procurorului sesizat cu ancheta, fie instanțelor, să îl înlocuiască.
În decizia sa din data de 14 decembrie 2004 asupra
admisibilității, Curtea a apreciat că aceste chestiuni erau atât de
strâns legate de fondul capetelor de cerere întemeiate pe art. 13
coroborat cu art. 3 din Convenție și, respectiv, pe art. 6 § 3, încât
nu putea să le disocieze de analiza capetelor de cerere
respective (paragrafele 98 și 100 din decizie). Din acest motiv,
Curtea va analiza excepțiile preliminare ale Guvernului în cadrul
aprecierii sale cu privire la capetele de cerere formulate de
reclamant din perspectiva art. 3 coroborat cu art. 13 și din
perspectiva art. 6 § 3 c) din Convenție.
II. Asupra pretinselor încălcări ale art. 3 din Convenție
91. Reclamantul susține că ar fi avut loc mai multe încălcări
ale art. 3 din Convenție, care prevede următoarele:
ăNimeni nu poate fi supus torturii, nici pedepselor sau
tratamentelor inumane ori degradante.”
92. Curtea constată că acest capăt de cerere se referă, pe de
o parte, la tratamentele suferite de reclamant cu ocazia prinderii
sale din data de 28 ianuarie 1998 și în timpul detenției sale până
la data de 29 ianuarie 1998 la sediul Poliției din Deva, precum
și cu ocazia prinderii sale din data de 11 martie 1998 și în timpul
detenției sale la sediul Poliției din Deva până la data de 4 iunie
1998 și, pe de altă parte, la lipsa unei anchete efective în ceea
ce privește aceste susțineri.
A. Principii generale

93. Curtea reamintește că art. 3 din Convenție consfințește
una dintre valorile fundamentale ale societăților democratice.
Chiar și în cele mai dificile situații, cum ar fi lupta împotriva
terorismului sau a crimei organizate, Convenția interzice în
termeni absoluți tortura, pedepsele și tratamentele inumane sau
degradante. Art. 3 nu prevede nicio restricție, aspect prin care
contrastează față de majoritatea clauzelor normative ale
Convenției și Protocoalelor nr. 1 și 4, iar conform art. 15 § 2, el
nu suferă nicio derogare, nici măcar în caz de pericol public ce
amenință viața națiunii (Labita împotriva Italiei [MC],
nr. 26.772/95, § 119, CEDO 2000-IV; Selmouni împotriva Franței
[MC], nr. 25.803/94, § 95, CEDO 1999-V). Interzicerea torturii și
a pedepselor sau tratamentelor inumane sau degradante este
absolută, indiferent de provocările victimei (Chahal împotriva
Regatului Unit, hotărârea din 15 noiembrie 1996, Culegere de
hotărâri și decizii 1996-V, p. 1.855, § 79). Natura infracțiunii
reproșate reclamantului este, așadar, lipsită de relevanță pentru
analiza din perspectiva art. 3.
94. Pentru a intra sub incidența art. 3, un rău tratament
trebuie să atingă un nivel minim de gravitate. Aprecierea acestui
nivel minim este relativă prin esență; ea depinde de toate datele
cauzei și, în special, de durata tratamentului, de efectele sale
fizice și psihice, precum și, uneori, de sexul, vârsta și starea de
sănătate a victimei. Atunci când un individ este privat de
libertate, utilizarea forței fizice asupra sa atunci când ea nu este
strict necesară prin comportamentul său, lezează demnitatea
umană și constituie, în principiu, o încălcare a dreptului garantat
de art. 3 (Labita împotriva Italiei, § 120, Ribitsch împotriva
Austriei, hotărârea din 4 decembrie 1995, seria A nr. 336,
pp. 25—26, § 38, și Tekin împotriva Turciei din 9 iunie 1998,
Culegere 1998-IV, pp. 1.517—1.518, §§ 52 și 53).
95. Curtea a considerat că un anumit tratament este
ăinuman”, în special pentru că a fost aplicat cu premeditare ore

18

MONITORUL OFICIAL AL ROMÂNIEI, PARTEA I, Nr. 562/10.VIII.2010

întregi și pentru că a produs, dacă nu adevărate leziuni, cel puțin
puternice suferințe fizice și morale, și, în același timp,
ădegradant”, deoarece este capabil să producă victimelor sale
sentimente de teamă, angoasă și inferioritate, menite să le
umilească și să le înjosească. Pentru ca o pedeapsă sau
tratamentul care o însoțește să fie considerate ăinumane” sau
ădegradante”, suferința sau umilința trebuie, în orice caz, să le
depășească pe cele pe care le presupune o anumită formă de
tratament sau de pedeapsă legitimă. Întrebarea dacă
tratamentul a avut ca scop umilirea sau înjosirea victimei este un
alt element de luat în calcul (vezi, de exemplu, hotărârile
V. împotriva Regatului Unit [MC], nr. 24.888/94, § 71,
CEDO 1999-IX, și Raninen împotriva Finlandei, menționată mai
sus, pp. 2821—2822, § 55). Totuși, lipsa unui asemenea scop
nu exclude în mod definitiv o constatare de încălcare a art. 3.
În ciuda caracterului subsidiar al rolului său în raport cu cel
al instanțelor interne, în contextul special al drepturilor
primordiale garantate de art. 2 și 3 din Convenție, pentru a stabili
dacă în speță a avut loc încălcarea acestor articole, Curtea nu
se consideră legată nici de constatările de fapt ale instanțelor
naționale, nici de modul de soluționare a procedurilor interne,
atunci când există motive serioase care fac inevitabilă abaterea
de la ele.
96. Plângerile privind relele tratamente trebuie susținute în
fața Curții prin elemente de probă adecvate (vezi, mutatis
mutandis, Klaas împotriva Germaniei, Hotărârea din
22 septembrie 1993, seria A nr. 269, p. 17, § 30). Curtea
precizează în acest sens că, pentru aprecierea elementelor de
probă, ea reține criteriul probei ădincolo de orice îndoială
rezonabilă”. Totuși, ea nu a avut niciodată ca scop să împrumute
demersul din ordinea juridică de la nivel național care aplică
acest criteriu. Acesteia nu îi revine obligația de a statua asupra
vinovăției în domeniul dreptului penal sau asupra răspunderii
civile, ci asupra răspunderii statelor contractante față de
Convenție. Specificitatea sarcinii pe care i-o atribuie art. 19 din
Convenție — să asigure respectarea de către înaltele părți
contractante a angajamentului lor, ce constă în recunoașterea
drepturilor fundamentale consfințite de acest instrument — îi
condiționează modul de a aborda problematica legată de
probatoriu. În cadrul procedurii în fața Curții nu există niciun
obstacol procedural în calea admisibilității unor elemente de
probă sau a unor formule predefinite aplicabile la aprecierea lor.
Curtea adoptă concluziile care, în opinia sa, sunt susținute de o
evaluare independentă a tuturor elementelor de probă, inclusiv
deducțiile pe care le poate extrage din faptele și observațiile
părților. În conformitate cu jurisprudența sa constantă, proba
poate rezulta dintr-un fascicul de indicii sau din prezumții
necontestate, suficient de grave, exacte și concordante. În plus,
gradul de convingere necesar pentru a ajunge la o anumită
concluzie și, în acest sens, repartizarea sarcinii probei sunt
legate în mod intrinsec de specificitatea faptelor, de natura
plângerii formulate și de dreptul convențional aflat în joc. Curtea
este atentă și la gravitatea unei constatări conform căreia un
stat contractant a încălcat drepturile fundamentale (vezi, printre
altele, Natchova și alții împotriva Bulgariei [MC], nr. 43.577/98 și
43.579/98, § 147, CEDO 2005-VII, și jurisprudența citată în
aceasta).
97. Sensibilă la vulnerabilitatea deosebită a persoanelor
aflate sub controlul exclusiv al agenților statului, cum sunt
persoanele deținute, Curtea reiterează că procedura prevăzută
de Convenție nu se pretează întotdeauna unei aplicări riguroase
a principiului affirmanti incumbit probatio (proba îi revine celui
care afirmă). Într-adevăr, în procedurile legate de cauzele de
acest tip, în care un individ acuză agenți ai statului că i-ar fi
încălcat drepturile ce îi sunt garantate prin Convenție, este
inevitabil ca Guvernul pârât să fie uneori singurul care are acces
la informațiile capabile să confirme sau să infirme aceste

afirmații. Din acest motiv, faptul că Guvernul nu furnizează astfel
de informații, fără a da acestui lucru o justificare mulțumitoare,
poate nu numai să aducă atingere respectării de către un stat
pârât a obligațiilor ce îi revin conform art. 38 § 1 a) din
Convenție, ci și să îi permită Curții să tragă concluzii cu privire
la temeinicia susținerilor reclamantului (vezi Khoudoyorov
împotriva Rusiei, nr. 6.847/02, § 113, CEDO 2005-X (extrase);
pentru același principiu, din perspectiva art. 2, vezi hotărârile
Timurtaș împotriva Turciei, nr. 23.531/94, § 66, CEDO 2000-VI,
Akkum și alții împotriva Turciei, nr. 21.894/93, § 185,
CEDO 2005-II (extrase).
98. Pentru aplicarea acestor principii, fiind vorba de o
susținere ce pune la îndoială conformitatea cu art. 2 § 2 a unei
recurgeri la forță care provoacă moartea de către agenți ai
statului, în circumstanțe aflate sub controlul lor, Curtea a statuat
că imposibilitatea de a aduce lumină asupra circumstanțelor
exacte ale unei cauze nu ridică obstacole în calea constatării
unei încălcări materiale a art. 2, atunci când Curtea s-a aflat în
această imposibilitate din motive imputabile în mod obiectiv
organelor statului, și anume nerespectarea de către guvernul
pârât a obligației sale de a explica într-o manieră mulțumitoare
și convingătoare desfășurarea faptelor și de a expune elemente
care să permită respingerea susținerilor reclamanților
(Mansuroğlu împotriva Turciei, nr. 43.443/98, §§ 80 și 99—100,
26 februarie 2008, și jurisprudența citată în aceasta).
99. Această soluție a fost preferată de Curte datorită
apropierii dintre situația persoanelor găsite vătămate sau moarte
într-o zonă aflată sub controlul exclusiv al autorităților statului și
cea a deținuților, a căror stare de sănătate ține de răspunderea
statului. Astfel, Curtea a statuat că, în cele două cazuri,
persoanele în discuție se află într-o stare deosebit de vulnerabilă
față de autorități, iar evenimentele în discuție, în totalitatea lor
sau doar într-o mare parte, sunt cunoscute exclusiv de acestea
(vezi, mutatis mutandis, Akkum, menționată mai sus, § 211).
100. Prin urmare, Curtea apreciază, de această dată din
perspectiva art. 3, că imposibilitatea de a stabili circumstanțele
exacte în care o persoană a fost rănită, atunci când ea se afla
sub controlul agenților statului, nu o împiedică să ajungă la o
constatare a încălcării laturii materiale a acestui articol, în lipsa
stabilirii de către guvernul pârât a desfășurării faptelor într-o
manieră mulțumitoare și convingătoare, cu elemente de probă
în sprijinul său.
B. Aplicarea acestor principii în speță
1. Prima prindere a reclamantului și detenția sa din 28 până la
29 ianuarie 1998

a) Argumentele părților
101. Reclamantul susține că ar fi fost agresat la data de
28 ianuarie 1998 de către 12 polițiști care, după ce l-au bătut,
l-ar fi condus la secția de poliție din Hunedoara în portbagajul
mașinii. Acesta se plânge de loviturile pe care le-ar fi primit în
timp ce aștepta să fie audiat, precum și de condițiile inumane în
care ar fi petrecut noaptea de 28 spre 29 ianuarie 1998, închis
într-o cameră fără pat și fără toaletă, prins cu cătușele de o bară
metalică, fără să poată bea sau mânca și fără ca familia sa să
fie anunțată. În fine, partea interesată consideră că ancheta
începută în urma plângerilor sale penale nu a respectat cerințele
art. 3 din Convenție, în ceea ce privește latura sa procedurală.
102. Guvernul susține că, la prinderea reclamantului în data
de 28 ianuarie 1998, ăsingurul act de violență aplicat în vederea
imobilizării [sale]” a constat în stropirea lui cu gaz lacrimogen și
în punerea acestuia în cătușe și că aceste acte erau
proporționate, având în vedere necesitatea imobilizării părții
interesate. Acesta nu ar fi fost deloc agresat și nu ar fi prezentat
nicio adeverință medicală care să dovedească susținerile sale.
În ceea ce privește mărturia pe care a adus-o în fața Curții
pentru a-și susține pretențiile, ea ar fi îndoielnică, deoarece
același martor nu a semnalat actele de brutalitate polițienească

MONITORUL OFICIAL AL ROMÂNIEI, PARTEA I, Nr. 562/10.VIII.2010
cu ocazia depozițiilor pe care le-a dat la parchet și în fața
judecătorului, în cadrul procesului său penal.
Pentru a respinge susținerile reclamantului, Guvernul se
sprijină și pe concluziile anchetei conduse de parchetul militar
teritorial. Admițând că există neconcordanțe între depozițiile
polițiștilor în ceea ce privește desfășurarea intervenției lor și
numărul de polițiști care au participat la aceasta, Guvernul
justifică aceste concluzii prin faptul că, fiind repartizați în parcul
hotelului și în parcare la momentul evenimentelor, polițiștii nu au
intervenit toți în același moment.
103. În plus, Guvernul susține că reclamantul nu a fost supus
unor tratamente contrare art. 3 din Convenție în timpul detenției
sale în sala de reținere a Comisariatului de Poliție din
Hunedoara, în noaptea de 28 spre 29 ianuarie 1998; dimpotrivă,
partea interesată ar fi avut acces la toaletă, polițiștii i-ar fi oferit
hrană și nu i s-ar fi pus cătușele.
104. În final, Guvernul consideră că ancheta condusă de
procurorul parchetului militar teritorial a respectat cerințele de
celeritate și de eficiență prevăzute de art. 3 din Convenție.
105. Reclamantul răspunde că forța polițienească folosită în
momentul prinderii sale a fost disproporționată și că nu a
încercat sub nicio formă să îi atace pe polițiști. Acesta arată că
suferă de psihopatie de tip iritabil-impulsiv, pe care o califică
drept boală psihică, și că discernământul său este diminuat. Din
cauză că ar fi fost lovit în zona capului cu ocazia prinderii sale
din data de 28 ianuarie 1998, ar fi fost nevoie să se interneze în
spitalul psihiatric din Zam, unde ar fi fost îngrijit timp de o lună,
până la data de 9 martie 1998. În timpul internării sale,
simțindu-se mai în siguranță, acesta ar fi depus două plângeri
împotriva polițiștilor, la datele de 21 și 23 februarie 1998, însă,
în mod evident, a fost prea târziu pentru a obține o adeverință
cu privire la leziunile cauzate cu 3 săptămâni mai devreme. În
fine, martorul I. Șelaru i-ar fi declarat judecătorului că i-ar fi văzut
pe polițiști agresându-l, însă judecătorul nu l-ar fi lăsat să
termine și ar fi refuzat să consemneze această parte a
declarației.
106. În ceea ce privește detenția sa în sala de reținere,
reclamantul afirmă că ar fi avut mâinile legate cu cătușe de o
bară metalică, a cărei descriere ar figura în Ordinul
Inspectoratului General de Poliție nr. S/925/1994 privind sălile
de reținere. Deoarece și-a petrecut întreaga noapte de 28 spre
29 ianuarie 1998 imobilizat în acest fel, i-ar fi fost imposibil să
doarmă, să meargă la toaletă și să se hrănească. În acest sens,
reclamantul găsește prea puțin credibile declarațiile date după
mai mult de 4 ani de la incident de către polițiștii care l-au
supravegheat cu această ocazie.
b) Aprecierea Curții
107. Curtea se confruntă cu două versiuni divergente ale
circumstanțelor prinderii reclamantului și ale detenției sale din
28 până la 29 ianuarie 1998 la Comisariatul de Poliție din
Hunedoara.
108. Prin urmare, sarcina sa este să își formeze o opinie cu
privire la faptele denunțate de reclamant, analizând cu o atenție
deosebită datele ce i-au fost furnizate de părți.
i. În ceea ce privește prinderea reclamantului
α) Latura materială

109. În cauza de față, Curtea distinge două grupuri de
elemente referitoare la circumstanțele exacte ale prinderii
reclamantului din data de 28 ianuarie 1998. În primul rând,
aceasta dispune de textul a două dintre cele 3 declarații date de
un martor ocular, I. Șelaru, cu privire la evenimentele petrecute
la data de 28 ianuarie 1998.
110. Analizând prima declarație din data de 28 ianuarie 1998
(paragraful 16 de mai sus), Curtea observă că martorul a
declarat că nu este în măsură să indice cu certitudine care a fost
reacția reclamantului la sosirea polițiștilor. Circumstanțele ce au
caracterizat audierea martorului obligă Curtea să dea dovadă

19

de prudență în evaluarea acestei declarații. În acest sens, este
suficient să reamintim că I. Șelaru a fost condus la comisariatul
de poliție în același timp cu reclamantul, din motive ce rămân
incerte, că a dat declarația în fața ofițerilor ce aparțineau
aceleiași unități de poliție, întocmai ca aceia care l-au prins pe
reclamant, și că ulterior a fost lăsat liber.
111. În ceea ce privește cea de-a doua declarație dată de
I. Șelaru ca martor în fața Tribunalului Județean Hunedoara
(paragraful 66 de mai sus), dosarul lasă să se înțeleagă că
aceasta a corespuns afirmațiilor reclamantului, însă, deoarece
Guvernul a omis să prezinte referatul cu privire la desfășurarea
ședinței, cuvintele exacte ale acestei depoziții rămân
necunoscute.
112. În aceste circumstanțe, Curtea nu distinge niciun motiv
de a se îndoi de veridicitatea relatării reclamantului, în măsura
în care declarația scrisă de I. Șelaru în data de 10 mai 2000
(paragraful 13 de mai sus), pe care Guvernul a omis să o
comenteze, corespunde cu cea dată de același martor în fața
tribunalului județean cu privire la circumstanțele ce au
caracterizat prinderea din data de 28 ianuarie 1998 și la
încercările lipsite de izbândă de a le denunța judecătorului.
113. Această concluzie se impune cu atât mai mult cu cât
Curtea Supremă de Justiție a calificat drept ăcontrar
deontologiei, abuziv chiar” comportamentul polițiștilor în
momentul prinderii reclamantului în luna ianuarie 1998. În opinia
Curții, această recunoaștere a faptelor pretinse de reclamant
vine să confirme declarația lui I. Șelaru. O astfel de constatare,
neurmată de o reacție din partea organelor judiciare, este
capabilă să dea naștere unei prezumții de conivență sau, cel
puțin, de asentiment din partea instanțelor naționale față de
faptele reproșate agenților statului din perspectiva art. 3 din
Convenție.
114. Declarațiile succesive ale lui I. Șelaru, dintre care una
confirmă fără echivoc relatarea reclamantului, iar celelalte două
nu o infirmă sub niciun aspect, în concordanță cu constatarea
Curții Supreme de Justiție, precum și internarea reclamantului,
la cererea sa, în spitalul din Zam, după 5 zile de la prinderea sa,
constituie așadar primul grup de elemente relevante în analiza
susținerilor reclamantului.
115. În ceea ce privește al doilea grup, acesta constă în
elementele cunoscute numai de polițiștii care au participat la
operațiunea din data de 28 ianuarie 1998. Dacă există
documente referitoare la desfășurarea faptelor, trebuie constatat
că ele sunt deținute de organele statului pârât. Pentru a susține
afirmația că forța de care au făcut uz polițiștii pentru a-l aresta
pe reclamant s-a limitat la utilizarea gazului lacrimogen și a
cătușelor, ar fi trebuit ca poliția să se fi prezentat cu reclamantul
la medic în momentul reținerii sale. În lipsa unui examen medical
efectuat în acel moment, Guvernul își închide posibilitatea de a
respinge susținerile referitoare la loviturile aplicate reclamantului
în cap și în stomac.
116. Conștientă de necesitatea de a da dovadă de prudență
în analiza evenimentelor cu beneficiul de a putea reveni
[Bubbins împotriva Regatului Unit, nr. 50.196/99, § 147, CEDO
2005-II (extrase)], Curtea este pregătită să admită că, în anumite
circumstanțe, poliția poate recurge la un anumit grad de forță,
poate utiliza gaz lacrimogen și cătușe pentru a imobiliza un
suspect.
117. Mai rămâne de aflat dacă, în speță, recurgerea la astfel
de metode era indispensabilă. În circumstanțe precum cele din
cauza de față, Curtea se cuvine să insiste în analiza sa asupra
pregătirii arestării. În acest sens, ea observă că reclamantul era
înscris la autoritățile publice ca suferind de psihopatie de tip
iritabil-impulsiv din anul 1994 și că, potrivit afirmațiilor polițistului
N.B. (paragraful 10 de mai sus), afecțiunea de care suferea

20

MONITORUL OFICIAL AL ROMÂNIEI, PARTEA I, Nr. 562/10.VIII.2010

reclamantul era cunoscută de serviciile de poliție de mai mulți
ani.
118. De asemenea, Curtea constată că operațiunea condusă
de poliție la data de 28 ianuarie 1998 a fost planificată, fiind
vorba de organizarea unui flagrant delict asupra unei persoane
cunoscute de serviciile de poliție. Cu toate acestea, nu pare să
fi fost prevăzută nicio măsură specifică pentru a preveni riscurile
inerente unei operațiuni care ar implica prinderea unei persoane
ce prezenta tulburări comportamentale, care s-ar fi putut
manifesta prin riposte agresive și a cărei capacitate de
autocontrol, așa cum precizează raportul de expertiză din
26 martie 1998, era suprimată în timpul acestor episoade. În
cazul concret, reclamantul fiind cunoscut, ar fi putut fi mobilizate
forțe de poliție mai numeroase în vederea arestării sale sau, în
absența acestei măsuri, s-ar fi putut folosi o furgonetă specială,
pentru a evita să fie transportat în portbagajul mașinii de poliție.
119. În ceea ce privește loviturile ce i-au fost date în regiunea
capului, din dosar reiese că, după 5 zile de la prima sa prindere,
la data de 4 februarie 1998, reclamantul a fost internat la spitalul
psihiatric din Zam. Totuși, Guvernul nu a depus la dosar copia
dosarului reclamantului din momentul internării sale în acest
spital, în ciuda cererii adresate de Curte la data de 19 martie
2002.
120. Astfel, omițând să supună partea interesată unui
examen medical imediat după prinderea sa și să furnizeze
informațiile obținute după 5 zile de la aceasta, Guvernul și-a
anulat posibilitatea de a respinge susținerile reclamantului în
ceea ce privește loviturile primite.
121. În aceste condiții, Curtea apreciază că reclamantul a
suferit tratamente contrare art. 3 din Convenție.
β) Latura procedurală

122. În ceea ce privește ancheta inițiată pornind de la
plângerile depuse de reclamant, pentru a fi considerată
eficientă, aceasta ar fi trebuit să includă, de exemplu, investigații
detaliate și eficiente, care să conducă la stabilirea
circumstanțelor exacte ale prinderii reclamantului și, dacă ar fi
fost cazul, la identificarea și la pedepsirea vinovaților, precum și
să permită accesul efectiv al reclamantului la procedura de
anchetă (Ay împotriva Turciei, nr. 30.951/96, §§ 59—60,
22 martie 2005; Pantea împotriva României, menționată mai
sus, § 199).
123. Curtea reamintește că a statuat deja în mai multe cauze
împotriva României că anchetele conduse de procurorii militari
ridicau îndoieli serioase prin faptul că aceștia nu erau
independenți prin raportare la polițiștii pe care trebuia să îi
cerceteze
(Barbu
Anghelescu
împotriva
României,
nr. 46.430/99, § 67, 5 octombrie 2004; Bursuc împotriva
României, nr. 42.066/98, § 107, 12 octombrie 2004).
124. În acest sens, Curtea constată că, în ciuda stării
vulnerabile a reclamantului, procurorul militar s-a limitat la a
constata în rezoluția sa de neîncepere a urmăririi penale din
22 mai 1998 că partea interesată nu prezentase niciun certificat
medical în sprijinul susținerilor sale. Astfel, procurorul nu a
considerat necesar să identifice alți martori în afara polițiștilor
care să fi participat la prinderea din 28 ianuarie 1998, nici să
audieze martorii ce fuseseră identificați, cum ar fi I. Șelaru,
pentru a stabili desfășurarea exactă a incidentului în discuție.
De asemenea, procurorul nu i-a audiat nici pe membrii familiei
reclamantului și a omis să cerceteze dacă dosarul părții
interesate de la spitalul psihiatric din Zam conținea precizări
referitoare la susținerile sale de rele tratamente.
125. Dacă din dosarul anchetei reiese că polițiștii cercetați
au dat declarații, Curtea se află în imposibilitatea de a stabili
dacă procurorul a putut să îi interogheze el însuși sau dacă era
vorba de depoziții scrise ce îi fuseseră comunicate, conform
practicii obișnuite folosite atunci când sunt puși sub acuzare

polițiști. Dosarul nu lasă să se înțeleagă nici dacă aceste
depoziții au fost date în cadrul procedurii pornite împotriva
reclamantului sau cu privire la plângerea acestuia împotriva
polițiștilor. În plus, Curtea observă că nicio confruntare între
reclamant și aceștia nu a fost organizată, deși relatările lor
referitoare la evenimentele din 28 ianuarie 1998 erau divergente
în puncte esențiale.
126. Rezoluția de neîncepere a urmăririi penale din 22 mai
1998 reflectă, pe de altă parte, aceste lipsuri, în măsura în care
procurorul s-a mulțumit să rezume în cadrul acesteia faptele pe
care le considera stabilite, fără nicio trimitere la probele ce
fuseseră strânse în cadrul anchetei și fără nicio analiză a
acestora. În ceea ce îl privește pe procurorul ierarhic superior,
acesta a confirmat neînceperea urmării penale, tot fără a o
motiva.
127. În concluzie, ancheta efectuată cu privire la plângerile
penale ale reclamantului a dus la o rezoluție de neîncepere a
urmăririi penale bazată exclusiv pe declarația părții interesate
din 20 martie 1998 și pe probe neidentificate în rezoluția
respectivă. În opinia Curții, această anchetă este departe de a
respecta cerințele de eficiență și efectivitate pe care le impune
art. 3 din Convenție (Sultan Öner și alții împotriva Turciei,
nr. 73.792/01, §§ 139—143, 17 octombrie 2006).
128. Aceste elemente îi sunt suficiente Curții pentru a
constata, ținând cont de condițiile în care s-a desfășurat
prinderea reclamantului în data de 28 ianuarie 1998, încălcarea
art. 3 din Convenție, atât sub aspectul laturii sale materiale, cât
și pe latura sa procedurală.
ii. În ceea ce privește detenția din 28 până la 29 ianuarie 1998 la
Comisariatul de Poliție din Hunedoara
α) Latura materială

129. În acest moment, Curtea trebuie să analizeze condițiile
în care reclamantul afirmă că ar fi petrecut noaptea de 28 spre
29 ianuarie 1998 în sala de reținere a Comisariatului de Poliție
din Hunedoara.
Curtea se arată deosebit de preocupată de susținerile
reclamantului, având în vedere circumstanțele ce au caracterizat
prinderea părții interesate și starea sa psihică. Sub acest din
urmă aspect, Curtea constată că antecedentele medicale ale
reclamantului fuseseră aduse la cunoștința polițiștilor de către
acesta, după cum se arată în procesul-verbal întocmit cu ocazia
plasării sale în sala de reținere.
130. În acest context, Curtea apreciază că este important să
reamintească faptul că interdicția generală enunțată la art. 3 din
Convenție le impune autorităților naționale obligația de a veghea
asupra sănătății și confortului general ale unui deținut, ceea ce
presupune, printre altele, obligația de a-l hrăni corespunzător
(vezi Ilașcu și alții împotriva Moldovei și Rusiei [MC],
nr. 48.787/99, § 451, CEDO 2004-VII; Moisejevs împotriva
Letoniei, nr. 64.846/01, § 78, 15 iunie 2006).
131. Curtea observă în continuare că nu au apărut
controverse între părți cu privire la faptul că în sala de reținere
în care reclamantul a fost ținut singurul mobilier erau niște bănci
metalice, precum și o bară metalică a cărei destinație era să
permită legarea cu ajutorul cătușelor a persoanelor violente.
Referitor la acest lucru, Curtea face trimitere la constatările
Comitetului European pentru Prevenirea Torturii referitoare la
echiparea defectuoasă a sălilor de reținere, precum și la practica
ce consta în legarea cu cătușe de diversele piese de mobilier a
persoanelor reținute în aceste săli (paragraful 89 de mai sus).
132. Curtea nu consideră necesar să mai insiste asupra
susținerilor reclamantului, contestate de Guvern, conform cărora
acesta a fost lipsit de hrană în timpul nopții și nu a putut merge
la toaletă.
133. Într-adevăr, Curții îi este suficient să constate faptul că
reclamantul și-a petrecut noaptea următoare prinderii sale într-o

MONITORUL OFICIAL AL ROMÂNIEI, PARTEA I, Nr. 562/10.VIII.2010
sală prevăzută numai cu bănci metalice, vădit nepotrivită pentru
detenția unei persoane ce prezenta probleme medicale precum
cele de care suferea reclamantul, și fără niciun examen medical.
134. Ținând cont de vulnerabilitatea reclamantului, prins cu
câteva ore mai înainte în condiții pe care Curtea le-a considerat
contrare art. 3 din Convenție, aceasta consideră că starea de
angoasă inerentă condițiilor descrise a fost fără îndoială
exacerbată de faptul că supravegherea sa a fost încredințată
unor polițiști ce participaseră la prinderea sa.
135. Aceste considerente determină Curtea să constate că
condițiile în care reclamantul a fost ținut în noaptea de 28 spre
29 ianuarie 1998 în sala de reținere a Comisariatului de Poliție
din Hunedoara au constituit un tratament degradant, contrar
art. 3 din Convenție.
β) Latura procedurală

136. În ceea ce privește ancheta începută în urma celor două
plângeri ale reclamantului prin care acesta denunța, printre
altele, condițiile de detenție din sala de reținere și, în mod
special, faptul că a fost ținut cu cătușe întreaga noapte, Curtea
nu distinge niciun element capabil să ducă la o concluzie diferită
de cea la care a ajuns cu privire la susținerile de rele tratamente
aplicate cu ocazia prinderii reclamantului, și anume că această
anchetă a fost lipsită de efectivitatea impusă de art. 3 din
Convenție. Referitor la acest lucru, Curtea se limitează la a
constata că rezoluția de neîncepere a urmăririi penale din
22 mai 1998 nu conține nicio trimitere la afirmațiile reclamantului
referitoare la condițiile materiale de detenție din sala de reținere
a Comisariatului de Poliție din Hunedoara.
137. Pe scurt, este cazul să se constate încălcarea art. 3 din
Convenție, sub aspectul laturii sale materiale, precum și pe
latura sa procedurală, din cauza condițiilor în care a fost ținut
reclamantul în noaptea de 28 spre 29 ianuarie 1998 și a
ineficienței anchetei referitoare la acestea, desfășurată de
parchetul militar teritorial.
2. Prinderea reclamantului la data de 11 martie 1998 și detenția
sa până la data de 4 iunie 1998 la Comisariatul de Poliție din Deva

a) Argumentele părților
138. Reclamantul susține că ar fi suferit rele tratamente la
data de 11 martie 1998: câțiva polițiști ar fi pătruns ilegal în
apartamentul său, l-ar fi tras afară și l-ar fi snopit în bătaie cu
lovituri de picioare, apoi l-ar fi condus la comisariat în lipsa unui
mandat de arestare. În ceea ce privește regimul detenției sale
până la data de 4 iunie 1998, reclamantul susține că ar fi fost
imobilizat timp de 16 zile cu ajutorul dispozitivului ăT”, cu
picioarele și mâinile prinse în lanțuri, că ar fi petrecut restul de
81 de zile de detenție cu picioarele prinse în lanțuri și că,
ocazional, ar fi fost legat de pat. În timpul acestor 81 de zile nu
și-ar fi putut vedea familia și nu ar fi putut beneficia de asistență
medicală adecvată, ceea ce i-ar fi determinat o situație de
dependență, frustrare, umilință și de angoasă. Pe tot parcursul
perioadei în care ar fi fost legat de pat, nu ar fi putut să se spele,
să mănânce singur sau să meargă la toaletă și să se miște și ar
fi fost nevoit să apeleze la colegii săi de celulă pentru a-și
satisface nevoile fiziologice. Această situație i-ar fi cauzat o
suferință și o umilință teribilă, pe care o califică drept tortură. În
fine, el susține că în timpul procesului său penal, a fost dus în
fața Tribunalului Județean Hunedoara cu cătușe la mâini și cu
lanțuri la picioare și că aceste dispozitive de imobilizare nu i-au
fost scoase în timpul ședințelor publice. El consideră că
expunerea sa în acest mod în fața judecătorilor, a avocaților, a
familiei sale și a altor persoane constituie un tratament
degradant.
139. Reclamantul mai susține că plângerile sale referitoare la
relele tratamente ce i-ar fi fost aplicate cu ocazia prinderii sale

21

din data de 11 martie 1998 nu au făcut obiectul unor investigații
din partea autorităților naționale competente.
140. Guvernul subliniază caracterul periculos al
reclamantului, care ar fi fost pregătit să recurgă la acte de
violență de îndată ce nu se mai afla într-o situație familiară și
ale cărui reacții ar fi fost disproporționate cu situația cu care era
confruntat. Guvernul califică psihopatia de care suferă
reclamantul drept boală psihică și susține că această boală este
capabilă să îi accentueze înclinația spre violență. La data de
11 martie 1998, petentul i-ar fi amenințat cu un briceag pe
polițiștii veniți să îl aresteze și chiar l-ar fi lovit pe unul dintre ei
cu un topor. Polițiștii nu ar fi făcut uz excesiv de forță, având în
vedere caracterul periculos, violent și antisocial al reclamantului.
Guvernul recunoaște totuși că, în lipsa unei anchete oficiale
asupra circumstanțelor prinderii, este greu de evaluat gradul de
forță utilizată împotriva reclamantului în momentul ridicării sale.
În ceea ce privește condițiile de detenție, Guvernul afirmă că
reclamantul a avut picioarele legate cu lanțuri timp de 10 zile, și
nu 81 de zile, drept sancțiune pentru diferitele abateri de la
regulamentul de ordine interioară al instituției de detenție în care
fusese plasat. Această sancțiune ar fi avut ca scop protejarea
persoanelor deținute în aceeași celulă, și nu umilirea sau
înjosirea reclamantului. În timpul detenției sale, reclamantul ar fi
putut să meargă în mod liber la toaletă; el ar fi beneficiat de
asistență medicală adecvată și ar fi primit de 8 ori vizita
medicului instituției. În plus, el ar fi avut contacte cu familia sa,
deoarece a primit de la aceasta 3 pachete.
141. Reclamantul consideră că numărul de polițiști prezenți
la reținerea sa era în mod evident disproporționat față de scopul
urmărit, și anume obligarea sa de a prezenta în fața parchetului
adeverințele medicale cerute. Polițiștii l-ar fi hărțuit pentru a-l
face să cedeze din punct de vedere psihic și, astfel, ar fi dat
poliției un motiv să îl aresteze. Reclamantul reiterează faptul că
a avut picioarele legate cu lanțuri în cele 81 de zile de detenție
la Comisariatul de Poliție din Deva și susține că acest regim este
contrar standardelor internaționale în materie de persoane
deținute, printre care și anexa la Recomandarea nr. R (87) 3 din
12 februarie 1987 a Comitetului de Miniștri al Consiliului Europei,
și nu se putea justifica.
În ceea ce privește reacțiile sale de irascibilitate, consecință
a handicapului său atestat de autoritățile medicale încă din anul
1994, reclamantul susține că nu a primit un tratament medical
adecvat, capabil să îi stabilizeze starea psihică, ci i s-au prescris
de către medicul instituției de detenție numai calmante utilizate
în caz de insomnie.
b) Aprecierea Curții
142. Ca și în cazul circumstanțelor ce au caracterizat prima
prindere a reclamantului și detenția sa din 28 până la 29 ianuarie
1998, Curtea observă că versiunile părților în ceea ce privește
desfășurarea faptelor diferă sub aspecte esențiale. Astfel, spre
deosebire de reclamant, Guvernul susține că utilizarea forței la
prinderea sa a fost necesară tocmai din cauza reacției petentului
față de polițiști și că forța folosită a rămas proporțională cu
opoziția manifestată de acesta. În plus, regimul aplicat
reclamantului în timpul detenției sale la centrul de detenție al
Comisariatului Central de Poliție din Deva ar fi fost justificat de
comportamentul său violent.
i. În ceea ce privește condițiile prinderii
α) Latura materială

143. În analizarea circumstanțelor ce au caracterizat
prinderea reclamantului din data de 11 martie 1998, sarcina
Curții se dovedește a fi deosebit de dificilă deoarece, după cum
admite și Guvernul în observațiile sale, autoritățile naționale nu
au efectuat investigații referitoare la susținerile de rele
tratamente formulate de reclamant.
Prin urmare, Curtea se vede constrânsă să își limiteze
analiza la documentele depuse de părți la dosar, înțelegându-se

22

MONITORUL OFICIAL AL ROMÂNIEI, PARTEA I, Nr. 562/10.VIII.2010

faptul că va putea trage concluzii din absența investigațiilor, în
măsura în care elementele pe care le deține nu îi permit să
stabilească în mod clar și neechivoc desfășurarea faptelor
contestate.
144. În speță, Curtea observă că, astfel cum a afirmat
reclamantul, după ce l-au imobilizat, polițiștii i-au aplicat lovituri
de picioare înainte să îl conducă la comisariatul de poliție.
Această versiune a faptelor, menținută în mod constant de către
reclamant în fața autorităților interne, în special în depozițiile
sale în fața procurorului din data de 11 martie 1998, este
susținută de declarațiile celor 2 martori oculari, mama părții
interesate și domnul Stoica (paragrafele 29—30). În declarațiile
lor din data de 10 mai 2000, cei 2 martori au afirmat într-adevăr
că i-au văzut pe polițiști lovindu-l cu picioarele pe reclamant.
145. Curtea nu distinge motive pentru a pune la îndoială
credibilitatea acestor declarații, cu atât mai mult cu cât, pe de o
parte, Guvernul admite că a fost folosită forța în vederea
imobilizării reclamantului și, pe de altă parte, deoarece este
imposibil, în absența unei anchete, să se stabilească dacă forța
utilizată cu această ocazie a fost proporțională cu
comportamentul reclamantului. Desigur, acesta din urmă a fost
văzut de un medic chiar în ziua arestării sale preventive. Totuși,
Curtea nu este sub nicio formă convinsă de caracterul riguros și
aprofundat al examenului practicat cu această ocazie.
Într-adevăr, spre deosebire de situația altor deținuți, fișa acestui
examen medical nu indică ora la care a avut loc. În plus,
singurele mențiuni înscrise în registrul medical se referă la
antecedentele medicale ale reclamantului și constată faptul că
acesta putea suporta condițiile de privare de libertate. Astfel, nu
se menționează rezultatul exact al investigațiilor și nici actele
medicale efectuate la acest examen, pe baza cărora medicul a
evaluat aptitudinea reclamantului de a suporta detenția înainte
de a-l declara ăapt de detenție”. În final, Curtea acordă o
importanță deosebită faptului că medicul nu a precizat că l-ar fi
examinat cu stetoscopul pe reclamant și nici nu a constatat în
mod formal lipsa urmelor de violență de pe corpul părții
interesate, lipsa mențiunilor în acest sens neputând în sine, în
circumstanțe precum cele ce au caracterizat reținerea
reclamantului, să infirme susținerile acestuia.
146. Curtea reamintește că nivelul probatoriului impus de
art. 3 poate fi atins prin intermediul unei sume de indicii suficient
de grave, exacte și concordante, așa cum este cazul în speță.
Într-adevăr, în aprecierea sa, Curtea nu poate face abstracție
de faptul că autoritățile naționale sunt cele care dețin singurul
mijloc de probă care ar putea să confirme sau să infirme aceste
susțineri, și anume caseta video înregistrată în momentul
prinderii reclamantului. Or, acest mijloc de probă nu i-a fost
prezentat Curții, iar explicația Guvernului, care susține că ar fi
distrus caseta video deoarece nu putea fi folosită ca probă în
procesul penal al reclamantului, nu convinge Curtea, din
moment ce Guvernul nu a furnizat nici decizia autorității
competente de a o distruge și nici actul procedural care să
ateste executarea acestei decizii, și nici nu a formulat vreun
comentariu cu privire la originea înregistrării cu prinderea
reclamantului prezentată la televiziune (paragraful 38 de mai
sus).
În acest sens, Curtea consideră că este cazul să
reamintească faptul că, atunci când numai statul pârât are acces
la informațiile care ar putea confirma sau infirma susținerile unui
reclamant, faptul că acesta nu furnizează aceste informații, fără
a oferi vreo justificare satisfăcătoare pentru omisiunea sa, îi
poate permite Curții să tragă concluzii referitoare la temeinicia
susținerilor reclamantului (Akkum și alții, menționată mai sus,
§ 209).
147. În speță, având în vedere tulburările de personalitate
pe care le prezenta reclamantul, precum și propria versiune a
faptelor, Curtea poate admite, astfel cum a procedat și în ceea

ce privește prinderea din 28 ianuarie 1998, că recurgerea la un
anumit grad de forță pentru a-l dezarma pe reclamant ar fi putut
fi impusă de reacția părții la încercările forțelor de ordine de a
executa un mandat de aducere.
Cu toate acestea, având în vedere că în speță nu era vorba
de o operațiune inopinată și că tulburările de personalitate ale
reclamantului erau cunoscute de forțele de ordine, Curtea nu își
poate explica de ce autoritățile nu au luat nicio măsură pentru a
preveni eventualele riscuri. Dimpotrivă, acțiunile polițiștilor care
s-au prezentat la domiciliul reclamantului în jurul orei 5,00
dimineața, îmbrăcați în civil, fără mandat de percheziție sau de
aducere, au determinat în mod sigur o creștere a nivelului de
tensiune, făcând astfel previzibilă opoziția reclamantului.
148. Tocmai din cauza acestui comportament inițial al
polițiștilor, în speță, reacția ulterioară a reclamantului nu ar putea
simplifica sarcina probei ce îi revine Guvernului, care trebuie să
demonstreze că forța folosită în timpul intervenției nu a fost
excesivă sau disproporționată (vezi, per a contrario, Abdulkadir
Aktaș împotriva Turciei, nr. 38.851/02, § 83, 31 ianuarie 2008).
149. Curtea observă că incidentul în cauză a fost menționat
de instanțele interne numai cu ocazia procedurii penale
îndreptate împotriva reclamantului pentru acuzația de trafic de
mercur și cea de ultraj verbal. Or, hotărârile instanțelor naționale
nu reușesc să convingă asupra proporționalității forței utilizate
de organele de poliție deoarece, pe de o parte, măsurile luate de
polițiști pentru a-l imobiliza pe reclamant nu au fost deloc
descrise în cadrul acestora, iar, pe de altă parte, probele ce au
stat la baza declarării reclamantului ca vinovat de infracțiunea de
ultraj nu au fost precizate.
150. În aceste condiții, în lipsa unei anchete oficiale și
efective cu privire la susținerile reclamantului, astfel cum
recunoaște Guvernul în observațiile sale, Curții îi este imposibil
să stabilească dacă forța utilizată a rămas proporțională cu
opoziția manifestată de reclamant.
151. Situația ar fi putut fi alta dacă reclamantul ar fi fost supus
înainte de încarcerarea sa unui examen medical conform legii,
în urma căruia medicul ar fi constatat în mod categoric lipsa
oricăror urme de violență pe corpul său. Întrucât Guvernul nu a
furnizat elemente care să poată respinge susținerile
reclamantului în ceea ce privește caracterul excesiv al forței
utilizate pentru a-l imobiliza, Curtea nu poate decât să constate
temeinicia capătului de cerere.
152. Curtea subliniază și că, în decizia sa din 20 februarie
2000, Curtea Supremă de Justiție a calificat drept abuzive
acțiunile polițiștilor cu ocazia prinderii reclamantului. Pentru
Curte, această constatare confirmă nu numai realitatea faptelor
susținute de partea interesată, ci și lipsa de proporționalitate
dintre intervenția forțelor de ordine și opoziția manifestată de
reclamant.
153. Aceste motive îi sunt suficiente Curții pentru a
concluziona în sensul că, la prinderea sa, reclamantul a fost
victima unui recurs excesiv la forță, constând în lovituri aplicate
acestuia, acte de violență ce constituie tratamente inumane.
Prin urmare, a avut loc încălcarea art. 3 din Convenție sub
aspectul laturii sale materiale, din cauza circumstanțelor ce au
caracterizat prinderea reclamantului în data de 11 martie 1998.
β) Latura procedurală

154. În decizia sa asupra admisibilității din data de
14 decembrie 2004, Curtea a observat că reclamantul
denunțase de mai multe ori autorităților relele tratamente suferite
la data de 11 martie 1998, fără ca acest lucru să determine o
anchetă în acest sens.
155. În aceste condiții, Curtea consideră că lipsa totală de
reacție a autorităților sesizate cu pretențiile reclamantului în
ceea ce privește prinderea sa din data de 11 martie 1998

MONITORUL OFICIAL AL ROMÂNIEI, PARTEA I, Nr. 562/10.VIII.2010
constituie, fără nicio îndoială, o încălcare a art. 3 din Convenție
sub aspectul laturii sale procedurale.
ii. În ceea ce privește condițiile de detenție la Comisariatul de Poliție
din Deva
α) Latura materială

156. Curtea constată că relele tratamente denunțate de
reclamant constau în imobilizarea sa cu ajutorul dispozitivului
ăT” timp de cel puțin 16 zile și prin legarea lanțurilor la picioare
în timpul celor 81 de zile petrecute în arest preventiv la
Comisariatul de Poliție din Deva. În plus, reclamantul se plânge
că nu a primit îngrijiri medicale adecvate stării sale de sănătate.
În fine, el susține o încălcare distinctă a art. 3 din Convenție din
cauza prezentării sale în fața Tribunalului Județean Hunedoara
cu cătușe la mâini și cu lanțuri la picioare.
157. În speță, informațiile cuprinse în adresa din data de
19 noiembrie 1999 a Inspectoratului Județean de Poliție
Hunedoara îi permit Curții să stabilească faptul că, în lunile
martie și aprilie 1998, pe când se afla la Comisariatul de Poliție
din Deva, reclamantul a fost supus unei sancțiuni cu izolarea
celulară pentru 25 de zile, măsură însoțită de fiecare dată de
imobilizarea sa cu ajutorul cătușelor la mâini și al lanțurilor la
picioare. Din această adresă mai reiese că ambele măsuri în
discuție i-au fost aplicate reclamantului ca sancțiune pentru
diferite abateri de la regulamentul de ordine interioară.
158. De asemenea, din adresa menționată mai sus reiese
că în timpul detenției sale la comisariatul de poliție, reclamantul
a fost imobilizat cu ajutorul cătușelor la mâini sau al lanțurilor la
picioare de fiecare dată când a fost dus la interogatoriu, precum
și ăcu alte ocazii, pentru a-l împiedica de la acțiuni agresive și de
la automutilare” (paragraful 44 de mai sus). Pe de altă parte,
Curtea observă că, în adresa sa din data de 11 iunie 2002,
Direcția Generală a Penitenciarelor nu a exclus posibilitatea ca
reclamantul să fi avut picioarele și mâinile legate cu ajutorul
dispozitivului ăT” în timpul celor 81 de zile petrecute în detenție
la Comisariatul de Poliție din Deva (paragraful 50 de mai sus) și
că Guvernul nu a comentat acest document.
159. În aceste circumstanțe, din moment ce elementele de
probă menționate mai sus susțin la prima vedere versiunea
prezentată de reclamant, Curtea consideră că Guvernului îi
revine obligația de a preciza care au fost măsurile de
constrângere aplicate reclamantului, precum și durata lor,
comunicându-i procesele-verbale referitoare la episoadele în
care comportamentul reclamantului ar fi făcut necesară
imobilizarea sa. Or, astfel de documente nu i-au fost prezentate,
astfel încât Curtea nu poate stabili cu exactitate numărul de zile
în care reclamantul a fost imobilizat cu lanțuri.
În orice caz, Curtea nu va mai insista asupra acestei
chestiuni, dat fiind faptul că, în cauza de față, îi este suficient să
constate că măsurile de constrângere în discuție i-au fost
aplicate reclamantului nu doar o dată, dar și pe perioade lungi
în timpul detenției sale la Comisariatul de Poliție din Deva.
160. Prin urmare, Curtea consideră a fi un fapt cert faptul că,
în perioada incriminată, reclamantul a fost plasat în izolare
celulară timp de 25 de zile și că a fost imobilizat de mai multe ori
și timp de mai multe zile cu ajutorul cătușelor la mâini și al
lanțurilor la picioare, precum și cu ajutorul dispozitivului ăT”. În
plus, deoarece Guvernul nu a contestat versiunea reclamantului,
Curtea consideră de asemenea un lucru deja stabilit faptul că,
în prezentările sale în fața Tribunalului Județean Hunedoara, în
cadrul ședințelor de judecată, reclamantului i s-a impus să
poarte lanțuri la picioare și cătușe.
161. În trecut, Curtea a avut ocazia de a analiza
compatibilitatea utilizării cătușelor și a altor instrumente de
constrângere cu dispozițiile art. 3 din Convenție. Astfel, ea a
statuat că recurgerea la astfel de mijloace de constrângere nu
ridică în mod normal nicio problemă în ceea ce privește art. 3
atunci când ea este legată de o detenție legală și nu este însoțită

23

de utilizarea forței sau expunerea în public dincolo de ceea ce
se poate considera ca necesar în limite rezonabile. În acest
sens, trebuie luat în considerare, de exemplu, înlăturarea
pericolului ca persoana să fugă sau să producă vătămări sau
alte prejudicii (Raninen împotriva Finlandei, menționată mai sus,
p. 2.822, § 56; Mathew împotriva Olandei, nr. 24.919/03, § 180,
CEDO 2005—IX).
Atunci când s-a recurs la mijloace de constrângere, Curții îi
revine obligația de a stabili dacă nu s-a depășit, în ceea ce
privește utilizarea forței, gradul de proporționalitate impus de
comportamentul reclamantului (Koutcherouk împotriva Ucrainei,
nr. 2.570/04, §§ 140—145, CEDO 2007—...). În ceea ce privește
analiza necesității de a imobiliza persoanele deținute în afara
mediului penitenciar, Curtea acordă o importanță deosebită
circumstanțelor fiecărei spețe în parte și se pliază unei analize
de la caz la caz (Gorodnitchev împotriva Rusiei, nr. 52.058/99,
§ 102, 24 mai 2007).
162. În speță, Curtea constată mai întâi că, potrivit afirmațiilor
Guvernului, izolarea celulară și imobilizarea reclamantului au
fost aplicate drept sancțiuni, în special pentru faptul că a distrus
componente ale sistemului de iluminat natural din celulă, pentru
că a proferat amenințări împotriva celorlalți deținuți, pentru că a
lovit în ușă și că a scos țipete.
163. Totuși, Curtea reamintește că tratamentul denunțat ca
fiind contrar art. 3 din Convenție a constat nu numai în
imobilizarea reclamantului cu ajutorul cătușelor, dar și în
utilizarea lanțurilor la picioare pe o perioadă de timp care, în mod
evident, a depășit cele 25 de zile de izolare celulară impuse
reclamantului.
164. Curtea nu dispune de niciun raport de incident care,
potrivit afirmațiilor Guvernului, ar fi făcut necesare izolarea și
imobilizarea reclamantului. Astfel, Guvernul nu a prezentat nici
procesele-verbale referitoare la aceste episoade, nici fișele
medicale întocmite cu aceste ocazii, deși a susținut în
observațiile sale că reclamantul fusese examinat de un medic
înainte de plasarea sa în izolare celulară. Omițând să trimită
aceste documente, Guvernul și-a suprimat încă de la început
posibilitatea de a dovedi că măsurile de constrângere aplicate
reclamantului au fost impuse de comportamentul acestuia și că
perioada în care au fost aplicate aceste măsuri nu depășise
strictul necesar pentru a-l disciplina pe reclamant.
165. În orice caz, admițând chiar că, din cauza tulburărilor
sale comportamentale, reclamantul ar fi putut să se manifeste în
modul descris de Guvern, Curtea nu poate admite argumentele
acestuia în ceea ce privește necesitatea de a-l imobiliza.
Într-adevăr, ea consideră ca lipsită de relevanță justificarea
întemeiată pe necesitatea de a-i proteja pe codeținuți împotriva
manifestărilor agresive ale reclamantului, deoarece plasarea în
izolare celulară ar fi fost mai mult decât suficientă în acest scop.
166. Dacă reclamantul reprezenta un pericol pentru propria
persoană, astfel cum susține Guvernul, Curtea remarcă faptul
că plasarea în izolare celulară și imobilizarea părții în cauză, în
lipsa unui examen medical prealabil care să permită stabilirea
compatibilității stării sale psihice cu o astfel de măsură și, la
modul mai general, aptitudinea sa pentru viața în detenție,
departe de a se dovedi necesare, ridică o problemă distinctă în
ceea ce privește obligațiile ce le revin statelor în temeiul art. 3
din Convenție.
167. Într-adevăr, astfel cum a mai afirmat Curtea în mai multe
rânduri, autoritățile au obligația de a proteja sănătatea
persoanelor private de libertatea lor și, în acest context, lipsa
îngrijirilor medicale adecvate poate constitui un tratament
contrar art. 3 din Convenție (Kudła împotriva Poloniei [MC],
nr. 30.210/96, § 94, CEDO 2000—XI; Keenan împotriva
Regatului Unit, nr. 27.229/95, § 111, CEDO 2001—III).

24

MONITORUL OFICIAL AL ROMÂNIEI, PARTEA I, Nr. 562/10.VIII.2010

168. În speță, reclamantul prezenta la data evenimentelor
severe tulburări de personalitate care, conform raportului de
expertiză psihiatrică din 26 martie 1998 al Laboratorului
județean de medicină legală din Hunedoara, presupuneau
ăo diminuare a câmpului conștiinței” și ăo nevoie imperioasă de
a se manifesta într-un mod agresiv și antisocial” (paragraful 82
de mai sus), care îl lipseau de autocontrol în timpul acestor
episoade. În plus, în aceste condiții, discernământul său era
diminuat. Or, atât existența tulburărilor de personalitate la
reclamant, cât și modul în care acestea se manifestau, erau
cunoscute de autorități cu mult timp înainte de examenul
psihiatric din 26 martie 1998 (paragrafele 10, 80—83 de mai
sus).
169. Curtea observă în continuare că reclamantul a fost
plasat în izolare celulară și imobilizat de două ori pentru o
perioadă totală de cel puțin 25 de zile, fără ca autoritățile să fi
cerut în prealabil opinia unui medic psihiatru. În ceea ce privește
expertiza psihiatrică din 26 martie 1998, ea avea ca unic scop
să stabilească dacă reclamantul avea discernământ, în
contextul faptelor de care era acuzat.
În plus, niciun element din dosar nu indică faptul că
reclamantul ar fi beneficiat de un control psihiatric în perioada
petrecută în izolare celulară. Dimpotrivă, din adresa din data de
19 noiembrie 1999 a Inspectoratului Județean de Poliție
Hunedoara reiese că singurele persoane autorizate să îl viziteze
pe reclamant au fost șeful departamentului de cercetări penale
și ofițerul responsabil cu persoanele deținute.
170. Pe scurt, Curtea consideră că, având în vedere
antecedentele medicale ale reclamantului, tulburările
comportamentale care s-au manifestat imediat după arestarea
sa preventivă și care ar fi putut să pună în pericol propria
persoană a reclamantului, autorităților le revenea sarcina de a-l
supune de îndată unui examen efectuat de un medic psihiatru
pentru a determina compatibilitatea stării sale psihice cu
detenția, precum și măsurile terapeutice ce trebuiau luate în
cazul său special.
171. În ceea ce privește perioadele în care reclamantul a
avut picioarele legate cu lanțuri, Curții îi este suficient să
constate că Guvernul nu a adus nicio justificare pentru această
măsură.
172. Guvernul nu a încercat nici să dovedească necesitatea
de a-l imobiliza pe reclamant în timpul înfățișărilor sale la
Tribunalul Județean Hunedoara cu lanțuri la picioare și cătușe la
mâini. În ceea ce o privește, Curtea ar fi pregătită să admită că
antecedentele medicale ale reclamantului dădeau motive de
îngrijorare față de existența unui risc de violență și că, în aceste
circumstanțe, utilizarea cătușelor nu ridică o problemă din
perspectiva art. 3 din Convenție. Cu toate acestea, în lipsa
oricărei justificări din partea Guvernului, ea consideră că acest
risc ar fi putut fi acoperit prin întărirea escortei care îl însoțea pe
reclamant și că, prin urmare, recurgerea la lanțuri pentru a
imobiliza picioarele reclamantului a avut ca obiect limitarea
mișcării părții într-un mod nerezonabil (Gorodnitchev,
menționată mai sus, § 105). La aceasta se adaugă caracterul
public necontestat al măsurii în cauză.
173. Pentru a încheia, Curtea consideră că Guvernul nu a
arătat motivele relevante capabile să convingă că, în speță,
măsurile de constrângere aplicate reclamantului în timpul
detenției sale la Comisariatul de Poliție din Deva au fost
necesare. Prin urmare, imobilizarea părții interesate timp de cel
puțin 25 de zile cu ajutorul cătușelor și lanțurilor, precum și
păstrarea prelungită a lanțurilor la picioare, constituie un
tratament contrar art. 3 din Convenție.
174. Curtea se arată în mod deosebit preocupată de
utilizarea lanțurilor, în ciuda consensului care există la nivel
european în ceea ce privește caracterul din punct de vedere
obiectiv inuman și degradant al acestor mijloace de

constrângere (vezi în acest sens anexa la Recomandarea
nr. R (87) 3 din 12 februarie 1987 a Comitetului de miniștri al
Consiliului Europei). Aplicate pentru o perioadă atât de lungă,
însoțite de situații atât de umilitoare precum imposibilitatea de a
se spăla și cea de a-și satisface nevoile fiziologice fără ajutorul
altor persoane și provocând dureri acute, aceste măsuri trebuie
calificate, în opinia Curții, drept tratament inuman. Fără îndoială,
consecințele acestui tratament au fost amplificate de lipsa unui
control medical adecvat, având în vedere starea psihică
vulnerabilă a reclamantului, precum și de expunerea părții
interesate în public, în fața instanței, cu picioarele legate cu
lanțuri.
175. Pe de altă parte, Curtea apreciază că, omițând să îl
supună pe reclamant unui examen medical în vederea stabilirii
compatibilității stării sale psihice cu detenția, autoritățile și-au
încălcat obligațiile care le sunt impuse de art. 3 din Convenție în
materie de protecție a sănătății și a confortului persoanelor
deținute, în special prin acordarea unor îngrijiri medicale
adaptate stării lor.
176. Rezultă că, în speță, a avut loc încălcarea art. 3 din
Convenție din cauza circumstanțelor ce au caracterizat detenția
reclamantului la Comisariatul de Poliție din Deva, în perioada
11 martie—4 iunie 1998.
β) Latura procedurală

177. Referitor la acest capăt de cerere, Guvernul i-a reproșat
reclamantului, încă din stadiul analizei inițiale a admisibilității,
că a omis să aducă la cunoștința parchetului competent
doleanțele sale referitoare la condițiile materiale de detenție
impuse în Comisariatul de Poliție din Deva în perioada
11 martie—4 iunie 1998 (Rupa împotriva României (dec.),
nr. 58.478/00, 14 decembrie 2004, § 91).
178. Curtea apreciază că poate să revină asupra
argumentului inițial pe care Guvernul l-a extras din nesesizarea
parchetului referitor la această parte a cererii, având în vedere
legătura strânsă pe care argumentul îl prezintă cu temeinicia
acestui capăt de cerere din perspectiva laturii procedurale a
art. 3 din Convenție.
În acest context, Curtea constată că, printre numeroasele
petiții pe care reclamantul le-a adresat autorităților pentru a
denunța condițiile de detenție la Comisariatul de Poliție din
Deva, cea pe care a trimis-o la Parlament a fost retransmisă
Parchetului de pe lângă Tribunalul Județean Hunedoara, iar cea
cu care l-a sesizat pe Președintele Republicii, Parchetului de pe
lângă Curtea Supremă de Justiție. Curtea mai observă că Codul
de procedură penală român obligă foarte clar procurorul să facă
cercetări cu privire la susținerile de rele tratamente și de tortură,
chiar și în lipsa unei plângeri penale formale din partea victimei,
atunci când află prin orice mijloace că a fost comisă o astfel de
infracțiune (paragraful 86 de mai sus). Or, în speță, deși
plângerile cu care reclamantul a sesizat Camera Deputaților și
Președintele Republicii au fost aduse la cunoștința organelor de
urmărire penală, parchetul nu a pornit nicio anchetă pentru a
stabili veridicitatea gravelor acuzații de rele tratamente cu care
a fost sesizat și, dacă ar fi fost cazul, pentru a stabili identitatea
persoanelor vinovate.
179. Astfel, Curtea apreciază că a avut loc încălcarea art. 3
din Convenție și sub aspectul laturii sale procedurale, din cauza
lipsei de reacție a organelor de urmărire penală față de
susținerile reclamantului referitoare la condițiile materiale ale
detenției sale la Comisariatul de Poliție din Deva.

MONITORUL OFICIAL AL ROMÂNIEI, PARTEA I, Nr. 562/10.VIII.2010
III. Asupra pretinsei încălcări a art. 3 coroborat cu art. 13
din Convenție
180. Reclamantul pretinde că lipsa unei anchete eficiente cu
privire la susținerile sale de rele tratamente l-a lipsit de accesul
la o instanță care să poată statua asupra cererii sale de
despăgubire și invocă în acest sens art. 6 § 1 din Convenție.
181. În contextul susținerilor de încălcare a art. 3 din
Convenție, Curtea a considerat întotdeauna că ar trebui să
analizeze capetele de cerere ce țin de inexistența, de
nelegalitatea sau de ineficiența procedurilor de despăgubire din
perspectiva art. 13 din Convenție, ale cărui garanții sunt mai
mari decât cele ale art. 6 (Aydın împotriva Turciei, Hotărârea din
25 septembrie 1997, Culegere 1997—VI, p. 1895, § 102; Egmez
împotriva Ciprului, nr. 30.873/96, § 102, CEDO 2000—XII).
182. Prin urmare, Curtea va analiza acest capăt de cerere al
reclamantului din perspectiva art. 13 din Convenție, care
prevede următoarele:
ăOrice persoană, ale cărei drepturi și libertăți recunoscute de
prezenta convenție au fost încălcate, are dreptul să se adreseze
efectiv unei instanțe naționale, chiar și atunci când încălcarea
s-ar datora unor persoane care au acționat în exercitarea
atribuțiilor lor oficiale.”
A. Argumentele părților

183. Guvernul susține că rezoluția de neîncepere a urmăririi
penale a parchetului, emisă pe 22 mai 1998, nu îl împiedica pe
reclamant să sesizeze o instanță civilă cu o cerere în
despăgubire pentru rele tratamente, întrucât, spre deosebire de
dreptul francez, în care închiderea anchetei printr-o soluție de
neîncepere a urmăririi penale ar fi hotărâtoare pentru drepturile
cu caracter civil, în dreptul român procurorul care dă o soluție de
neîncepere a urmăririi penale sau trimite cauza în fața instanței
penale nu statuează asupra drepturilor cu caracter civil ale
persoanei care s-a constituit parte civilă. Din acest motiv, în
dreptul român, numai o hotărâre definitivă a unei instanțe penale
ar putea dobândi autoritate de lucru judecat în ceea ce privește
existența faptei reproșate, identitatea și vinovăția învinuitului.
Rezoluția de neîncepere a urmăririi penale dată de procuror nu
ar fi, așadar, învestită cu autoritate de lucru de judecat în ceea
ce privește latura civilă a cauzei și nu ar putea reprezenta un
obstacol în calea soluționării favorabile a unei acțiuni în
despăgubiri, indiferent care ar fi motivele ce justifică rezoluția
de a nu începe urmărirea penală.
184. Reclamantul susține, pe de o parte, că nu ar fi putut să
se constituie parte civilă în procesul penal decât dacă procurorul
ar fi dispus începerea urmăririi penale. Rezoluția de neîncepere
a urmăririi penale pronunțate l-ar fi lipsit așadar de dreptul de
acces la o instanță competentă să îi analizeze cererea în
reparație pentru fapte cu caracter penal. Presupunând că ar fi
introdus o acțiune civilă în daune-interese în fața unei instanțe,
în afara cadrului penal al cauzei, accesul nu ar fi fost efectiv, o
astfel de acțiune fiind sortită eșecului; într-adevăr, temeiul cererii
civile ar fi constituit de fapte pe care numai procurorul ar avea
competența să le stabilească în cadrul anchetei. Or, în speță,
neînceperea dată de procuror ar fi fost motivată de lipsa de
temei faptic al susținerilor reclamantului, iar această motivație
ar fi avut în practică o importanță decisivă în fața unei instanțe
civile.
Reclamantul susține, pe de altă parte, că o acțiune civilă
separată ar fi fost supusă unei taxe judiciare de timbru în valoare
de 10% din suma reparatorie pretinsă. Or, având în vedere
starea sa materială precară, imposibilitatea de a plăti o astfel de
sumă ar constitui în sine un obstacol în calea sesizării
instanțelor civile.
În final, reclamantul denunță pasivitatea organelor de
urmărire penală în analiza plângerilor sale, precum și lipsa de
reacție a procurorului care l-a audiat cu privire la susținerile de
rele tratamente, care i-au dat convingerea că orice alt remediu
intern ar fi fost sortit eșecului.

25

B. Aprecierea Curții

185. Curtea reafirmă că art. 13 din Convenție garantează
existența în dreptul intern a unei căi de atac care să permită
valorificarea drepturilor și libertăților prevăzute de Convenție,
astfel cum le consfințește aceasta. Consecința acestei prevederi
este, așadar, că impune o cale de atac internă care să abiliteze
instanța națională competentă să fie sesizată cu conținutul unui
ăcapăt de cerere pertinent”, întemeiat pe Convenție, și să ofere
reparația potrivită, chiar dacă statele contractante se bucură de
o anumită marjă de apreciere în ceea ce privește modalitatea de
a se conforma obligațiilor care le sunt impuse de această
prevedere. Sfera de aplicare a obligației ce rezultă din art. 13
variază în funcție de tipul capătului de cerere pe care
reclamantul îl întemeiază pe Convenție. Totuși, calea de atac
prevăzută de art. 13 trebuie să fie ăefectivă” atât în drept, cât și
în practică, în special în sensul că exercitarea sa nu trebuie să
fie împiedicată nejustificat prin actele sau omisiunile autorităților
statului pârât (Aydın împotriva Turciei, menționată mai sus,
pp. 1895—1896, § 103; Cobzaru împotriva României,
nr. 48.254/99, § 80, 26 iulie 2007).
186. Când un individ formulează o pretenție cu aparență de
veridicitate, referitoare la acte de violență contrare art. 3 din
Convenție, noțiunea de cale de atac efectivă presupune, pe
lângă o anchetă aprofundată și efectivă de tipul celei pe care o
impune art. 3 din Convenție, un acces efectiv al reclamantului la
procedura de anchetă și plata eventuală a unei despăgubiri.
187. În baza probelor aduse în speță, Curtea a considerat
statul pârât ca fiind răspunzător, în ceea ce privește art. 3 din
Convenție, pentru relele tratamente pe care reclamantul le-a
suferit cu ocazia reținerilor sale din 28 ianuarie și 11 martie 1998,
precum și în perioada detenției sale la Comisariatul de Poliție
din Deva din 28 până la 29 ianuarie 1998 și din perioada
11 martie—4 iunie 1998. Capetele de cerere enunțate de
reclamant în această privință pot, așadar, ăsă fie susținute” în
sensul art. 13 (Boyle și Rice împotriva Regatului Unit, Hotărârea
din 27 aprilie 1988, seria A nr. 131, p. 23, § 52; Cobzaru,
menționată mai sus, § 83). Autoritățile aveau, așadar, obligația
de a realiza o anchetă efectivă cu privire la susținerile
reclamantului referitoare la relele tratamente suferite când s-a
aflat sub autoritatea poliției.
188. Curtea reamintește că a constatat deja încălcarea
procedurală a art. 3 din Convenție cu privire la fiecare dintre
incidentele denunțate de reclamant (paragrafele 128, 137, 155
și 179 de mai sus).
Prin urmare, Curții îi revine sarcina de a stabili dacă, în
aceste circumstanțe, o acțiune civilă în despăgubiri îndreptată
împotriva autorilor relelor tratamente denunțate de reclamant ar
fi reprezentat o cale de atac efectivă, în sensul pe care art. 13
din Convenție îl dă acestei noțiuni.
189. Curtea observă că în rezoluția de neîncepere a urmăririi
penale din 22 mai 1998 procurorul a negat însăși realitatea
faptelor denunțate de reclamant. Rămâne de văzut dacă
această constatare ar fi putut fi răsturnată în cadrul unei acțiuni
civile în despăgubiri.
190. Referitor la acest lucru, Curtea reamintește că a analizat
deja plângeri privind rele tratamente comise de agenți ai statului
român și că a statuat că, deși instanțele civile nu sunt ținute de
aprecierea pe care organele de urmărire penală o dau faptelor,
importanța acordată anchetei penale ce a precedat sesizarea
instanței civile este atât de mare încât o acțiune civilă separată
ar fi fost iluzorie și teoretică, de vreme ce în practică ar fi fost
înlăturate chiar și cele mai convingătoare probe (Cobzaru,
menționată mai sus, § 83).
191. Revenind la cauza de față, Curtea constată că Guvernul
nu aduce niciun element capabil să ducă la o altă concluzie.
Într-adevăr, nicio hotărâre a instanțelor civile care să infirme
constatările de neîncepere a urmăririi penale ale procurorului cu
privire la realitatea faptelor reproșate unui polițist nu a fost
supusă atenției Curții.

26

MONITORUL OFICIAL AL ROMÂNIEI, PARTEA I, Nr. 562/10.VIII.2010

192. Având în vedere cele de mai sus, Curtea constată că, în
circumstanțele speței, calea civilă indicată de Guvern nu are
caracterul efectiv prevăzut de art. 13 din Convenție.
193. Prin urmare, aceste elemente îi sunt suficiente Curții
pentru a respinge excepția preliminară a Guvernului și pentru a
constata încălcarea art. 13 coroborat cu art. 3 din Convenție în
această privință.
IV. Asupra pretinselor încălcări ale art. 5 din Convenție
194. Reclamantul a denunțat și încălcările art. 5 §§ 1 c), 3, 4
și 5 din Convenție. Astfel, el s-a plâns de: nelegalitatea detenției
sale din 28 până la 29 ianuarie 1998 și începând cu 11 martie
1998, în primul rând când polițiștii au pătruns în apartamentul
său și s-au retras apoi în afară, împiedicându-l astfel să își
părăsească în mod liber domiciliul, și ulterior la Comisariatul de
Poliție din Deva, deoarece mandatul de arestare emis împotriva
sa nu era întemeiat pe motive plauzibile de a-l bănui că ar fi
comis o infracțiune; de neprezentarea sa în fața unui judecător
sau magistrat abilitat prin lege să exercite funcții judiciare; de
imposibilitatea, în primele 30 de zile ale detenției sale, începând
cu data de 11 martie 1998, de a introduce un recurs în fața unei
instanțe care să statueze în cel mai scurt timp asupra legalității
detenției sale și asupra cererii sale de reparație pentru detenție
nelegală.
Art. 5 din Convenție prevede următoarele în partea sa
relevantă:
ă1. Orice persoană are dreptul la libertate și la siguranță.
Nimeni nu poate fi lipsit de libertatea sa, cu excepția
următoarelor cazuri și potrivit căilor legale:
(...)
c) dacă a fost arestat sau reținut în vederea aducerii sale în
fața autorității judiciare competente, atunci când există motive
verosimile de a bănui că a săvârșit o infracțiune sau când există
motive temeinice ale necesității de a-l împiedica să săvârșească
o infracțiune sau să fugă după săvârșirea acesteia;
(...)
3. Orice persoană arestată sau deținută, în condițiile
prevăzute de paragraful 1 lit. c) din prezentul articol trebuie
adusă de îndată înaintea unui judecător sau a altui magistrat
împuternicit prin lege cu exercitarea atribuțiilor judiciare (...);
4. Orice persoană lipsită de libertatea sa prin arestare sau
deținere are dreptul să introducă un recurs în fața unui tribunal,
pentru ca acesta să statueze într-un termen scurt asupra
legalității deținerii sale și să dispună eliberarea sa dacă
deținerea este ilegală.
5. Orice persoană care este victima unei arestări sau a unei
dețineri în condiții contrare dispozițiilor acestui articol are dreptul
la reparații.”
A. Asupra pretinsei încălcări a art. 5 § 1

195. Reclamantul se plânge de faptul că a fost arestat și
deținut nelegal, fără a exista motive plauzibile de a considera
că era necesar să fie împiedicat să fugă după comiterea unei
infracțiuni. Această nerespectare a legii se referă la prinderea
sa din data de 28 ianuarie și la două fapte distincte ce au avut
loc la data de 11 martie 1998: a) intrarea în forță a polițiștilor în
apartamentul său fără mandat de percheziție și replierea lor în
exteriorul apartamentului după amenințările proferate de
reclamant, având ca rezultat împiedicarea sa de a părăsi în mod
liber propriul domiciliu; și b) arestarea sa pe baza unui mandat
emis la data de 11 martie 1998, ce vizează atât incidentul din
28 ianuarie 1998, cât și cel din 11 martie 1998, mandat ce nu
avea la bază motive plauzibile de a-l suspecta că ar fi comis o
infracțiune. Reclamantul arată că nu a fost emis niciun mandat
pentru reținerea sa din noaptea de 28 spre 29 ianuarie 1998, cu
încălcarea astfel a dreptului intern. În plus, pe de o parte, în
mandatul emis de parchet la data de 11 martie 1998 nu figura
niciun indiciu din care să reiasă că ar fi fost comisă o infracțiune

la data de 28 ianuarie 1998 și, pe de altă parte, la data de
11 martie 1998 nu fusese comisă nicio infracțiune flagrantă în
sensul art. 465 din CPP, decât poate de către poliția însăși.
Într-adevăr, amenințările verbale proferate de reclamant nu
constituiau o infracțiune, ci o reacție la o infracțiune comisă de
polițiști, care în acel moment se aflau în apartamentul său.
Aceste fapte nu puteau constitui o infracțiune flagrantă în sensul
art. 465 din CPP, care definește infracțiunea flagrantă ca o
infracțiune descoperită în timpul comiterii sale. Or, în momentul
intrării în forță a polițiștilor în apartamentul reclamantului, acesta
nu era pe cale să comită nicio infracțiune, deoarece dormea.
196. În observațiile sale rezumate în decizia de admisibilitate
din 14 decembrie 2004, Guvernul sublinia că privarea de
libertate din 28 până la 29 ianuarie 1998 se întemeia pe art. 16
lit. b) din Legea nr. 26/1994 privind organizarea și funcționarea
Poliției Române, care le conferea organelor de poliție dreptul de
a hotărî o privare de libertate de cel mult 24 de ore ce nu
necesita mandat. În observațiile sale asupra temeiniciei,
Guvernul adaugă că detenția reclamantului dispusă la data de
11 martie 1998 se întemeia pe art. 148 lit. c), d), e) și h) din CPP
și viza atât incidentul din 28 ianuarie 1998, cât și delictul flagrant
de ultraj la adresa unui polițist, care poate atrage după sine o
plasare în arest preventiv, conform art. 148 lit. b) din CPP. În
plus, arestarea reclamantului era necesară, având în vedere
caracterul său periculos și violent, boala psihică de care suferea
fiind capabilă să accentueze aceste trăsături. Într-adevăr,
reclamantul era cunoscut de polițiști ca o persoană ce nu ezita
să recurgă la violență imediat ce nu se mai află într-o situație
familiară, reacțiile sale fiind ădisproporționate față de stimulii
externi”.
197. În ceea ce privește lipsa mandatului pentru privarea de
libertate din 28 până la 29 ianuarie 1998, Curtea constată în
primul rând că art. 143 și 144 din CPP, care stabilesc cadrul
procedural, printre altele, și drepturile și obligațiile poliției,
definite în Legea nr. 26/1994, îi permit acesteia să rețină în
custodie o persoană bănuită, pe baza unor indicii concludente,
că ar fi comis o infracțiune. Începutul și sfârșitul reținerii trebuie
indicate în ordonanțele de începere și încetare a reținerii
(paragraful 86 de mai sus). Or, Curtea constată că reclamantul
a fost reținut de pe 28 până pe 29 ianuarie 1998 în lipsa unei
ordonanțe, contrar cerințelor art. 144 din CPP și, așadar, cu
încălcarea căilor legale în sensul art. 5 § 1 din Convenție.
198. De asemenea, ea constată că din elementele depuse
de părți la dosar reiese că faptele desfășurate în dimineața zilei
de 11 martie 1998 aveau ca punct de plecare executarea unui
mandat ce urmărea să îl aducă pe reclamant în fața organelor
de anchetă în legătură cu incidentul din 28 ianuarie 1998
(paragrafele 31 și 32 de mai sus). Arestarea reclamantului
pentru ultraj a putut fi posibilă numai din cauza modului în care
a fost condusă operațiunea de executare a mandatului de
aducere de către forțele de poliție. Prin urmare, Curtea va
analiza în ansamblu cele două episoade de care se plânge
reclamantul.
199. Curtea observă că, la data evenimentelor, art. 183 și
184 din CPP nu le permiteau autorităților nici să prindă o
persoană, nici să o împiedice să circule liber în executarea unui
mandat de aducere, cu atât mai puțin să pătrundă în acest scop
în domiciliul său fără un mandat de percheziție.
Prin urmare, prinderea cu forța a reclamantului la data de
11 martie 1998 în lipsa unui mandat de arestare și după intrarea
în forță a polițiștilor în apartamentul său, precum și rămânerea
lor în fața apartamentului timp de mai multe ore, au încălcat
prevederile legale în sensul art. 5 § 1 din Convenție.
200. În ceea ce privește mandatul emis câteva ore mai târziu
în dimineața zilei de 11 martie, Curtea observă că în afară de
enumerarea infracțiunilor de care era acuzat reclamantul și de
faptul că pedeapsa pe care o risca era mai mare de 2 ani, el s-a

MONITORUL OFICIAL AL ROMÂNIEI, PARTEA I, Nr. 562/10.VIII.2010
limitat la a afirma periculozitatea reclamantului pentru ordinea
publică dacă ar fi fost lăsat în libertate, fără a susține în mod
concret această afirmație, în ciuda cerințelor art. 146 și 148 din
CPP.
201. În aceste circumstanțe, Curtea apreciază că a avut loc
ăîncălcarea condițiilor legale”, atât la reținerea reclamantului din
28 ianuarie 1998, cât și la arestarea sa prin mandatul emis la
data de 11 martie 1998.
202. Prin urmare, a avut loc încălcarea art. 5 § 1 din
Convenție.
B. Asupra pretinsei încălcări a art. 5 § 3 din Convenție

203. Guvernul nu se pronunță.
204. Curtea observă că în capătul de cerere pe care
reclamantul îl întemeiază pe art. 5 § 3 din Convenție ridică în
speță două întrebări distincte: în primul rând, dacă procurorul
care a dispus punerea în detenție a reclamantului la data de
11 martie 1998 era un ămagistrat”, în sensul art. 5 § 3; în
continuare, dacă este cazul, chestiunea de a ști dacă controlul
judiciar al detenției reclamantului dispuse la data de 11 martie
1998 a avut loc ăde îndată”, în sensul aceleiași prevederi a
Convenției.
205. Curtea reamintește că a constatat deja că procurorii
care erau competenți la data evenimentelor să dispună plasarea
în detenție pentru o primă perioadă maximă de 30 de zile nu
puteau fi considerați drept ămagistrați împuterniciți prin lege
cu exercitarea atribuțiilor judiciare” în sensul art. 5 § 3
din Convenție (vezi Cauza Pantea, menționată mai sus,
§§ 238—239).
206. Așadar, rămâne de văzut dacă un control judiciar al
detenției reclamantului a avut totuși loc ăde îndată”, în sensul
aceleiași prevederi a Convenției.
207. Curtea constată că reclamantul a fost reținut prin
ordonanța procurorului din 11 martie 1998. Așa cum reiese din
elementele aflate la dosar, reclamantul a fost adus prima oară în
fața unui judecător la data de 3 iunie 1998, când a început
procesul său (paragraful 61 de mai sus), însă problema
temeiniciei detenției sale a fost analizată de Judecătoria Deva
pentru prima oară la data de 29 iulie 1998 (paragrafele 63 și 64
de mai sus). Durata totală a detenției reclamantului înainte de a
fi adus în fața unui judecător sau a altui magistrat în sensul art. 5
§ 3 a fost, așadar, de circa 4 luni.
Deoarece Curtea a statuat deja că o astfel de durată nu
respectă cerințele paragrafului 3 al art. 5 din Convenție (Cauza
Pantea, menționată mai sus, § 242), rezultă că a avut loc
încălcarea acestei prevederi.
C. Asupra pretinsei încălcări a art. 5 § 4 din Convenție

208. Reclamantul se plânge de faptul că nu a avut la
dispoziție niciun recurs prin care să se poată verifica legalitatea
rezoluției procurorului general de reținere a reclamantului din
data de 11 martie 1998, verificare care să fie exercitată de către
un judecător.
209. În opinia Guvernului, Tribunalul Județean Hunedoara a
procedat din oficiu, în fiecare ședință, la verificarea impusă de
art. 5 § 4 din Convenție.
210. Având în vedere concluziile la care a ajuns în privința
art. 5 § 3 din Convenție (vezi mai sus paragraful 206), Curtea
apreciază că nu se mai ridică nicio altă întrebare distinctă din
perspectiva art. 5 § 4 din Convenție.
D. Asupra pretinsei încălcări a art. 5 § 5 din Convenție

211. Reclamantul se plânge că în lipsa unei hotărâri prin care
să se recunoască nelegalitatea detenției sale, el a fost lipsit de
posibilitatea de a cere o reparație, cu încălcarea art. 5 § 5.
El subliniază că rezoluția de neîncepere a urmăririi penale
pronunțată de parchet i-a înlăturat orice șansă de reușită,
instanțele civile neputând să analizeze problema legalității
detenției.

27

212. Guvernul consideră că reclamantul ar fi putut să încerce
să obțină o reparație introducând o acțiune în daune-interese în
fața instanțelor civile. În orice caz, instanțele care l-au judecat pe
reclamant au statuat că detenția sa era legală.
213. Curtea reamintește că paragraful 5 al art. 5 din
Convenție este respectat atunci când se poate cere reparație
pentru o privare de libertate luată și executată în condiții contrare
paragrafelor 1, 2, 3 sau 4 (Wassink împotriva Olandei,
Hotărârea din 27 septembrie 1990, seria A nr. 185-A, p. 14,
§ 38). Dreptul la reparație enunțat la paragraful 5 presupune
așadar ca o încălcare a unuia dintre celelalte paragrafe să fi fost
stabilită de o autoritate națională sau de instituțiile Convenției
(N.C. împotriva Italiei [MC], nr. 24.952/94, § 49, CEDO 2002-X),
ceea ce s-a întâmplat în cauza de față.
214. Curtea a constatat deja că prevederile legislative în
vigoare la data evenimentelor nu permiteau obținerea unei
reparații pentru o detenție contrară Convenției, în lipsa unei
soluții de achitare sau a unei rezoluții de neîncepere a urmăririi
penale în beneficiul părții interesate (Cauza Pantea, menționată
mai sus, §§ 264—271).
Or, deoarece reclamantul nu se află în niciuna dintre aceste
situații, Curtea nu distinge în speță niciun motiv să se abată de
la constatarea sa anterioară.
215. Prin urmare, Curtea constată că art. 5 § 5 din Convenție
a fost încălcat.
V. Asupra pretinsei încălcări a art. 13 din Convenție
coroborat cu art. 5
216. Reclamantul se plânge că nu a dispus de o cale de atac
efectivă pentru pretinsele încălcări ale art. 5 din Convenție și
invocă în acest sens art. 13 din Convenție.
217. Curtea reamintește că în materie de privare de libertate,
garanția prevăzută de art. 5 § 4 din Convenție are întâietate față
de cea prevăzută de art. 13 din Convenție, constituind
lex specialis (Chahal împotriva Regatului Unit, Hotărârea din
15 noiembrie 1996, Culegere de hotărâri și decizii 1996-V,
§§ 126 și 146; Bassaïeva împotriva Rusiei, nr. 74.237/01, § 159,
5 aprilie 2007; Smatana împotriva Republicii Cehe,
nr. 18.642/04, § 145, 27 septembrie 2007).
Prin prisma propriilor concluzii de mai sus, luate din
perspectiva art. 5, ce conține mai multe garanții procedurale
referitoare la legalitatea detenției (paragrafele 201, 206 și 214),
Curtea nu consideră necesar în speță să stabilească dacă a
avut loc nerespectarea cerințelor mai puțin stricte ale art. 13 din
Convenție.
VI. Asupra pretinsei încălcări a art. 6 din Convenție
218. Reclamantul susține că ar fi suferit din mai multe puncte
de vedere, în timpul procedurii penale îndreptate împotriva sa,
un refuz al unui proces echitabil și încălcări ale drepturilor
apărării. El invocă art. 6 §§ 1, 2 și 3 din Convenție, a cărui parte
relevantă în speță prevede următoarele:
ă1. Orice persoană are dreptul la judecarea cauzei sale în
mod echitabil, public și în termen rezonabil, de către o instanță
independentă și imparțială, instituită de lege, care va hotărî (...)
asupra temeiniciei oricărei acuzații penale îndreptate împotriva
sa. (...)
2. Orice persoană acuzată de o infracțiune este prezumată
nevinovată până ce vinovăția sa va fi legal stabilită.
3. Orice acuzat are, în special, dreptul: (...)
b) să dispună de timpul și de înlesnirile necesare pregătirii
apărării sale;
c) să se apere el însuși sau să fie asistat de un apărător ales
de el și, dacă nu dispune de mijloacele necesare remunerării
unui apărător, să poată fi asistat în mod gratuit de un avocat din
oficiu, atunci când interesele justiției o cer;

28

MONITORUL OFICIAL AL ROMÂNIEI, PARTEA I, Nr. 562/10.VIII.2010

d) să audieze sau să solicite audierea martorilor acuzării și
să obțină citarea și audierea martorilor apărării în aceleași
condiții ca și martorii acuzării; (...)”
219. Reclamantul susține în primul rând că nu a beneficiat de
un proces echitabil, deoarece instanțele au refuzat să dispună
prelevarea amprentelor de pe sticla ce conținea mercur și
întrucât condamnarea pentru ultraj s-a întemeiat numai pe
depozițiile polițiștilor implicați în incident, nefiind audiat niciun
martor neutru, precum avocata L.P., prezentă în momentul
prinderii reclamantului din data de 11 martie 1998. În plus, el
susține că în timpul anchetei derulate de parchet nu a putut să
își contacteze familia și nici să se consulte cu un avocat, că nu
a avut acces la dosarul său nici înainte de punerea sa sub
acuzare și nici după aceea, cu încălcarea legislației române
referitoare la drepturile apărării. În plus, de-a lungul unei bune
părți a procedurii, a avut mai mulți avocați numiți din oficiu, care
nici nu l-au contactat și nici nu l-au ținut la curent cu
desfășurarea procedurii. Or, statul are obligația de a asigura o
apărare reală și efectivă a celor lipsiți de mijloace financiare,
astfel încât judecătorilor le revenea obligația de a constata din
oficiu lipsa unei apărări efective a reclamantului.
De asemenea, reclamantul susține o încălcare a dreptului
său la respectarea prezumției de nevinovăție și se plânge în
acest sens de transmiterea la televizor a imaginilor în care el
purta cătușe în timpul arestării sale și de cuvintele folosite de
prefectul județului Hunedoara într-o scrisoare adresată mamei
reclamantului la data de 19 octombrie 1998.
220. Guvernul consideră că nu era necesară prelevarea
amprentelor de pe sticlă pentru a stabili vinovăția părții,
deoarece acesta fusese văzut când a aruncat sticla la pământ
de către polițiștii care l-au arestat. În plus, reclamantul nu a
solicitat instanței în niciun moment să o audieze pe avocata L.P.
El susține că apărarea reclamantului a fost adecvată,
deoarece a fost reprezentat de-a lungul întregii proceduri în
principal de avocați numiți din oficiu. În plus, reclamantul nu s-a
plâns niciodată instanței de calitatea apărării sale.
Invocând Hotărârea Butkevičius împotriva Lituaniei
(nr. 48.297/99, CEDO 2002-II), Guvernul subliniază că imaginile
difuzate la televizor erau justificate de nevoia de a informa
publicul. În orice caz, aceste imagini nu erau foarte clare,
deoarece un vecin al reclamantului a recunoscut că nu a fost
capabil să distingă dacă partea avea sau nu urme de violență pe
față. În orice caz, Guvernul consideră că nu este răspunzător
pentru faptul că aceste imagini au fost difuzate de un canal de
televiziune privat. În ceea ce privește cuvintele prefectului,
acestea au fost scoase din contextul lor, deoarece a folosit
cuvintele ăînvinuit” și ăcercetat de poliție”.
221. Cum cerințele paragrafelor 2 și 3 ale art. 6 din Convenție
reprezintă aspecte speciale ale dreptului la un proces echitabil
garantat de paragraful 1, Curtea va analiza capetele de cerere
formulate de reclamant din perspectiva acestor texte coroborate
(vezi, printre altele, Doorson împotriva Olandei, Hotărârea din
26 martie 1996, Culegere 1996-II, pp. 469—470, § 66, și
Van Mechelen și alții împotriva Olandei, Hotărârea din 23 aprilie
1997, Culegere 1997-III, p. 711, § 49).
222. Curtea reamintește că art. 6 din Convenție are ca
obiectiv principal, în materie penală, asigurarea unui proces
echitabil în fața unei ăinstanțe” competente să hotărască ăasupra
temeiniciei acuzați[ei]”, însă din aceste dispoziții nu rezultă că
fazele care se desfășoară înaintea procedurii de judecată nu ar
fi avute în vedere. Cerințele art. 6 din Convenție, în special cele
din paragraful 3 al acestuia, pot și ele să joace un rol înainte de
sesizarea judecătorului fondului dacă și în măsura în care
nerespectarea lor inițială riscă să compromită în mod grav
caracterul echitabil al procesului (vezi, de exemplu, Imbrioscia
împotriva Elveției, Hotărârea din 24 noiembrie 1993, seria A
nr. 275, p. 13, § 36).

Modalitățile de aplicare a art. 6 §§ 1 și 3 c din Convenție în
timpul urmăririi penale depind de particularitățile procedurii și de
circumstanțele cauzei. Pentru a se asigura că rezultatul urmărit
de art. 6 din Convenție — dreptul la un proces echitabil — a fost
atins, trebuie văzut în fiecare caz dacă, în lumina procedurii în
ansamblul său, restricția l-a privat pe acuzat de un proces
echitabil (vezi, mutatis mutandis, John Murray împotriva
Regatului Unit, Hotărârea din 8 februarie 1996, Culegere 1996-I,
pp. 54—55, §§ 63—64, și Magee împotriva Regatului Unit,
nr. 28.135/95, §§ 44—45, CEDO 2000-VI).
223. În ceea ce privește admisibilitatea probelor, Curtea
reamintește că această chestiune intră în primul rând sub
incidența regulilor dreptului intern și că, în principiu, instanțelor
naționale le revine sarcina de a aprecia elementele de probă
administrate de acestea. Sarcina stabilită în competența Curții
prin Convenție constă în special în a cerceta dacă procedura
privită în ansamblul său a îmbrăcat un caracter echitabil (vezi,
printre altele, Doorson, menționată mai sus, p. 470, § 67,
Van Mechelen și alții, menționată mai sus, p. 711, § 50, Sadak
și alții împotriva Turciei, nr. 29.900/96, 29.901/96, 29.902/96 și
29.903/96, § 63, CEDO 2001-VIII, și Craxi împotriva Italiei
(nr. 1), nr. 34.896/97, § 84, 5 decembrie 2002).
224. Pe de altă parte, dacă este adevărat faptul că probele
trebuie în principiu să fie administrate în fața acuzatului în
ședință publică, în vederea unei dezbateri contradictorii, acest
principiu nu este lipsit de excepții, sub rezerva respectării
drepturilor apărării. Astfel, drepturile apărării sunt limitate într-un
mod incompatibil cu garanțiile art. 6 din Convenție atunci când
o condamnare se întemeiază exclusiv sau într-o măsură
hotărâtoare pe depoziții ale unei persoane pe care acuzatul nu
a putut să o interogheze sau să o vadă interogată nici în stadiul
de urmărire penală, nici în timpul dezbaterilor (vezi Saïdi
împotriva Franței, Hotărârea din 20 septembrie 1993, seria A
nr. 261-C, pp. 56—57, §§ 43—44).
225. Curtea reamintește și faptul că, dacă îi recunoaște
oricărui acuzat dreptul ăsă se apere el însuși sau să fie asistat
de un apărător (...)”, art. 6 § 3 c) din Convenție nu precizează
condițiile de exercitare a acestui drept. Astfel, el le lasă statelor
contractante dreptul să aleagă mijloacele potrivite pentru a
permite sistemului lor judiciar să îl garanteze; sarcina Curții
constă în a cerceta dacă metoda pe care au ales-o respectă
cerințele unui proces echitabil (Quaranta împotriva Elveției,
Hotărârea din 24 mai 1991, seria A nr. 205, p. 16, § 30). În acest
sens, nu trebuie uitat faptul că Convenția are ca scop ăprotejarea
unor drepturi nu teoretice sau iluzorii, ci concrete și efective” și
că doar numirea unui avocat nu asigură prin ea însăși eficiența
asistenței pe care i-o poate acorda acuzatului (Imbrioscia
împotriva Elveției, Hotărârea din 24 noiembrie 1993, seria A
nr. 275, p. 13, § 38, și Artico împotriva Italiei, Hotărârea din
13 mai 1980, seria A nr. 37, p. 16, § 33).
226. Din acest motiv, statului nu i se poate imputa
răspunderea pentru orice deficiență a asistenței din partea unui
avocat numit din oficiu sau ales de acuzat. Din independența
baroului față de stat rezultă faptul că organizarea apărării
aparține, în mare parte, acuzatului și avocatului său, numit din
oficiu cu titlu de asistență judiciară sau retribuit de clientul său
(Cuscani împotriva Regatului Unit, nr. 32.771/96, § 39,
24 septembrie 2002). Art. 6 § 3 c din Convenție nu obligă
autoritățile naționale competente să intervină decât dacă
lipsurile avocatului numit din oficiu sunt vădite sau dacă sunt
informate despre acest lucru într-un mod neechivoc printr-o altă
modalitate (Kamasinski împotriva Austriei, Hotărârea din
19 decembrie 1989, seria A nr. 168, p. 33, § 65, și Daud
împotriva Portugaliei, Hotărârea din 21 aprilie 1998, Culegere
1998-II, pp. 749—750, § 38).

MONITORUL OFICIAL AL ROMÂNIEI, PARTEA I, Nr. 562/10.VIII.2010
227. În speță, Curtea observă că partea de considerente a
deciziei de condamnare a reclamantului se referă în primul rând
la declarațiile polițiștilor M.B. și M.R., implicați în prinderea părții
la data de 28 ianuarie 1998, și la un proces-verbal de infracțiune
flagrantă, în timp ce și I. Șelaru fusese audiat. Nu a fost
administrată nicio altă probă, în ciuda cererii reclamantului de a
se analiza amprentele de pe sticla cu mercur, în ciuda refuzului
reclamantului de a recunoaște acuzațiile aduse împotriva sa și
în ciuda susținerilor sale referitoare la rele tratamente aplicate
de polițiști în momentul prinderii sale și cu ocazia interogatoriului
său.
Curtea mai observă nerespectarea legislației interne într-una
dintre probele decisive, și anume în procesul-verbal de flagrant
delict (paragrafele 15 și 86 de mai sus).
Considerentele condamnării pentru ultraj se referă numai la
acuzațiile polițiștilor care au procedat la prinderea reclamantului.
Cu excepția lui I. Șelaru, a cărui mărturie nici măcar nu este
menționată în considerentele deciziei, nu a fost audiat niciun alt
martor în afară de organele de poliție, nici mama reclamantului,
nici avocata numită din oficiu, L.P., prezente în momentul
prinderii părții interesate, nici vecinii. Instanțele nu și-au motivat
în niciun mod această decizie.
Curtea observă și că în decizia sa din data de 9 februarie
2000, Curtea Supremă de Justiție a constatat caracterul
defectuos al anchetei și comportamentul abuziv al polițiștilor,
însă s-a mulțumit să afirme că aceste fapte nu ar putea readuce
în discuție vinovăția reclamantului. Curtea găsește regretabil
faptul că cea mai înaltă instanță română a omis să tragă
concluzii din propriile constatări din punctul de vedere al
drepturilor acuzatului.
228. Curtea constată și că până la data de 29 iulie 1998
(paragraful 63), reclamantul a fost asistat succesiv de mai mulți
avocați numiți din oficiu, câte un alt avocat pentru fiecare ședință
de judecată. Așa cum reiese din elementele aflate la dosar,
intervenția acestor avocați s-a limitat la prezența lor fizică în
timpul depozițiilor reclamantului în fața poliției și a parchetului.
Niciunul dintre acești avocați nu a discutat cu reclamantul nici
înainte, nici după declarațiile acestuia, și nu i-au permis
reclamantului să aibă acces, oricât de limitat, la dosarul
anchetei. Nimic nu lasă să se înțeleagă că avocații prezenți în
timpul urmăririi penale cunoșteau oricât de puțin dosarul. De
altfel, Guvernul recunoaște acest lucru.
Astfel, pe întreaga durată a instrumentării dosarului și chiar
după începerea procesului, și până la data de 29 iulie 1998,
reclamantul nu a beneficiat nici de asistență juridică, nici de o
apărare efectivă din partea unui apărător.
De altfel, Curtea observă că, cu excepția ședinței din data
de 29 iulie 1998 și a apelului în fața Curții de Apel Alba-Iulia,
reclamantul a continuat să fie reprezentat pe toată durata
procesului de către avocați numiți din oficiu, de fiecare dată altul,
al căror rol pare să se fi limitat, având în vedere elementele din
dosar, la a confirma spusele reclamantului.
229. În decizia sa din 14 decembrie 2004 asupra
admisibilității, Curtea a unit cu fondul excepția preliminară a
Guvernului întemeiată pe neepuizarea căilor de atac interne în
ceea ce privește pretinsa lipsă de apărare efectivă asigurată de
apărătorul reclamantului, considerând că întrebarea dacă
autoritățile naționale erau sau nu obligate să intervină din oficiu
pentru a asigura o apărare efectivă și, deci, dacă reclamantul
era scutit de epuizarea căilor de atac interne, ținea de analiza pe
fond a cererii.
Prin urmare, Curtea trebuie să analizeze dacă, în speță,
statul avea obligația de a se asigura că reclamantul dispune de
o asistență efectivă.
230. Este adevărat că reclamantul nu a informat instanța
despre dificultățile pe care le întâmpina în pregătirea apărării,
așa cum în mod corect subliniază Guvernul.

29

Totuși, Curtea apreciază că comportamentul reclamantului
nu putea, în speță, să exonereze autoritățile de obligația lor de
a reacționa pentru a garanta eficiența reprezentării acuzatului.
Într-adevăr, atât starea de vulnerabilitate a reclamantului
datorată, pe de o parte, afecțiunii sale psihice și, pe de altă
parte, condițiilor în care s-au desfășurat arestările și detenția sa,
condiții ce au fost denunțate instanțelor, cât și carențele vădite
ale avocaților numiți din oficiu, enumerate mai sus, obligau
autoritățile interne să intervină. Or, din dosar nu reiese că
acestea ar fi luat măsuri pentru a-i garanta acuzatului o apărare
și o reprezentare eficiente.
Din acest motiv, trebuie respinsă excepția Guvernului
întemeiată pe neepuizarea căilor de atac interne.
231. Curtea subliniază, în fine, importanța pe care trebuie să
i-o acorde, în analiza noțiunii de proces echitabil, aparențelor
precum și sensibilității crescute a publicului față de garanțiile
unei bune justiții (Borgers împotriva Belgiei, Hotărârea din
30 octombrie 1991, seria A nr. 214 B, § 24; Öcalan împotriva
Turciei [MC], nr. 46.221/99, CEDO 2005-IV). Ea reamintește și
faptul că, în materie de echitate, statele contractante se bucură
de o marjă de apreciere mai redusă în anchetele penale decât
în domeniul contenciosului civil (Dombo Beheer B.V. împotriva
Olandei, Hotărârea din 27 octombrie 1993, seria A nr. 274, § 32).
232. În acest sens, Curtea nu poate ignora anumite incidente
apărute pe când procesul reclamantului nu se finalizase încă și
care erau susceptibile să influențeze percepția publicului în ceea
ce privește persoana reclamantului: difuzarea la televizor a
imaginilor cu partea interesată și cuvintele prefectului, agent al
statului, cu privire la vinovăția sa (paragrafele 38 și 53 de mai
sus). În ceea ce privește imaginile difuzate la televizor, Curtea
acordă o importanță deosebită faptului că, în ciuda invitației ce
i-a fost adresată, Guvernul a omis să formuleze comentarii în
ceea ce privește originea înregistrării aflate în posesia canalului
de televiziune care a difuzat-o. Ea consideră la fel de
surprinzător faptul că înregistrarea video efectuată de
colonelul N., menționată în depoziția polițiștilor M.B. și M.R. pe
care s-a bazat Tribunalul Județean Hunedoara în stabilirea
vinovăției reclamantului pentru ultraj la adresa unui polițist, nu se
afla nici măcar în dosarul acestei instanțe (paragraful 65 de mai
sus).
233. Având în vedere aceste considerente, Curtea apreciază
că ansamblul dificultăților menționate mai sus a avut în speță
un efect global atât de restrictiv asupra drepturilor apărării, încât
principiul procesului echitabil, enunțat la art. 6 din Convenție, a
fost încălcat. Prin urmare, ea nu consideră necesar să se
pronunțe separat asupra celorlalte puncte invocate de
reclamant.
234. Prin urmare, a avut loc încălcarea dreptului
reclamantului la un proces echitabil în sensul art. 6 §§ 1, 2 și 3c
din Convenție.
VII. Asupra pretinsei încălcări a art. 8 din Convenție
235. Reclamantul se plânge de o încălcare a dreptului la
respectarea domiciliului său din cauza pătrunderii poliției în
domiciliul acestuia în dimineața zilei de 11 martie 1998 și invocă
în acest sens art. 8 din Convenție, care prevede următoarele:
ă1. Orice persoană are dreptul la respectarea vieții sale
private și de familie, a domiciliului său și a corespondenței sale.
2. Nu este admis amestecul unei autorități publice în
exercitarea acestui drept decât în măsura în care acest amestec
este prevăzut de lege și dacă constituie o măsură care, într-o
societate democratică, este necesară pentru securitatea
națională, siguranța publică, bunăstarea economică a țării,
apărarea ordinii și prevenirii faptelor penale, protejarea sănătății
sau a moralei, ori protejarea drepturilor și libertăților altora.”
236. Reclamantul susține în continuare că polițiștii au pătruns
cu forța în apartamentul său la data de 11 martie 1998, în jurul
orei 5,00 dimineața, fără să aibă mandat de percheziție.

30

MONITORUL OFICIAL AL ROMÂNIEI, PARTEA I, Nr. 562/10.VIII.2010

237. Guvernul afirmă că polițiștii nu au intrat în apartament,
ci că au așteptat pe culoarul imobilului.
238. Curtea observă că afirmațiile Guvernului sunt contrazise
fără urmă de îndoială de documentele aflate în posesia sa.
Într-adevăr, atât parchetul, cât și instanțele au admis că poliția
pătrunsese în apartamentul reclamantului (paragrafele 58 și 65
de mai sus).
De asemenea, ea constată că nu a fost emis niciun mandat
de percheziție. Aceste fapte constituie în mod evident o ingerință
lipsită de temei legal în dreptul reclamantului la respectarea
domiciliului său în sensul art. 8 § 2 din Convenție.
239. Prin urmare, a avut loc încălcarea art. 8 din Convenție.
VIII. Asupra pretinsei încălcări a art. 34 din Convenție
240. Reclamantul susține că acțiunile poliției după
introducerea cererii sale în fața Curții aveau ca scop intimidarea
lui pentru a-l determina să își retragă cererea. El invocă art. 34
din Convenție, care prevede următoarele:
ăCurtea poate fi sesizată, printr-o cerere, de orice persoană
fizică, organizație neguvernamentală sau grup de particulari
care se pretind victime ale unei încălcări de către una dintre
înaltele părți contractante a drepturilor recunoscute în convenție
sau în protocoalele sale. Înaltele părți contractante se angajează
să nu împiedice prin nicio măsură exercițiul eficace al acestui
drept.”
241. Guvernul contestă susținerile reclamantului.
242. Curtea reamintește că, pentru ca mecanismul de recurs
individual instaurat de art. 34 din Convenție să fie eficient, este
de maximă importanță ca reclamanții, declarați sau potențiali,
să fie liberi să comunice cu instituțiile Convenției, fără ca
autoritățile să le preseze în vreun fel să își retragă sau să își
modifice cererile (cauzele Akdivar și alții împotriva Turciei,
Hotărârea din 16 septembrie 1996, Culegere 1996-IV, p. 1.219,
§ 105, Aksoy împotriva Turciei, Hotărârea din 18 decembrie
1996, Culegere 1996-VI, p. 2.288, § 105, Kurt împotriva Turciei,
Hotărârea din 25 mai 1998, Culegere 1998-III, p. 1.192, § 159,
Ergi împotriva Turciei, Hotărârea din 28 iulie 1998, Culegere
1998-IV, p. 1.784, § 105, și Salman împotriva Turciei [MC],
nr. 21.986/93, § 130, CEDO 2000-VII). În acest sens, termenul
ăsă preseze” vizează nu numai coerciția directă și actele
flagrante de intimidare, ci și actele sau contactele indirecte de
rea-credință menite să îi descurajeze pe reclamanți sau să îi
facă să renunțe la recursul oferit de Convenție (Kurt, menționată
mai sus, § 160).
243. În speță, nu au apărut controverse între părți referitor la
faptul că, după introducerea cererii de față, reclamantul a fost
interogat de poliție mai întâi în aprilie 2001 și apoi pe data de
5 mai 2005 cu privire la plângerile pe care acesta le formulase
împotriva polițiștilor din Hunedoara. Conform afirmațiilor
reclamantului, polițiștii veniți să îl vadă în închisoare chiar l-au
amenințat să își retragă plângerile. Reclamantul a fost convocat
și la comisariat la data de 11 mai 2005 cu privire la aceste
plângeri.
Este adevărat că atât convocările adresate reclamantului, cât
și vizita pe care i-au făcut-o polițiștii în detenție nu au fost
însoțite de alte acte care să poată dovedi caracterul real al unei
eventuale anchete privind susținerile reclamantului. Totuși,
Curtea a analizat deja mai sus aspectele legate de lipsa unei
anchete eficiente referitoare la plângerea reclamantului privind
relele tratamente (paragrafele 128, 137, 155, 179 de mai sus).
În rest, așa cum reiese din documentele aflate în posesia sa,
Curtea observă că reclamantul nu a fost interogat în niciun
moment cu privire la cererea depusă în fața Curții.
244. În aceste condiții, având în vedere mijloacele de probă
supuse aprecierii sale, Curtea apreciază că faptele nu sunt
suficient de bine stabilite pentru a-i permite să constate că
autoritățile statului pârât l-au intimidat sau hărțuit pe reclamant

în circumstanțe menite să îl determine să își retragă sau să își
modifice cererea sau să îl împiedice în orice alt fel să își exercite
dreptul de recurs individual (vezi de exemplu, Berktay,
menționată mai sus, §§ 208 și 209, Demiray împotriva Turciei,
nr. 27.308/95, §§ 58—63, CEDO 2000-XII, Toğcu împotriva
Turciei, nr. 27.601/95, §§ 146—149, 31 mai 2005, Elçi și alții
împotriva Turciei, nr. 23.145/93 și 25.091/94, §§ 711—725,
13 noiembrie 2003, și Timurtaș împotriva Turciei, nr. 23.531/94,
§§ 119—123, CEDO 2000-VI).
245. Prin urmare, statul pârât nu și-a încălcat obligațiile ce îi
reveneau conform art. 34 din Convenție.
IX. Asupra aplicării art. 41 din Convenție
246. Conform art. 41 din Convenție:
ăDacă Curtea declară că a avut loc o încălcare a convenției
sau a protocoalelor sale și dacă dreptul intern al înaltei părți
contractante nu permite decât o înlăturare incompletă a
consecințelor acestei încălcări, Curtea acordă părții lezate, dacă
este cazul, o reparație echitabilă.”
A. Prejudiciu

247. Reclamantul arată că a fost deposedat de un lanț de
aur ce cântărea 7 grame, de o căciulă, precum și de suma de
2.000.000 lei vechi (ROL) cu ocazia prinderii sale din 28 ianuarie
1998. El estimează valoarea totală a acestor bunuri la 330 euro
(EUR), sumă pe care o solicită drept daune materiale.
În plus, el susține că ar fi suferit un prejudiciu moral de
110.000 EUR rezultat din suferințele fizice și psihice pe care le-a
suferit în principal din cauza relelor tratamente aplicate de agenți
ai statului. El roagă Curtea să țină cont, când îi analizează
cererea de reparație echitabilă, de sumele alocate în cauze
similare prin natura și complexitatea lor, citând în acest sens
cauzele Pantea împotriva României (menționată mai sus, § 301)
și Notar împotriva României (soluționare amiabilă), nr. 42.860/98,
§ 49, 20 aprilie 2004).
248. Guvernul contestă realitatea prejudiciului material
pretins de reclamant și consideră ca excesivă suma pe care
acesta o solicită ca reparație a prejudiciului moral susținut.
Referitor la acest lucru, acesta arată că în cauzele evocate de
reclamant suma maximă acordată de Curte a fost de
40.000 EUR și este, așadar, mai mică decât cea solicitată în
speță.
249. Curtea constată că prejudiciul material pretins nu este
probat. Prin urmare, nu este cazul să acorde vreo despăgubire
în acest sens.
250. În schimb, Curtea reamintește că a constatat încălcări
ale Convenției în ceea ce privește art. 3, 5, 6, 8 și 13.
251. Pentru Curte, fără îndoială, pe lângă efectele psihice
ale tratamentelor ce i-au fost aplicate, reclamantul trebuie să fi
încercat puternice sentimente de umilință, neliniște, frustrare și
nesiguranță, amplificate de lipsa de reacție a autorităților la
doleanțele sale. La acest lucru se adaugă, pentru Curte,
indiferența evidentă a autorităților în fața plângerilor
reclamantului și starea sa psihică, căreia nu au știut să îi asigure
o protecție adecvată.
252. De asemenea, Curtea reamintește că, atunci când
constată că s-a pronunțat condamnarea unui reclamant în ciuda
existenței unei eventuale abateri de la cerințele de echitate a
procedurii, un nou proces sau o redeschidere a procedurii, la
cererea părții interesate, reprezintă în principiu un mijloc adecvat
de redresare a încălcării constatate (vezi, mutatis mutandis,
Somogyi împotriva Italiei, nr. 67.972/01, § 86, CEDO 2004-IV;
Balšán împotriva Republicii Cehe, nr. 1.993/02, § 40, 18 iulie
2006). În acest sens, Curtea reamintește că modificarea adusă
Codului de procedură penală prin Legea nr. 281/2003, publicată
în Monitorul Oficial al României, Partea I, nr. 468 din 1 iulie 2003,
îi conferă celui care a fost parte într-o procedură penală internă
și care obține din partea Curții constatarea că drepturile omului

MONITORUL OFICIAL AL ROMÂNIEI, PARTEA I, Nr. 562/10.VIII.2010
și libertățile fundamentale au fost încălcate de autoritățile publice
în ceea ce îl privește posibilitatea de a solicita redeschiderea
procedurii în fața Curții de Casație.
253. În aceste circumstanțe, statuând în echitate și fără a
pierde din vedere că, în speță, nu este vorba de un incident
izolat, ci de 4 episoade diferite și prelungite în timp, în privința
cărora a ajuns la numeroase constatări de încălcare, Curtea îi
alocă reclamantului suma de 30.000 EUR, cu titlu de daune
morale.
B. Cheltuieli de judecată

254. Reclamantul solicită pentru cheltuielile de judecată
efectuate în procedura în fața Curții o sumă totală de
12.034 EUR, pentru care trimite documente justificative.
255. În ceea ce îl privește, Guvernul consideră excesivă
cererea formulată.
256. Curtea, conform jurisprudenței sale, trebuie să
cerceteze dacă cheltuielile a căror rambursare se solicită au fost

31

efectuate cu adevărat, dacă corespund unei necesități și dacă
sunt rezonabile în ceea ce privește cuantumul lor (vezi, de
exemplu, Nilsen și Johnsen împotriva Norvegiei [MC],
nr. 23.118/93, § 62, CEDO 1999-VIII).
257. Având în vedere criteriile menționate mai sus, decontul
detaliat al orelor de lucru ce i-a fost trimis, precum și numărul și
complexitatea prolemelor pe care le-a ridicat cauza de față,
Curtea acordă suma solicitată cu acest titlu, ce urmează să îi fie
plătită direct doamnei avocat Macovei. Din această sumă
trebuie dedusă suma de 660 EUR plătită de Consiliul Europei pe
calea asistenței judiciare.
C. Dobânzi moratorii

258. Curtea consideră potrivit ca rata dobânzii moratorii să
se bazeze pe rata dobânzii facilității de împrumut marginal a
Băncii Centrale Europene, majorată cu 3 puncte procentuale.

P E N T R U A C E S T E M O T I V E,

În unanimitate,
CURTEA

1. respinge excepțiile preliminare ale Guvernului (§§ 193 și 230);
2. hotărăște că a avut loc încălcarea art. 3 din Convenție din cauza circumstanțelor în care s-au desfășurat prinderile
reclamantului din 28 ianuarie și 11 martie 1998, a condițiilor de detenție a reclamantului în sala de arest a Comisariatului de Poliție
din Hunedoara în noaptea de 28 spre 29 ianuarie 1998, precum și a condițiilor arestării sale preventive în clădirile Comisariatului
de Poliție din Deva în perioada 11 martie—4 iunie 1998, inclusiv, pentru această din urmă perioadă, din cauza neasumării unei
supravegheri medicale adaptate stării psihice a reclamantului (§§ 121, 135, 153 și 176);
3. hotărăște că a avut loc încălcarea art. 3 din Convenție din cauza lipsei caracterului efectiv al anchetei conduse cu privire
la circumstanțele ce au caracterizat prinderea reclamantului la data de 28 ianuarie 1998 și la detenția sa din ziua de 28 spre
29 ianuarie 1998, precum și din cauza lipsei unei anchete cu privire la circumstanțele prinderii reclamantului din data de 11 martie
1998 și ale detenției sale din perioada 11 martie 1998—4 iunie 1998 (§§ 128, 137, 155, 179);
4. hotărăște că a avut loc încălcarea art. 13 din Convenție coroborat cu art. 3 din cauza imposibilității reclamantului de a
dispune de o cale de atac efectivă pentru a obține plata unei despăgubiri pentru relele tratamente pe care le-a suferit (§ 193);
5. hotărăște că a avut loc încălcarea art. 5 § 1 din Convenție (§ 201);
6. hotărăște că a avut loc încălcarea art. 5 § 3 din Convenție (§ 206);
7. hotărăște că nu este cazul să statueze asupra încălcării art. 5 § 4 din Convenție (§ 209);
8. hotărăște că a avut loc încălcarea art. 5 § 5 din Convenție (§ 214);
9. hotărăște că nu este cazul să statueze asupra încălcării art. 13 coroborat cu art. 5 din Convenție (§ 216);
10. hotărăște că a avut loc încălcarea art. 6 §§ 1, 2 și 3c din Convenție (§ 233);
11. hotărăște că a avut loc încălcarea art. 8 din Convenție (§ 238);
12. hotărăște că nu a avut loc încălcarea art. 34 din Convenție (§ 244);
13. hotărăște:
a) ca statul pârât să îi plătească reclamantului, în termen de 3 luni de la data rămânerii definitive a prezentei hotărâri
conform art. 44 § 2 din Convenție, următoarele sume, care să fie convertite în moneda statului pârât la cursul de schimb valabil la
data plății:
(i) 30.000 EUR (treizeci mii euro), plus orice sumă ce ar putea fi datorată ca impozit, drept daune morale;
(ii)11.374 EUR (unsprezece mii trei sute șaptezeci și patru euro), plus orice sumă ce ar putea fi datorată ca impozit, pentru
cheltuielile de judecată, care va fi plătită direct primei reprezentante a reclamantului, doamna avocat Macovei;
b) ca, începând de la expirarea termenului menționat mai sus și până la efectuarea plății, aceste sume să se majoreze cu
o dobândă simplă având o rată egală cu cea a facilității de împrumut marginal a Băncii Centrale Europene valabilă în această
perioadă, majorată cu 3 puncte procentuale;
14. respinge cererea de reparație echitabilă în rest.
Întocmită în limba franceză, ulterior fiind comunicată în scris la data de 16 decembrie 2008, în conformitate cu art. 77
§§ 2 și 3 din Regulament.
Josep Casadevall,
președinte

Santiago Quesada,
grefier

La această hotărâre este anexată, conform art. 45 § 2 din Convenție și 74 § 2 din Regulament, expunerea opiniei
concordante a judecătorului Myjer.
J.C.M.
S.Q.

32

MONITORUL OFICIAL AL ROMÂNIEI, PARTEA I, Nr. 562/10.VIII.2010
Opinia concordantă a judecătorului Myjer
(traducere)

Am votat împreună cu colegii mei pentru toate constatările de încălcare a Convenției.
Doresc totuși să fac câteva remarci generale cu privire la motivele referitoare la încălcările art. 3 în speță.
În hotărâre, Curtea analizează cu grijă și în profunzime fiecare detaliu al pretențiilor formulate de reclamant. Versiunile
asupra evenimentelor, așa cum au fost date de acesta și de Guvern, fiind uneori mult diferite, Curtea a încercat de fiecare dată să
își dea seama cui trebuia să îi dea crezare. Însăși lungimea hotărârii arată faptul că, pentru a reuși acest lucru, Curtea a trebuit să
îndeplinească o sarcină enormă, ce i-a luat foarte mult timp.
Sunt de acord cu faptul că există cauze în care acest mod de a proceda poate fi considerat ca necesar.
În speță, însă, aș fi preferat ca Curtea să fi tratat mult mai simplu susținerile raportate la art. 3. Lăsând deoparte
considerentele de eficiență și posibilitatea teoretică că este posibil ca aceasta să fi apreciat greșit o chestiune minoră, numeroasele
mesaje importante pe care le trimite această hotărâre nu ar fi trebuit să fie disimulate în spatele întregului raționament detaliat în
jurul faptelor contestate. Cu alte cuvinte: în această cauză specială, imperfecțiunile ce au caracterizat în general în mod negativ
actele autorităților sunt atât de clare, încât nu mai era nevoie să fie descrise detaliat. Ceea ce contează este mesajul care se
transmite.
Or, acest mesaj se referă la obligațiile pe care le au autoritățile de a lua și mai multe măsuri de precauție atunci când știu
că au de-a face cu o persoană care prezintă tot felul de probleme de natură psihiatrică și care poate reacționa agresiv atunci când
este supusă unor presiuni. Soluția nu poate consta în recurgerea la simpla forță fizică. Pe de altă parte, trebuie asigurate îngrijirile
medicale adecvate odată ce partea interesată a fost prinsă (paragrafele 117—120 și 147). Condițiile în care intervine privarea de
libertate trebuie să fie umane și, atunci când se știe dinainte că o persoană are probleme de natură psihiatrică, ele trebuie să fie
adaptate la aceste probleme (paragrafele 166—175).
Mai mult, autoritățile aveau obligația pozitivă de a avea grijă ca toate actele care ar fi putut naște suspiciuni să facă imediat
obiectul unei analize adecvate.

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 562/10.VIII.2010 conține 32 de pagini.

Prețul: 6,40 lei

&JUYDGY|445482]
ISSN 1453—4495

