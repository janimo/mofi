Anul 178 (XXII) — Nr. 604

PARTEA I

Joi, 26 august 2010

LEGI, DECRETE, HOTĂRÂRI ȘI ALTE ACTE
SUMAR

Pagina
DECIZII ALE CURȚII CONSTITUȚIONALE
Decizia nr. 819 din 3 iunie 2010 referitoare la excepția de
neconstituționalitate a dispozițiilor art. 103 alin. (8) din
Ordonanța de urgență a Guvernului nr. 195/2002
privind circulația pe drumurile publice ........................

2–3

Decizia nr. 849 din 24 iunie 2010 referitoare la excepția de
neconstituționalitate a dispozițiilor art. 31 alin. (2) din
Legea nr. 146/1997 privind taxele judiciare de timbru....

4–5

Decizia nr. 853 din 24 iunie 2010 referitoare la excepția de
neconstituționalitate a dispozițiilor art. 14 alin. (2) din
Ordonanța de urgență a Guvernului nr. 28/1999 privind
obligația operatorilor economici de a utiliza aparate de
marcat electronice fiscale ..........................................

5–6

Decizia nr. 858 din 24 iunie 2010 referitoare la excepția de
neconstituționalitate a dispozițiilor art. 10 pct. 8 din
Codul de procedură civilă ..........................................

7–8

Decizia nr. 860 din 24 iunie 2010 referitoare la excepția de
neconstituționalitate a dispozițiilor art. 1 din Ordonanța
de urgență a Guvernului nr. 119/2007 privind măsurile
pentru combaterea întârzierii executării obligațiilor de
plată rezultate din contracte comerciale ....................

8–10

Decizia nr. 863 din 24 iunie 2010 referitoare la excepția de
neconstituționalitate a dispozițiilor art. 220 alin. (2) din
Ordonanța Guvernului nr. 92/2003 privind Codul de
procedură fiscală ........................................................

10–11

Decizia nr. 899 din 6 iulie 2010 referitoare la excepția de
neconstituționalitate a prevederilor art. 2 lit. b) teza
întâi din Ordonanța de urgență a Guvernului
nr. 24/2008 privind accesul la propriul dosar și
deconspirarea Securității............................................

12–14

Decizia nr. 901 din 6 iulie 2010 referitoare la excepția de
neconstituționalitate a prevederilor art. 12 alin. (4) din
Legea nr. 448/2006 privind protecția și promovarea
drepturilor persoanelor cu handicap ..........................

14–16

Rectificări ..............................................................................

16

2

MONITORUL OFICIAL AL ROMÂNIEI, PARTEA I, Nr. 604/26.VIII.2010

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 819
din 3 iunie 2010

referitoare la excepția de neconstituționalitate a dispozițiilor art. 103 alin. (8)
din Ordonanța de urgență a Guvernului nr. 195/2002 privind circulația pe drumurile publice
Augustin Zegrean
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Simona Ricu
Daniela Ramona Marițiu

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor articolului unic din Ordonanța de urgență a
Guvernului nr. 9/2009 prin care a fost completat art. 103 din
Ordonanța de urgență a Guvernului nr. 195/2002 privind
circulația pe drumurile publice, excepție ridicată de Leonard
Banu în Dosarul nr. 2.377/109/2009 al Curții de Apel Pitești —
Secția comercială și de contencios administrativ și fiscal.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 20 ianuarie 2010, pronunțată în Dosarul
nr. 2.377/109/2009, Curtea de Apel Pitești — Secția
comercială și de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor articolului unic din Ordonanța de urgență a
Guvernului nr. 9/2009 prin care a fost completat art. 103 din
Ordonanța de urgență a Guvernului nr. 195/2002 privind
circulația pe drumurile publice, excepție ridicată de Leonard
Banu.
În motivarea excepției de neconstituționalitate autorul
acesteia susține că dispozițiile art. 103 alin. (8) din Ordonanța de
urgență a Guvernului nr. 195/2002 intră în contradicție cu
dispozițiile Legii nr. 126/1997 și cele ale art. 1 alin. (6) din Legea
nr. 554/2004. De asemenea, susține că prin textul criticat se
reglementează două instituții de suspendare a exercitării
dreptului de a conduce autovehicule pe drumurile publice, una
ca sancțiune contravențională și alta ca sancțiune
administrativă, ceea ce contravine prevederilor constituționale
referitoare la dreptul la apărare. Prin dispozițiile criticate se
restricționează un drept legitim, fără ca persoana vătămată să
se poată adresa justiției pentru apărarea dreptului său, în cadrul
unui proces echitabil și soluționat într-un termen rezonabil.
Curtea de Apel Pitești — Secția comercială și de
contencios administrativ și fiscal arată că excepția de
neconstituționalitate este neîntemeiată. Actele administrative se

bucură de caracter obligatoriu în baza prezumției de legalitate
ce le caracterizează, pentru faptul că sunt adoptate de
autoritățile publice, în regim de putere publică și în aplicarea
legii. Prezumția respectivă, nefiind absolută, persoana ce se
consideră vătămată are posibilitatea de a le contesta în fața unei
instanțe judecătorești și de a cere suspendarea executării lor.
Prin urmare, caracterul executoriu al actelor administrative nu
este un obstacol în inițierea și derularea unui proces echitabil
sub niciun aspect.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere, Guvernul și Avocatul
Poporului nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Deși instanța de judecată menționează ca obiect al excepției
de neconstituționalitate dispozițiile articolului unic din Ordonanța
de urgență a Guvernului nr. 9/2009 prin care a fost completat
art. 103 din Ordonanța de urgență a Guvernului nr. 195/2002
privind circulația pe drumurile publice, se constată că autorul
excepției se referă la art. 103 alin. (8) din Ordonanța de urgență
a Guvernului nr. 195/2002.
Astfel, obiectul excepției de neconstituționalitate îl constituie
dispozițiile art. 103 alin. (8) din Ordonanța de urgență a
Guvernului nr. 195/2002, republicată în Monitorul Oficial al
României, Partea I, nr. 670 din 3 august 2006. Alin. (8) al
art. 103 a fost introdus prin Ordonanța de urgență a Guvernului
nr. 9/2009, publicată în Monitorul Oficial al României, Partea I,
nr. 126 din 2 martie 2009.
Textul de lege criticat are următorul cuprins: ă(8) În situația în
care autoritatea emitentă a permisului de conducere a sesizat
instanța de judecată potrivit art. 114 alin. (1) lit. e), autoritatea
emitentă a permisului de conducere va dispune prin ordin
suspendarea exercitării dreptului de a conduce autovehicule,
suspendare ce operează până la rămânerea definitivă și
irevocabilă a hotărârii judecătorești. În acest caz, titularul este
obligat să se prezinte la unitatea de poliție pe raza căreia
domiciliază, are reședința sau, după caz, rezidența normală, în

MONITORUL OFICIAL AL ROMÂNIEI, PARTEA I, Nr. 604/26.VIII.2010
termen de 5 zile de la comunicarea ordinului, pentru a preda
permisul de conducere.”
În susținerea neconstituționalității acestor dispoziții legale,
autorul excepției invocă încălcarea prevederilor constituționale
ale art. 1 referitoare la statul român, art. 11 referitoare la dreptul
internațional și dreptul intern, art. 15 referitoare la universalitatea
legii, art. 16 referitoare la egalitatea în drepturi, art. 20 referitoare
la tratatele internaționale privind drepturile omului, art. 21
referitoare la accesul liber la justiție, art. 26 referitoare la viața
intimă, familială și privată, art. 52 referitoare la dreptul persoanei
vătămate de o autoritate publică să obțină recunoașterea
dreptului pretins sau a interesului legitim, anularea actului și
repararea pagubei și art. 53 referitoare la restrângerea
exercițiului unor drepturi sau al unor libertăți.
Examinând excepția de neconstituționalitate, referitor la
invocarea încălcării dispozițiilor art. 53 din Constituție, Curtea
constată că domeniul de aplicare al acestui text constituțional
este circumscris restrângerii exercițiului unor drepturi sau al unor
libertăți prevăzute de Legea fundamentală, iar nu restrângerii
exercițiului oricărui drept subiectiv, chiar dacă el izvorăște dintr-un
act normativ. Textul de lege criticat nu restrânge drepturi sau
libertăți constituționale, ci stabilește posibilitatea autorității
emitente a permisului de conducere de a dispune, prin ordin,
suspendarea exercitării dreptului de a conduce autovehicule,
atunci când această autoritate a sesizat instanța de judecată în
vederea anulării permisului de conducere obținut cu
nerespectarea prevederilor legale.
Pe de altă parte, este de observat că alin. (1) al art. 53
prevede, între alte situații, că exercițiul unor drepturi poate fi
restrâns și pentru apărarea ordinii publice, a drepturilor și a
libertăților cetățenilor.
Astfel, între exercitarea dreptului de a conduce autovehicule
de către unele persoane pentru care există indicii privind
dobândirea permisului de conducere fără a fi absolvit un curs
de pregătire sau fără parcurgerea etapelor de examinare
teoretică și practică ori prin susținerea formală a acestora și
ocrotirea interesului general care se identifică în acest caz cu
necesitatea menținerii siguranței circulației pe drumurile publice,
legiuitorul a înțeles să dea prioritate celui din urmă.
De altfel, măsura propusă de textul de lege criticat este una
temporară, ce operează până la rămânerea definitivă și

3

irevocabilă a hotărârii judecătorești prin care se dispune
anularea permisului de conducere. În cazul în care instanța de
judecată constată că nu poate dispune anularea permisului de
conducere, acesta fiind obținut cu respectarea normelor legale,
va respinge cererea introdusă de autoritatea emitentă a
permisului de conducere, urmând ca aceasta din urmă să facă
aplicarea art. 113 din Ordonanța de urgență a Guvernului
nr. 195/2002 și să dispună restituirea permisului de conducere
titularului.
În ceea ce privește critica autorului excepției referitoare la
invocarea prevederilor art. 21 și ale art. 52 din Constituție,
Curtea constată că aceasta este neîntemeiată, potrivit Legii
contenciosului administrativ nr. 554/2004, cel interesat, inclusiv
autorul excepției, se poate adresa instanței de contencios
administrativ competente pentru a solicita anularea în tot sau în
parte a actului, repararea pagubei cauzate și, eventual, reparații
pentru daune morale.
Față de invocarea prevederilor art. 11 și 20 din Constituție,
Curtea constată că autorul excepției nu a indicat dispozițiile
internaționale considerate a fi încălcate de art. 103 alin. (8) din
Ordonanța de urgență a Guvernului nr. 195/2002 privind
circulația pe drumurile publice, astfel că nu poate fi reținută nici
această critică de neconstituționalitate.
De asemenea, în ceea ce privește invocarea de către autorul
excepției a prevederilor art. 1, art. 15 și art. 26 din Constituție,
Curtea reține că aceste dispoziții constituționale nu au relevanță
în cauza dedusă controlului.
În ceea ce privește critica potrivit căreia textul criticat intră în
contradicție cu dispozițiile Legii nr. 126/1997 și cele ale art. 1
alin. (6) din Legea nr. 554/2004, Curtea constată că examinarea
constituționalității unui text de lege are în vedere compatibilitatea
acestui text cu dispozițiile constituționale pretins violate, iar nu
compararea mai multor prevederi legale între ele și raportarea
concluziei ce ar rezulta din această comparație la dispoziții ori
principii ale Constituției. Procedându-se altfel, s-ar ajunge,
inevitabil, la concluzia că, deși fiecare dintre dispozițiile legale
este constituțională, numai coexistența lor ar pune în discuție
constituționalitatea uneia dintre ele. Așa fiind, Curtea reține că
eventuala contradicție existentă între dispozițiile unor legi în
vigoare nu intră sub incidența controlului de constituționalitate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 103 alin. (8) din Ordonanța de urgență a Guvernului
nr. 195/2002 privind circulația pe drumurile publice, excepție ridicată de Leonard Banu în Dosarul nr. 2.377/109/2009 al Curții de
Apel Pitești — Secția comercială și de contencios administrativ și fiscal.
Definitivă și general obligatorie.
Pronunțată în ședința publică din data de 3 iunie 2010.
PREȘEDINTE,

AUGUSTIN ZEGREAN
Magistrat-asistent,
Daniela Ramona Marițiu

4

MONITORUL OFICIAL AL ROMÂNIEI, PARTEA I, Nr. 604/26.VIII.2010
CURTEA CONSTITUȚIONALĂ

D E C I Z I A Nr. 849
din 24 iunie 2010

referitoare la excepția de neconstituționalitate a dispozițiilor art. 31 alin. (2)
din Legea nr. 146/1997 privind taxele judiciare de timbru
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Simona Ricu
— procuror
Daniela Ramona Marițiu
— magistrat-asistent
Pe rol se află soluționarea excepției de neconstituționalitate
a dispozițiilor articolului unic pct. 4 din Legea nr. 276/2009
privind aprobarea Ordonanței de urgență a Guvernului
nr. 212/2008 pentru modificarea și completarea Legii
nr. 146/1997 privind taxele judiciare de timbru, excepție ridicată
de Sorin Viorel Țoi și Mădălina Țoi în Dosarul nr. 2.306/299/2009
al Judecătoriei Fetești.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 3 decembrie 2009, pronunțată în Dosarul
nr. 2.306/299/2009, Judecătoria Fetești a sesizat Curtea
Constituțională cu excepția de neconstituționalitate a
dispozițiilor articolului unic pct. 4 din Legea nr. 276/2009
privind aprobarea Ordonanței de urgență a Guvernului
nr. 212/2008 pentru modificarea și completarea Legii
nr. 146/1997 privind taxele judiciare de timbru, excepție
ridicată de Sorin Viorel Țoi și Mădălina Țoi.
În motivarea excepției de neconstituționalitate autorii
acesteia susțin că au formulat cerere pentru ca instanța de
judecată să constate valabil intervenită vânzarea cu privire la o
suprafață de teren, precizând valoarea obiectului cererii potrivit
prețului stabilit în antecontractul încheiat de părți. Prin
Încheierea din data de 21 octombrie 2009, instanța de judecată,
aplicând dispozițiile art. 31 alin. (2) din Legea nr. 146/1997, a
pus în vedere părților să achite taxa de timbru calculată la
valoarea orientativă stabilită prin expertiza întocmită de Camera
Notarilor Publici. În continuare, se arată că modificările aduse
prin Legea nr. 276/2009 impun o majorare excesivă a
cuantumului taxelor judiciare de timbru, ceea ce contravine
dispozițiilor art. 21 alin. (1) și (2), art. 53, art. 56 alin. (2) și
art. 124 alin. (2) din Legea fundamentală.
Judecătoria
Fetești
arată
că
excepția
de
neconstituționalitate este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Prin Încheiere, Curtea a fost sesizată cu excepția de
neconstituționalitate având ca obiect prevederile articolului unic
pct. 4 din Legea nr. 276/2009, publicată în Monitorul Oficial al
României, Partea I, nr. 482 din 13 iulie 2009, text prin care s-au
adus modificări dispozițiilor art. 31 din Legea nr. 146/1997 privind
taxele judiciare de timbru.
Din motivarea autorilor excepției rezultă că obiectul acesteia
îl reprezintă dispozițiile art. 31 alin. (2) din Legea nr. 146/1997
privind taxele judiciare de timbru, publicată în Monitorul Oficial
al României, Partea I, nr. 173 din 29 iulie 1997, astfel cum au
fost modificate prin Legea nr. 276/2009 privind aprobarea
Ordonanței de urgență a Guvernului nr. 212/2008.
Textul criticat are următorul conținut:
— Art. 31 alin. (2): ăTaxarea cererilor prevăzute la alin. (1) se
face la valoarea imobilului declarat de părți. În cazul în care
valoarea declarată de părți este inferioară valorii orientative
stabilite prin expertiza întocmită de camerele notarilor publici,
taxarea cererilor se va face la această din urmă valoare.”
În susținerea neconstituționalității acestor dispoziții legale,
autorul excepției invocă încălcarea prevederilor constituționale
ale art. 21 alin. (1) și (2) — accesul liber la justiție, art. 53 —
restrângerea exercițiului unor drepturi sau al unor libertăți,
art. 56 alin. (2) — contribuții financiare și art. 124 alin. (2) —
înfăptuirea justiției.
Analizând excepția de neconstituționalitate, Curtea constată
că s-a pronunțat asupra unei excepții de neconstituționalitate
identice atât din perspectiva obiectului excepției, cât și din cea
a criticii de neconstituționalitate. Astfel, în data de 3 iunie 2010,
în Dosarul nr. 7.663D/2009 a fost pronunțată Decizia nr. 765,
nepublicată încă. Referitor la această critică s-a statuat că, din
logica modificărilor aduse Legii nr. 146/1997 prin Legea
nr. 276/2009, se desprinde faptul că rațiunea pentru care a fost
adoptat un asemenea amendament ține de politica statului de a
limita folosirea procedurilor judiciare de către cetățeni doar
pentru a evita costurile unei proceduri notariale mult mai
oneroase și, astfel, o procedură eminamente necontencioasă
să fie transformată, în mod indirect, într-una contencioasă.
Pentru a-și atinge scopul, Legea nr. 276/2009, prin textul criticat,
a prevăzut ca taxele judiciare de timbru aplicabile procedurii
judiciare să nu fie mai mici decât costurile pe care le implică
procedura notarială. Numai în acest fel se pot evita acțiunile
judiciare promovate, din punct de vedere al timbrajului, în frauda
legii.
Această motivație care a stat la baza adoptării soluției
legislative criticate nu relevă niciun fine de neconstituționalitate

MONITORUL OFICIAL AL ROMÂNIEI, PARTEA I, Nr. 604/26.VIII.2010
atât timp cât etalonul folosit pentru stabilirea taxei judiciare de
timbru este unul obiectiv. În speță, legiuitorul a ales ca taxa
judiciară de timbru să fie calculată în funcție de valoarea
imobilului stabilită prin expertiza întocmită de camerele notarilor
publici.
Dispozițiile art. 771 alin. (4) și (5) din Codul fiscal stabilesc
obligația camerelor notarilor publici de a efectua expertize cu
privire la valoarea de circulație a bunurilor imobile și de a le
reactualiza anual. Aceste expertize constituie un criteriu suficient

5

de obiectiv și precis în funcție de care să fie calculată taxa
judiciară de timbru, având în vedere entitatea care le dispune
(Camera Notarilor Publici) și persoanele care le întocmesc
(experți). Astfel, raportarea la aceste expertize evită declararea
valorii imobilului la cote inferioare valorii sale de circulație în
scopul plății unei taxe judiciare de timbru mult diminuate față de
situația în care s-ar fi stabilit valoarea reală de circulație a
bunului imobil.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 31 alin. (2) din Legea nr. 146/1997 privind taxele judiciare de
timbru, excepție ridicată de Sorin Viorel Țoi și Mădălina Țoi în Dosarul nr. 2.306/299/2009 al Judecătoriei Fetești.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 853
din 24 iunie 2010

referitoare la excepția de neconstituționalitate a dispozițiilor art. 14 alin. (2) din Ordonanța
de urgență a Guvernului nr. 28/1999 privind obligația operatorilor economici de a utiliza aparate
de marcat electronice fiscale
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Simona Ricu
— procuror
Daniela Ramona Marițiu
— magistrat-asistent
Pe rol se află soluționarea excepției de neconstituționalitate
a dispozițiilor art. 14 alin. (2) din Ordonanța de urgență a
Guvernului nr. 28/1999 privind obligația operatorilor economici
de a utiliza aparate de marcat electronice fiscale, excepție
ridicată de Societatea Comercială ăRo Tours International” —
S.R.L. în Dosarul nr. 12.234/211/2008 al Tribunalului Cluj —
Secția mixtă de contencios administrativ și fiscal, conflicte de
muncă și asigurări sociale.
La apelul nominal răspunde avocatul autoarei excepției, lipsă
fiind cealaltă parte, față de care procedura de citare a fost legal
îndeplinită.
Cauza fiind în stare de judecată, avocatul autoarei excepției
solicită admiterea acesteia.

Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 27 noiembrie 2009, pronunțată în Dosarul
nr. 12.234/211/2008, Tribunalul Cluj — Secția mixtă de
contencios administrativ și fiscal, conflicte de muncă și
asigurări sociale a sesizat Curtea Constituțională cu
excepția de neconstituționalitate a dispozițiilor art. 14
alin. (2) din Ordonanța de urgență a Guvernului nr. 28/1999
privind obligația operatorilor economici de a utiliza aparate
de marcat electronice fiscale, excepție ridicată de Societatea
Comercială ăRo Tours International” — S.R.L.
În motivarea excepției de neconstituționalitate autorul
acesteia susține, în esență, că, deși art. 2 lit. s) din Ordonanța
de urgență a Guvernului nr. 28/1999 excepta de la obligația
utilizării de aparate de marcat electronice fiscale operatorii
economici care vindeau bunuri și prestau servicii care nu se
încasează integral în momentul livrării bunului sau prestării
serviciului, ulterior acest articol a fost abrogat. În momentul de
față, deși Ordonanța de urgență a Guvernului nr. 28/1999 nu
face nicio referire cu privire la utilizarea de aparate de marcat
electronice fiscale în cazul încasării avansurilor de la clienții
persoane fizice, realizându-se astfel un vid legislativ, textul
art. 16 din Normele metodologice de aplicare a acestei

6

MONITORUL OFICIAL AL ROMÂNIEI, PARTEA I, Nr. 604/26.VIII.2010

ordonanțe de urgență prevăd că intră sub incidența prevederilor
art. 2 lit. s) din ordonanța de urgență bunurile livrate și serviciile
prestate în baza unor contracte în care se prevede că plata se
face în rate, la termen sau sub formă de avansuri. Prin avansuri
se înțelege încasarea parțială a contravalorii bunurilor sau
serviciilor înaintea livrării, respectiv prestării acestora.
De asemenea, se arată că, potrivit art. 155 alin. (1) din Codul
fiscal, persoana impozabilă care efectuează o livrare de bunuri
sau o prestare de servicii, (...) trebuie să emită o factură către
fiecare beneficiar pentru suma avansurilor încasate în legătură
cu o livrare de bunuri sau o prestare de servicii, cel târziu până
în cea de-a 15-a zi a lunii următoare celei în care a încasat
avansurile, cu excepția cazului în care factura a fost deja emisă.
Astfel, se ajunge la emiterea unui document justificativ cu
ocazia încasării avansului și a unui bon fiscal cu ocazia livrării
efective de bunuri sau servicii, ceea ce duce la o dublă
înregistrare în contabilitate a sumei respective, încălcându-se
prevederile art. 135 alin. (2) lit. a) din Legea fundamentală. Ca
urmare a lacunelor legislative, în baza dispozițiilor art. 14
alin. (2) din Ordonanța de urgență a Guvernului nr. 28/1999,
organele de control pot aplica sancțiuni grave și abuzive.
Tribunalul Cluj — Secția mixtă de contencios
administrativ și fiscal, conflicte de muncă și asigurări
sociale apreciază că excepția de neconstituționalitate este
neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 14 alin. (2) din Ordonanța de urgență a
Guvernului nr. 28/1999 privind obligația operatorilor economici
de a utiliza aparate de marcat electronice fiscale, republicată în

Monitorul Oficial al României, Partea I, nr. 75 din 21 ianuarie
2005, ordonanță aprobată prin Legea nr. 64/2002, publicată în
Monitorul Oficial al României, Partea I, nr. 97 din 4 februarie
2002.
Prin Ordonanța Guvernului nr. 47/2007, publicată în
Monitorul Oficial al României, Partea I, nr. 603 din 31 august
2007 se înlocuiește, în titlul și în cuprinsul Ordonanței de
urgență a Guvernului nr. 28/1999, sintagma ăagenți economici”
cu sintagma ăoperatori economici”.
Textul criticat are următorul conținut:
— Art.14 alin. (2): ăNerespectarea de către operatorii
economici a prevederilor art. 10 lit. b), referitoare la neutilizarea
aparatelor de marcat electronice fiscale, neemiterea bonurilor
fiscale pentru toate bunurile livrate sau serviciile prestate,
emiterea de bonuri cu o valoare inferioară celei reale și
nereintroducerea datelor înscrise pe rola-jurnal privind
tranzacțiile efectuate de la ultima închidere zilnică până în
momentul ștergerii memoriei operative, atrage și suspendarea
activității unității pe o perioadă de 3 luni.”
În susținerea neconstituționalității acestor dispoziții legale,
autorul excepției invocă încălcarea prevederilor constituționale
ale art. 135 alin. (2) lit. a) referitoare la libertatea comerțului,
protecția concurenței loiale, crearea cadrului favorabil pentru
valorificarea tuturor factorilor de producție.
Analizând excepția de neconstituționalitate, Curtea constată
că dispozițiile art. 14 alin. (2) din Ordonanța de urgență a
Guvernului nr. 28/1999 prevăd faptele care, potrivit art. 10 din
ordonanța de urgență, constituie contravenții, precum și
sancțiunea suspendării activității agentului economic pe o
perioadă de 3 luni.
Măsura dispusă de textul de lege criticat este justificată de
imperativul protejării interesului social și al ordinii de drept prin
adoptarea unor măsuri specifice de preîntâmpinare și
sancționare a faptelor care generează sau ar putea genera
fenomene economice negative, cum ar fi evaziunea fiscală.
Analizând critica autorului excepției, Curtea constată că
aceasta nu reprezintă o veritabilă critică de neconstituționalitate,
ci vizează în fapt probleme de aplicare a legii ce țin de
competența instanței de judecată, singura în măsură a aprecia
cu privire la legalitatea actelor întocmite de instituțiile abilitate.
Prin urmare, critica, astfel cum a fost formulată de autorul
excepției, excedează competenței Curții Constituționale, care,
potrivit dispozițiilor art. 2 alin. (3) din Legea nr. 47/1992, se
pronunță numai asupra constituționalității actelor cu privire la
care a fost sesizată, fără a putea modifica sau completa
prevederile supuse controlului. Așa fiind, excepția de
neconstituționalitate urmează a fi respinsă ca inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 14 alin. (2) din Ordonanța de urgență
a Guvernului nr. 28/1999 privind obligația operatorilor economici de a utiliza aparate de marcat electronice fiscale, excepție ridicată
de Societatea Comercială ăRo Tours International” — S.R.L. în Dosarul nr. 12.234/211/2008 al Tribunalului Cluj — Secția mixtă de
contencios administrativ și fiscal, conflicte de muncă și asigurări sociale.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

MONITORUL OFICIAL AL ROMÂNIEI, PARTEA I, Nr. 604/26.VIII.2010

7

CURTEA CONSTITUȚIONALĂ

D E C I Z I A Nr. 858
din 24 iunie 2010

referitoare la excepția de neconstituționalitate a dispozițiilor art. 10 pct. 8
din Codul de procedură civilă
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Simona Ricu
— procuror
Daniela Ramona Marițiu
— magistrat-asistent
Pe rol se află soluționarea excepției de neconstituționalitate
a dispozițiilor art. 10 pct. 8 din Codul de procedură civilă,
excepție ridicată de Lazăr Ioan, în nume propriu, și în calitate
de titular al Cabinetului individual de avocatură ăLazăr Ioan” în
Dosarul nr. 3.493/208/2006 al Judecătoriei Caransebeș.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 2 decembrie 2009, pronunțată în Dosarul
nr. 3.493/208/2006, Judecătoria Caransebeș a sesizat Curtea
Constituțională cu excepția de neconstituționalitate a
dispozițiilor art. 10 pct. 8 din Codul de procedură civilă,
excepție ridicată de Lazăr Ioan, în nume propriu, și în calitate
de titular al Cabinetului individual de avocatură ăLazăr Ioan”.
În motivarea excepției de neconstituționalitate autorul
acesteia susține, în esență, că posibilitatea acordată
reclamantului prin textul criticat de a dispune cu privire la locul
unde se va desfășura judecata încalcă dispozițiile art. 16 alin. (1)
și (2) din Constituție.
De asemenea, se invocă și prevederile art. 20 din Legea
fundamentală cu raportare la art. 6 din Convenția pentru
apărarea drepturilor omului și a libertăților fundamentale.
Judecătoria Caransebeș arată că excepția de
neconstituționalitate este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Guvernul arată că textul de lege criticat stabilește
competența teritorială alternativă în soluționarea cererilor ce
izvorăsc dintr-un fapt ilicit. Prevederile criticate sunt foarte clare,
astfel încât simpla nerespectare a acestora sau temerea că ar
putea fi încălcate nu poate atrage neconstituționalitatea textului
respectiv. Avându-se în vedere că nu se invocă motive de
neconstituționalitate intrinseci textelor de lege, ci se critică modul
în care prevederile respective ar putea fi interpretate și aplicate,
critica de neconstituționalitate este inadmisibilă.
Avocatul Poporului arată că textul de lege criticat prevede
un caz de competență teritorială alternativă aplicabil în situația
în care s-a săvârșit un fapt ilicit, reclamantul având posibilitatea

de a depune cererea de chemare în judecată atât la instanța de
domiciliu al pârâtului, cât și la instanța în circumscripția căreia
s-a săvârșit acel fapt. Textul de lege criticat nu aduce atingere
dispozițiilor
constituționale
invocate,
excepția
de
neconstituționalitate fiind neîntemeiată.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 10 pct. 8 din Codul de procedură civilă, cu
următorul conținut: ăÎn afară de instanța domiciliului pârâtului,
mai sunt competente următoarele instanțe: [...]
8. în cererile ce izvorăsc dintr-un fapt ilicit, instanța în
circumscripția căreia s-a săvârșit acel fapt.”
În susținerea neconstituționalității acestor dispoziții legale,
autoarea excepției invocă încălcarea prevederilor constituționale
ale art. 16 alin. (1) și (2) referitoare la egalitatea în drepturi și
art. 20 referitoare la tratatele internaționale privind drepturile
omului cu raportare la art. 6 din Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea
constată că dispoziția de lege criticată reglementează un caz de
competență teritorială alternativă care consacră, în cererile ce
izvorăsc dintr-un fapt ilicit, dreptul reclamantului de a alege între
instanța domiciliului pârâtului și instanța în circumscripția căreia
s-a săvârșit acel fapt.
Competența teritorială alternativă nu are semnificația unei
alegeri neîngrădite a instanței, opțiunile reclamantului fiind
circumscrise, pe de o parte, prin arătarea expresă în lege a
situațiilor în care competența teritorială este alternativă, și, pe
de altă parte, prin arătarea instanțelor între care se poate alege.
Stabilirea de către legiuitor, în cazul cererilor ce izvorăsc
dintr-un fapt ilicit, a unei competențe teritoriale alternative este
motivată de necesitatea unei mai bune administrări a justiției,
probele fiind mai ușor de administrat în apropierea locului în
care s-a săvârșit fapta ilicită.
Deși, în cazul competenței teritoriale alternative, alegerea
aparține întotdeauna reclamantului, odată aleasă instanța de
judecată și introdusă cererea de chemare în judecată, dreptul
de opțiune al reclamantului se stinge, el nemaiputând reveni
asupra alegerii sale.
În continuare, Curtea reține că poziția juridică a reclamantului
care declanșează procesul este total diferită de cea a pârâtului
chemat în judecată prin acțiunea introdusă de reclamant, astfel
că nu poate fi vorba de o inegalitate de tratament aplicabil
părților din proces. Stabilirea prin prevederile legale criticate a
competenței teritoriale alternative nu aduce atingere, sub nicio

8

MONITORUL OFICIAL AL ROMÂNIEI, PARTEA I, Nr. 604/26.VIII.2010

formă, dreptului părților de a beneficia de un proces echitabil și
nu afectează imparțialitatea justiției.
De asemenea, potrivit dispozițiilor art. 126 alin. (2) din
Constituție, procedura de judecată este prevăzută de lege, astfel
încât stabilirea regulilor referitoare la competența teritorială

alternativă, precum și la părțile care au dreptul de a alege
reprezintă o atribuție exclusivă a legiuitorului.
Așa fiind, Curtea constată că nu pot fi reținute criticile de
neconstituționalitate promovate de autorul excepției, excepția
fiind neîntemeiată.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 10 pct. 8 din Codul de procedură civilă, excepție ridicată de
Lazăr Ioan, în nume propriu, și în calitate de titular al Cabinetului individual de avocatură ăLazăr Ioan” în Dosarul nr. 3.493/208/2006
al Judecătoriei Caransebeș.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 860
din 24 iunie 2010

referitoare la excepția de neconstituționalitate a dispozițiilor art. 1 din Ordonanța de urgență
a Guvernului nr. 119/2007 privind măsurile pentru combaterea întârzierii executării obligațiilor
de plată rezultate din contracte comerciale
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Simona Ricu
— procuror
Daniela Ramona Marițiu
— magistrat-asistent
Pe rol se află soluționarea excepției de neconstituționalitate
a dispozițiilor art. 1 din Ordonanța de urgență a Guvernului
nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale,
excepție ridicată de Societatea Comercială ăTextil Iteco” —
S.R.L. în Dosarul nr. 5.672/301/2009 al Judecătoriei Sectorului 3
București.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.

sesizat Curtea Constituțională cu excepția de
neconstituționalitate a dispozițiilor art. 1 din Ordonanța de
urgență a Guvernului nr. 119/2007 privind măsurile pentru
combaterea întârzierii executării obligațiilor de plată
rezultate din contracte comerciale, excepție ridicată de
Societatea Comercială ăTextil Iteco” — S.R.L.
În motivarea excepției de neconstituționalitate autorul
acesteia susține că textul criticat încalcă dreptul la apărare și
dreptul la un proces echitabil, debitorii fiind puși într-o situație
dezavantajoasă față de creditori, deoarece nu pot administra
probe privind fondul cauzei. De asemenea, se arată că
dispozițiile criticate contravin și prevederilor art. 20 alin. (1) și
(2), art. 53 din Legea fundamentală, precum și art. 6 din
Convenția pentru apărarea drepturilor omului și a libertăților
fundamentale.
Judecătoria Sectorului 3 București arată că excepția de
neconstituționalitate este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.

C U R T E A,

având în vedere actele și lucrările dosarului, reține următoarele:
Prin Încheierea din 3 decembrie 2009, pronunțată în Dosarul
nr. 5.672/301/2009, Judecătoria Sectorului 3 București a

C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale

MONITORUL OFICIAL AL ROMÂNIEI, PARTEA I, Nr. 604/26.VIII.2010
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 1 din Ordonanța de urgență a Guvernului
nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale,
publicată în Monitorul Oficial al României, Partea I, nr. 738 din
31 octombrie 2007. Punctul 2 al art. 1 a fost modificat prin pct. 1
al articolului unic din Legea nr. 118/2008 pentru aprobarea
Ordonanței de urgență a Guvernului nr. 119/2007, publicată în
Monitorul Oficial al României, Partea I, nr. 410 din 2 iunie 2008.
Textul criticat are următorul conținut: ăÎn sensul prezentei
ordonanțe de urgență, termenii și expresiile de mai jos au
următoarele semnificații:
1. contract comercial reprezintă contractul încheiat între
comercianți ori între aceștia și o autoritate contractantă, având
ca obiect furnizarea unor bunuri sau prestarea de servicii contra
unui preț constând într-o sumă de bani;
2. autoritate contractantă reprezintă:
a) oricare organism al statului — autoritate publică sau
instituție publică — care acționează la nivel central ori la nivel
regional sau local;
b) oricare organism de drept public, altul decât unul dintre
cele prevăzute la lit. a), cu personalitate juridică care a fost
înființat pentru a satisface nevoi de interes general, fără caracter
comercial sau industrial, și care se află în cel puțin una dintre
următoarele situații:
— este finanțat, în majoritate, de către o autoritate
contractantă, astfel cum este definită la lit. a), sau de către un alt
organism de drept public;
— se află în subordinea sau este supus controlului unei
autorități contractante, astfel cum este definită la lit. a), sau unui
alt organism de drept public;
— în componența consiliului de administrație/organului de
conducere sau de supervizare mai mult de jumătate din numărul
membrilor acestuia sunt numiți de către o autoritate
contractantă, astfel cum este definită la lit. a), sau de către un alt
organism de drept public;
c) orice asociere formată de una sau mai multe autorități
contractante dintre cele prevăzute la lit. a) sau b);
d) oricare întreprindere publică ce desfășoară una sau mai
multe dintre activitățile prevăzute la cap. VIII secțiunea 1 din
Ordonanța de urgență a Guvernului nr. 34/2006 privind
atribuirea contractelor de achiziție publică, a contractelor de
concesiune de lucrări publice și a contractelor de concesiune de
servicii, aprobată cu modificări și completări prin Legea
nr. 337/2006, cu modificările și completările ulterioare, atunci
când aceasta atribuie contracte de achiziție publică sau încheie
acorduri-cadru destinate efectuării respectivelor activități;
e) oricare subiect de drept, altul decât cele prevăzute la
lit. a)—d), care desfășoară una sau mai multe dintre activitățile
prevăzute la cap. VIII secțiunea 1 din Ordonanța de urgență a
Guvernului nr. 34/2006, aprobată cu modificări și completări prin
Legea nr. 337/2006, cu modificările și completările ulterioare, în
baza unui drept special sau exclusiv, astfel cum este acesta
definit la art. 3 lit. k) din ordonanța menționată, acordat de o
autoritate competentă, atunci când acesta atribuie contracte de
achiziție publică sau încheie acorduri-cadru destinate efectuării
respectivelor activități;
3. întârzierea plății reprezintă depășirea termenului
contractual sau legal stabilit pentru executarea obligației de
plată a prețului;

9

4. titlu executoriu reprezintă hotărârea pronunțată de o
instanță judecătorească sau decizia de plată emisă de altă
autoritate competentă, prin care s-a dispus fie plata imediată,
fie plata în rate, care permite creditorului să recupereze
creanțele de la debitor prin mijloace de executare silită.”
În susținerea neconstituționalității acestor dispoziții legale,
autorul excepției invocă încălcarea prevederilor constituționale
ale art. 20 alin. (1) și (2) referitoare la tratatele internaționale
privind drepturile omului, art. 21 referitoare la accesul liber la
justiție, art. 24 referitoare la dreptul la apărare și art. 53
referitoare la restrângerea exercițiului unor drepturi sau al unor
libertăți, precum și art. 6 din Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea
constată că Ordonanța de urgență a Guvernului nr. 119/2007
privind măsurile pentru combaterea întârzierii executării
obligațiilor de plată rezultate din contracte comerciale transpune
în dreptul intern Directiva 2000/35/CE a Parlamentului European
și a Consiliului din 29 iunie 2000 privind combaterea întârzierii
efectuării plăților în cazul tranzacțiilor comerciale. Potrivit
preambulului directivei, aceasta ăar trebui să interzică abuzul la
libertatea contractuală în dezavantajul creditorilor”. De
asemenea, se statuează că ăîntârzierea efectuării plăților
constituie o încălcare a contractului care a devenit atractivă din
punct de vedere financiar pentru debitori (...). O schimbare
decisivă, incluzând compensarea creditorilor pentru costurile
angajate, este necesară pentru a inversa această tendință și a
asigura consecințe ale întârzierilor în efectuarea plăților care să
descurajeze întârzierea efectuării plăților”.
Deoarece, astfel cum s-a relevat și în directiva menționată,
întârzierea efectuării plăților afectează competitivitatea și
viabilitatea unor comercianți, ceea ce poate duce la falimentul
acestora, Ordonanța de urgență a Guvernului nr. 119/2007
urmărește întărirea poziției creditorului în cazul neexecutării
unor obligații de plată a unor sume de bani în condițiile stabilite
prin contracte comerciale în cazul depășirii termenului
contractual sau legal stabilit pentru executarea obligației de
plată a prețului. De asemenea, ordonanța a fost adoptată pentru
a stabili măsuri pentru combaterea întârzierii executării
obligațiilor de plată asumate prin contracte comerciale și pentru
stabilirea unei proceduri simplificate de soluționare a acțiunilor
în justiție având ca obiect asemenea obligații.
Ordonanța de urgență a Guvernului nr. 119/2007 se aplică
creanțelor certe, lichide și exigibile ce reprezintă obligații de
plată a unor sume de bani care rezultă din contracte comerciale.
Potrivit art. 1 pct. 1 din ordonanța de urgență, contractul
comercial ăreprezintă contractul încheiat între comercianți ori
între aceștia și o autoritate contractantă, având ca obiect
furnizarea unor bunuri sau prestarea de servicii contra unui preț
constând într-o sumă de bani”. De asemenea, potrivit art. 1
pct. 2, noțiunii de autoritate contractantă ordonanța de urgență
îi subscrie: autoritățile publice sau instituțiile publice centrale,
regionale sau locale; oricare organism de drept public, altul
decât cele prevăzute anterior, cu personalitate juridică, care a
fost înființat pentru a satisface nevoi de interes general, fără
caracter comercial sau industrial; oricare întreprindere publică
sau subiect de drept, altul decât cele prevăzute anterior, ce
desfășoară una sau mai multe dintre activitățile ce se referă la
domeniul apă, energie, transport și poștă.
În continuare, pct. 3 și 4 ale art. 1 din ordonanța de urgență
definesc noțiunile de întârzieri de plată ca fiind depășirea
termenului contractual sau legal stabilit pentru executarea
obligației de plată a prețului și cea de titlu executoriu ca fiind
hotărârea pronunțată de o instanță judecătorească sau decizia
de plată emisă de altă autoritate competentă, prin care s-a
dispus fie plata imediată, fie plata în rate, care permite

10

MONITORUL OFICIAL AL ROMÂNIEI, PARTEA I, Nr. 604/26.VIII.2010

creditorului să recupereze creanțele de la debitor prin mijloace
de executare silită.
Așa fiind, Curtea constată că dispozițiile criticate stabilesc
semnificația unor termeni și expresii folosite de Ordonanța de
urgență a Guvernului nr. 119/2007, cum ar fi ăcontract
comercial”, ăautoritate contractantă”, ăîntârzierea plății”, ătitlu
executoriu”, fără ca acestea să aducă atingere valorilor
constituționale invocate de autorul excepției.
În ceea ce privește problema administrării probelor privind
fondul cauzei, Curtea constată că, potrivit art. 126 din
Constituție, competența instanțelor de judecată și procedura în
fața acestora se stabilesc prin lege, precum ordonanța de
urgență criticată. De asemenea, prin Decizia nr. 210 din 4 martie
2010, publicată în Monitorul Oficial al României, Partea I, nr. 302
din 10 mai 2010, Curtea a statuat că prevederile ordonanței de
urgență sunt în sensul aplicării principiului rolului activ al
judecătorului, care, la soluționarea pricinilor în primă instanță,
are obligația de a încerca împăcarea părților. Împrejurarea că,
potrivit art. 7 din Ordonanța de urgență a Guvernului

nr. 119/2007, judecătorul citează părțile pentru explicații și
lămuriri și stăruie în efectuarea plății sumei datorate înseamnă
că hotărârea se va pronunța numai după ce judecătorul va
analiza toate probele aflate la dosar, inclusiv cele propuse de
debitor. Mai mult, art. 2 din ordonanța de urgență prevede că
procedura reglementată de acest act normativ vizează exclusiv
creanțele certe, lichide și exigibile ce reprezintă obligații de plată
a unor sume de bani care rezultă din contracte comerciale, iar
art. 10 dispune că ordonanța de plată se va emite numai în urma
verificării cererii pe baza înscrisurilor depuse potrivit art. 6
alin. (2), a declarațiilor părților, precum și a celorlalte probe
administrate, instanța constatând că cererea este întemeiată.
Pe de altă parte, dispozițiile art. 13 din Ordonanța de urgență a
Guvernului nr. 119/2007 dau posibilitatea contestării de către
debitor a ordonanței de plată și reglementează procedura pentru
exercitarea căii de atac.
Așa fiind, Curtea constată că nu pot fi reținute criticile de
neconstituționalitate promovate de autorul excepției, excepția
fiind neîntemeiată.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 1 din Ordonanța de urgență a Guvernului nr. 119/2007 privind
măsurile pentru combaterea întârzierii executării obligațiilor de plată rezultate din contracte comerciale, excepție ridicată de
Societatea Comercială ăTextil Iteco” — S.R.L. în Dosarul nr. 5.672/301/2009 al Judecătoriei Sectorului 3 București.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 863
din 24 iunie 2010

referitoare la excepția de neconstituționalitate a dispozițiilor art. 220 alin. (2)
din Ordonanța Guvernului nr. 92/2003 privind Codul de procedură fiscală
Augustin Zegrean
— președinte
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Iulia Antoanella Motoc
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Simona Ricu
— procuror
Daniela Ramona Marițiu
— magistrat-asistent
Pe rol se află soluționarea excepției de neconstituționalitate
a dispozițiilor art. 220 alin. (2) din Ordonanța Guvernului
nr. 92/2003 privind Codul de procedură fiscală, excepție ridicată
de Societatea Comercială ăCapocetti Rom” — S.R.L. în Dosarul
nr. 1.110/320/2009 al Judecătoriei Târnăveni.

La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 14 ianuarie 2010, pronunțată în Dosarul
nr. 1.110/320/2009, Judecătoria Târnăveni a sesizat Curtea
Constituțională cu excepția de neconstituționalitate a
dispozițiilor art. 220 alin. (2) din Ordonanța Guvernului
nr. 92/2003 privind Codul de procedură fiscală, excepție
ridicată de Societatea Comercială ăCapocetti Rom” — S.R.L.
În motivarea excepției de neconstituționalitate autorul
acesteia arată că, potrivit art. 44 alin. (2) și (8) din Constituție,

MONITORUL OFICIAL AL ROMÂNIEI, PARTEA I, Nr. 604/26.VIII.2010
proprietatea este garantată și ocrotită de lege, în mod egal,
respectiv orice persoană are dreptul la respectarea bunurilor
sale, nimeni neputând fi lipsit de proprietatea sa decât pentru
cauză de utilitate publică și în condițiile prevăzute de lege și de
principiile generale ale dreptului internațional. Aplicarea unei
sancțiuni pecuniare potrivit dispozițiilor criticate echivalează cu
o confiscare a bunurilor, ceea ce contravine prevederilor
constituționale amintite, precum și celor referitoare la libertatea
economică.
Judecătoria Târnăveni arată că textul criticat nu este
contrar prevederilor constituționale care garantează și ocrotesc
proprietatea privată, amenda aplicată reprezentând o
consecință legitimă a nerespectării unei norme legale.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 220 alin. (2) din Ordonanța Guvernului
nr. 92/2003 privind Codul de procedură fiscală, republicată în
Monitorul Oficial al României, Partea I, nr. 513 din 31 iulie 2007.
Textul de lege criticat are următorul cuprins:
ă(2) Contravențiile prevăzute la alin. (1) se sancționează cu
amendă de la 20.000 lei la 100.000 lei, precum și cu:
a) confiscarea produselor, iar în situația în care acestea au
fost vândute, confiscarea sumelor rezultate din această vânzare,
în cazurile prevăzute la alin. (1) lit. a), c), k), l), m), n), v), x) și y);
b) confiscarea cisternelor, recipientelor și a mijloacelor de
transport utilizate în transportul produselor accizabile, în cazul
prevăzut la alin. (1) lit. k);
c) oprirea activității de comercializare a produselor accizabile
pe o perioadă de 1—3 luni, în cazul comercianților în sistem

11

angro sau cu amănuntul, pentru situațiile prevăzute la alin. (1)
lit. c), m), u) și v);
d) oprirea activității de producție a produselor accizabile prin
sigilarea instalației, în cazul producătorilor, pentru situațiile
prevăzute la alin. (1) lit. d), i), l), n) și x).”
În susținerea neconstituționalității acestor dispoziții legale,
autorul excepției invocă încălcarea prevederilor constituționale
ale art. 44 alin. (2) și (8) — Dreptul de proprietate privată și
art. 45 — Libertatea economică.
Examinând excepția de neconstituționalitate, Curtea
constată că, răspunzând unei critici asemănătoare, a statuat prin
Decizia nr. 835 din 2 octombrie 2007, publicată în Monitorul
Oficial al României, Partea I, nr. 736 din 31 octombrie 2007,
următoarele: garantarea dreptului de proprietate, precum și
desfășurarea liberă a unei activități comerciale implică
respectarea de către toți comercianții a obligațiilor ce le revin în
această calitate; textele constituționale ale art. 44 alin. (1) teza
finală și ale alin. (9), care cuprind prevederi referitoare la
protecția proprietății private și limitele acestui drept,
demonstrează că însăși Constituția exclude protecția bunurilor
folosite la săvârșirea unor fapte ilicite sau dobândite prin
asemenea fapte; în concordanță cu dispozițiile din Constituție,
proprietatea privată poate constitui obiectul unor măsuri
restrictive, cum sunt cele care vizează bunurile folosite sau
rezultate din săvârșirea unor infracțiuni ori contravenții; potrivit
dispozițiilor art. 44 alin. (8) teza întâi din Constituție, ăAverea
dobândită licit nu poate fi confiscată”, ceea ce presupune, per a
contrario, că poate fi confiscată averea dobândită în mod ilicit și,
deci, este posibilă instituirea unor sancțiuni pentru ipoteza în
care deținerea sau comercializarea unor produse de către
operatorii economici contravine legii.
În ceea ce privește invocarea prevederilor art. 45 din Legea
fundamentală, Curtea constată că, prin Decizia nr. 766 din
12 mai 2009, publicată în Monitorul Oficial al României, Partea I,
nr. 459 din 2 iulie 2009, a statuat că desfășurarea activității
economice nu poate să se desfășoare decât cu respectarea
condițiilor prevăzute de lege, astfel că sancționarea abaterilor
de la prevederile legale nu poate primi semnificația unei
restrângeri nejustificate a acestei activități.
Întrucât nu au apărut împrejurări noi care să determine
schimbarea jurisprudenței Curții Constituționale în această
materie, soluția adoptată în precedent, precum și considerentele
pe care aceasta se întemeiază își mențin valabilitatea și în
cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 220 alin. (2) din Ordonanța Guvernului nr. 92/2003 privind
Codul de procedură fiscală, excepție ridicată de Societatea Comercială ăCapocetti Rom” — S.R.L. în Dosarul nr. 1.110/320/2009
al Judecătoriei Târnăveni.
Definitivă și general obligatorie.
Pronunțată în ședința publică din data de 24 iunie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

12

MONITORUL OFICIAL AL ROMÂNIEI, PARTEA I, Nr. 604/26.VIII.2010
CURTEA CONSTITUȚIONALĂ

D E C I Z I A Nr. 899
din 6 iulie 2010

referitoare la excepția de neconstituționalitate a prevederilor art. 2 lit. b) teza întâi din Ordonanța
de urgență a Guvernului nr. 24/2008 privind accesul la propriul dosar și deconspirarea Securității
Augustin Zegrean
— președinte
Acsinte Gaspar
— judecător
Petre Lăzăroiu
— judecător
Mircea Ștefan Minea
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Simona Ricu
— procuror
Claudia-Margareta Krupenschi — magistrat-asistent
Pe rol se află soluționarea excepției de neconstituționalitate
a dispozițiilor art. 2 lit. b) teza întâi din Ordonanța de urgență a
Guvernului nr. 24/2008 privind accesul la propriul dosar și
deconspirarea Securității, excepție ridicată de Luca Drăgan în
Dosarul nr. 2.575/2/2009 al Curții de Apel București — Secția
a VIII-a contencios administrativ și fiscal. Dosarul a fost repus pe
rol, conform celor consemnate în încheierea din 3 iunie 2010.
La apelul nominal răspund autorul excepției, personal și
asistat de avocat Eugen-Sebastian Cudrici, cu împuternicire
depusă la dosar, precum și partea Consiliul Național pentru
Studierea Arhivelor Securității, prin consilier juridic Mihai
Ionescu, cu delegație depusă la dosar.
Cauza fiind în stare de judecată, președintele Curții dă
cuvântul apărătorului ales al autorului excepției.
Acesta susține, în esență, că dispozițiile art. 2 lit. b) teza întâi
din Ordonanța de urgență a Guvernului nr. 24/2008 contravin
dreptului la apărare, deoarece instituie o nouă categorie de
probe, nereglementată de Codul de procedură civilă, constând
în ărelatări verbale consemnate de lucrătorii Securității”, care nu
pot fi contestate în instanță, de vreme ce nu pot fi calificate nici
ca acte administrative, nici ca înscrisuri sub semnătură privată
și nici ca probe cu martori. Una dintre caracteristicile unui proces
fiind contradictorialitatea, rezultă, în opinia sa, că persoana
calificată de lege ca fiind ăcolaborator al securității” doar pe baza
acelor ărelatări verbale consemnate de lucrătorii Securității” nu
poate beneficia de această garanție, deoarece este posibil ca
martorii să nu mai fie în viață. În concluzie, solicită admiterea
excepției de neconstituționalitate și înlăturarea acestei probe.
Reprezentantul legal al părții Consiliul Național pentru
Studierea Arhivelor Securității solicită respingerea excepției de
neconstituționalitate. Pentru aceasta arată, mai întâi, că
susținerile de neconstituționalitate formulate vizează
oportunitatea legiferării, și nu constituționalitatea textului legal
examinat. Arată că părțile din proces pot răsturna prezumția de
veridicitate a acelor consemnări ce, indubitabil, intră în categoria
înscrisurilor, deoarece, potrivit regulilor de procedură civilă,
instanța administrează proba cu martori, cu înscrisuri și orice
consideră util pentru aflarea adevărului, așa cum arată și actele
din dosarul în care s-a ridicat excepția de neconstituționalitate.
Mai susține că relatările consemnate de lucrătorii Securității nu
pot fi decât reale, deoarece o denaturare a adevărului nu ar fi
fost în interesul structurilor Securității din acel regim politic, astfel
fiind demonstrat eșecul sau incompetența acestora în
combaterea actelor și manifestărilor împotriva regimului

comunist. Totodată, admiterea excepției ar bloca aplicarea
întregii Ordonanțe de urgență a Guvernului nr. 24/2008, întrucât
relatările verbale și rapoartele întocmite de ofițerii de securitate
sunt utilizate nu doar în acțiunile în constatare a calității de
colaborator al Securității, dar și în cele de constatare a calității
de lucrător al Securității. Depune concluzii scrise.
În replică, apărătorul autorului excepției menționează că
instanța de judecată nu admite proba cu martori și că, în baza
interpretării și a redactării textului de lege criticat, ăînscrisurile” și,
respectiv, ănotele și rapoartele” aparțin unor categorii distincte,
astfel că nu poate fi acceptată teza potrivit căreia notele și
rapoartele scrise, precum și relatările verbale consemnate de
lucrătorii Securității se înscriu, sub aspect procedural, în
categoria înscrisurilor.
Reprezentantul Ministerului Public pune concluzii de
respingere a excepției, arătând că, față de jurisprudența în
materie a Curții Constituționale, nu au intervenit elemente noi,
care să justifice modificarea acesteia.
C U R T E A,

având în vedere actele și lucrările dosarului, reține următoarele:
Prin Încheierea din 3 decembrie 2009, pronunțată în
Dosarul nr. 2.575/2/2009, Curtea de Apel București — Secția
a VIII-a contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor ăart. 2 lit. b) — în parte — din Legea
nr. 293/2009 pentru aprobarea Ordonanței de urgență a
Guvernului nr. 24/2008 privind accesul la propriul dosar și
deconspirarea Securității”.
Excepția a fost ridicată de Luca Drăgan într-o cauză privind
soluționarea unei acțiuni în constatare.
În motivarea excepției de neconstituționalitate autorul
acesteia solicită lămurirea înțelesului sintagmei ărelatări verbale
consemnate de lucrătorii Securității”, întâlnită în art. 2 lit. b) teza
întâi din ordonanța criticată, și consideră că acestor
ădocumente” nu li se poate conferi valoare probantă. În caz
contrar, arată că sunt încălcate dreptul la apărare și dreptul la un
proces echitabil, deoarece persoanei definite ca fiind colaborator
al Securității în baza definiției legale criticate i se cere să ăfacă
o probă diabolică, care este imposibil de făcut și în esență este
o probă negativă, ceea ce dreptul interzice”, în sensul de a
demonstra lipsa de autenticitate și veridicitate a unor ănote de
raport” sau ărelatări verbale” consemnate de un lucrător al
Securității.
Curtea de Apel București — Secția a VIII-a contencios
administrativ și fiscal apreciază că dispozițiile de lege criticate
nu contravin normelor fundamentale invocate, deoarece ănota
de constatare” poate fi cenzurată de instanța de contencios
administrativ prin formularea acțiunii în constatare și prin
mijloacele procedurale care guvernează procesul civil.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului

MONITORUL OFICIAL AL ROMÂNIEI, PARTEA I, Nr. 604/26.VIII.2010
Poporului, pentru a-și formula punctele de vedere cu privire la
excepția de neconstituționalitate ridicată.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate ridicată.
C U R T E A,

examinând încheierea de sesizare, raportul întocmit de
judecătorul-raportor, susținerile părților, concluziile procurorului,
dispozițiile legale criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie, potrivit
încheierii de sesizare, dispozițiile ăart. 2 lit. b) — în parte — din
Legea nr. 293/2009 pentru aprobarea Ordonanței de urgență a
Guvernului nr. 24/2008 privind accesul la propriul dosar și
deconspirarea Securității”. În realitate, obiectul acesteia îl
formează dispozițiile art. 2 lit. b) teza întâi din Ordonanța de
urgență a Guvernului nr. 24/2008 privind accesul la propriul
dosar și deconspirarea Securității, publicată în Monitorul Oficial
al României, Partea I, nr. 182 din 10 martie 2008, astfel cum
acestea au fost modificate prin pct. 3 al articolului unic din Legea
nr. 293/2008 (și nu Legea nr. 293/2009) pentru aprobarea
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, publicată în
Monitorul Oficial al României, Partea I, nr. 800 din 28 noiembrie
2008. Textul de lege criticat are următorul cuprins:
— Art. 2 lit. b): ăÎn înțelesul prezentei ordonanțe de urgență,
termenii și expresiile de mai jos au următoarea semnificație:
b) colaborator al Securității — persoana care a furnizat
informații, indiferent sub ce formă, precum note și rapoarte
scrise, relatări verbale consemnate de lucrătorii Securității, prin
care se denunțau activitățile sau atitudinile potrivnice regimului
totalitar comunist și care au vizat îngrădirea drepturilor și
libertăților fundamentale ale omului. (...)”
În opinia autorului excepției de neconstituționalitate, textul de
lege criticat contravine dispozițiilor din Legea fundamentală
cuprinse la art. 24 alin. (1) referitoare la garantarea dreptului la
apărare și ale art. 53 — Restrângerea exercițiului unor drepturi
sau al unor libertăți. De asemenea, sunt invocate prevederile
art. 6 paragraful 1 din Convenția pentru apărarea drepturilor
omului și a libertăților fundamentale, privind dreptul la un proces
echitabil.
Examinând excepția de neconstituționalitate, Curtea
Constituțională constată următoarele:
În esență, autorul excepției consideră că sintagmei ărelatări
verbale consemnate de lucrătorii Securității” din cuprinsul art. 2
lit. b) din Ordonanța de urgență a Guvernului nr. 24/2008 privind
accesul la propriul dosar și deconspirarea Securității nu i se
poate conferi valoare probantă, deoarece i se cere să
demonstreze lipsa de autenticitate și veridicitate a unor ănote de
raport” sau ărelatări verbale” consemnate de un lucrător al
Securității, pe care, însă, este posibil să nu îl mai poată chema
în instanță. Așadar, i se cere ăsă facă o probă diabolică, care
este imposibil de făcut și în esență este o probă negativă, ceea
ce dreptul interzice” și este privat de dreptul la apărare și la un
proces echitabil, de vreme ce instanța poate pronunța o hotărâre
de constatare a calității de colaborator al Securității doar pe
baza acestor probe.

13

Din analiza prevederilor Ordonanței de urgență a Guvernului
nr. 24/2008, și anume a art. 11 alin. (1)—(3), Curtea constată că
acestea permit instanței de contencios administrativ ca, în cadrul
acțiunii în constatare cu care a fost sesizată, să procedeze la
cenzurarea ăNotei de constatare” și să uzeze de toate mijloacele
procedurale în cadrul procesului, pentru stabilirea adevărului.
De altfel, o practică contrară ar încălca principiile generale de
drept, în temeiul cărora instanța de judecată administrează
dovezi care să ducă la dezlegarea pricinii și, în final, la
înfăptuirea justiției.
Așadar, într-o acțiune în constatare a calității de colaborator,
promovată de Consiliului Național pentru Studierea Arhivelor
Securității, pârâtul nu trebuie să își demonstreze propria
nevinovăție, revenind instanței de judecată obligația de a
administra tot probatoriul pe baza căruia să pronunțe soluția.
Constatarea calității de colaborator al Securității trebuie să fie
rezultatul unei analize minuțioase din partea instanței asupra
întregului material depus de Consiliul Național pentru Studierea
Arhivelor Securității și nu poate fi stabilită numai pe baza
ărelatărilor verbale consemnate de lucrătorii Securității”. În cadrul
acestui proces pot fi demonstrate atât faptele pozitive, cât și
faptele negative, acestea din urmă prin dovedirea faptelor
pozitive contrare. Așadar, nu se poate susține, așa cum face
autorul excepției, că relatările verbale consemnate de lucrătorii
Securității au o valoare probantă prestabilită și nici că instanța
pronunță o hotărâre exclusiv în baza acestora.
Totodată, Curtea arată că aspectele legate de calificarea
mijloacelor de probă sau de stabilirea sensului pe care îl au în
cuprinsul legii anumiți termeni nu este o problemă de
constituționalitate, ci de legiferare, pe de o parte, și de
interpretare și aplicare a legii de către instanțele judecătorești,
pe de altă parte.
În același timp, Curtea constată că atât Ordonanța de
urgență a Guvernului nr. 24/2008 privind accesul la propriul
dosar și deconspirarea Securității, în ansamblul său, cât și unele
prevederi ale acesteia au mai fost supuse controlului de
constituționalitate.
Astfel, prin Decizia nr. 815 din 19 mai 2009, publicată în
Monitorul Oficial al României, Partea I, nr. 394 din 11 iunie 2009,
Curtea Constituțională a statuat că ăîn condițiile în care acțiunea
în constatarea calității de lucrător al Securității este introdusă la
o instanță de judecată, a cărei hotărâre poate fi atacată cu
recurs, dispozițiile Ordonanței de urgență a Guvernului
nr. 24/2008 nu sunt de natură a încălca dreptul la un proces
echitabil și dreptul la apărare, părțile având, deopotrivă,
posibilitatea de a uza de garanțiile prevăzute de legea
procesuală civilă pentru a-și susține poziția asupra problemelor
de fapt și de drept.
Mai mult, deoarece, potrivit dispozițiilor art. 1169 din Codul
civil, ăCel ce face o propunere înaintea judecății trebuie să o
dovedească”, este asigurat echilibrul procesual al părților în
litigiu, dându-se totodată expresie principiului aflării adevărului,
statuat de art. 129 alin. (5) din Codul de procedură civilă, potrivit
căruia ăJudecătorii au îndatorirea să stăruie, prin toate
mijloacele legale, pentru a preveni orice greșeală privind aflarea
adevărului în cauză, pe baza stabilirii faptelor și prin aplicarea
corectă a legii, în scopul pronunțării unei hotărâri temeinice și
legale. Ei vor putea ordona administrarea probelor pe care le
consideră necesare, chiar dacă părțile se împotrivesc”.

14

MONITORUL OFICIAL AL ROMÂNIEI, PARTEA I, Nr. 604/26.VIII.2010

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 2 lit. b) teza întâi din Ordonanța de urgență
a Guvernului nr. 24/2008 privind accesul la propriul dosar și deconspirarea Securității, excepție ridicată de Luca Drăgan în Dosarul
nr. 2.575/2/2009 al Curții de Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Claudia-Margareta Krupenschi

CURTEA CONSTITUȚIONALĂ

D E C I Z I A Nr. 901
din 6 iulie 2010

referitoare la excepția de neconstituționalitate a prevederilor art. 12 alin. (4) din Legea nr. 448/2006
privind protecția și promovarea drepturilor persoanelor cu handicap
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Simona Ricu
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 12 alin. (4) din Legea nr. 448/2006 privind
protecția și promovarea drepturilor persoanelor cu handicap,
excepție ridicată din oficiu de Judecătoria Sectorului 1 București
în Dosarul nr. 12.808/299/2009.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public. Acesta pune
concluzii de respingere ca inadmisibilă a excepției de
neconstituționalitate, întrucât criticile de neconstituționalitate
urmăresc modificarea și completarea textului de lege, ceea ce
excedează competenței Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 18 noiembrie 2009, pronunțată în Dosarul
nr. 12.808/299/2009, Judecătoria Sectorului 1 București a
sesizat Curtea Constituțională cu excepția de
neconstituționalitate a prevederilor art. 12 alin. (4) din Legea

nr. 448/2006 privind protecția și promovarea drepturilor
persoanelor cu handicap. Excepția a fost ridicată de instanță
din oficiu într-o cauză având ca obiect soluționarea unei cereri
de restituire a unor sume de bani încasate cu titlu de prestații
sociale.
În motivarea excepției de neconstituționalitate
Judecătoria Sectorului 1 București consideră, în esență, că
art. 12 alin. (4) din Legea nr. 448/2006, prin care se interzice
cumulul între indemnizația pentru creșterea copilului cu
handicap și indemnizația lunară acordată copilului aflat în
această situație sau calitatea de asistent personal al acestuia,
încalcă prevederile art. 44 alin. (2) din Constituție. Arată că nu
există nicio justificare rezonabilă pentru lipsirea părintelui de
veniturile necesare traiului său ori pentru lipsirea copilului de
beneficiul indemnizației pentru asigurarea recuperării sale.
Precizează că forțarea părintelui să opteze între indemnizația
pentru creșterea copilului acordată conform Ordonanței de
urgență a Guvernului nr. 148/2005 și cea pentru copilul cu
handicap reglementată de Legea nr. 448/2006 conduce, în
ipoteza în care acesta alege să beneficieze de primul drept, la
lipsirea persoanei cu handicap de o protecție efectivă, ceea ce
înseamnă că statul își încalcă obligația constituțională de a
asigura un regim special de ocrotire și o alocație în acest sens.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.

MONITORUL OFICIAL AL ROMÂNIEI, PARTEA I, Nr. 604/26.VIII.2010
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 12 alin. (4) din Legea nr. 448/2006 privind
protecția și promovarea drepturilor persoanelor cu handicap,
republicată în Monitorul Oficial al României, Partea I, nr. 1 din
3 ianuarie 2008. Textul de lege criticat are următoarea
redactare:
— Art. 12 alin. (4): ă(4) De drepturile prevăzute la alin. (1)
lit. a)—g) și la alin. (2) nu pot beneficia persoanele care au în
același timp și calitatea de asistent personal pentru același copil
sau care primesc indemnizația prevăzută la art. 42 alin. (4).”
Alin. (1) lit. a)—g) al art. 12 din Legea nr. 448/2006, la care
face referire textul de lege criticat, prevede că persoana care
are în îngrijire, supraveghere și întreținere un copil cu handicap
beneficiază, după caz, de următoarele drepturi:
a) concediu și indemnizație pentru creșterea copilului cu
handicap sau, după caz, stimulent lunar, până la împlinirea de
către acesta a vârstei de 3 ani, în condițiile de acordare
prevăzute de Ordonanța de urgență a Guvernului nr. 148/2005
privind susținerea familiei în vederea creșterii copilului, cu
modificările și completările ulterioare, aprobată cu modificări și
completări prin Legea nr. 7/2007;
b) concediu și o indemnizație pentru creșterea copilului cu
handicap, în cuantum de 450 lei, pentru copilul cu handicap cu
vârsta cuprinsă între 3 și 7 ani;
c) program de lucru redus la 4 ore pentru părintele care are
în îngrijire copilul cu handicap grav sau accentuat, până la
împlinirea de către acesta a vârstei de 18 ani, la solicitarea
părintelui;
d) concedii medicale, acordate în condițiile legii, pentru
îngrijirea copilului cu handicap care necesită internare, tratament
ambulatoriu sau la domiciliu pentru afecțiuni intercurente,
precum și pentru recuperare/reabilitare, până la împlinirea de
către copil a vârstei de 18 ani;
e) indemnizație lunară pentru creșterea copilului cu
handicap, în cuantum de 450 lei, acordată persoanei cu
handicap care nu realizează alte venituri în afara celor
prevăzute la art. 58 alin. (4) lit. a), până la împlinirea de către
copil a vârstei de 3 ani;
f) indemnizație lunară pentru creșterea copilului cu handicap,
în cuantum de 300 lei, acordată persoanei cu handicap care nu
realizează alte venituri în afara celor prevăzute la art. 58 alin. (4)
lit. a), pentru copilul cu vârsta cuprinsă între 3 și 7 ani;
g) indemnizație lunară pentru creșterea copilului cu
handicap, în cuantum de 300 lei, acordată persoanei care nu

15

îndeplinește condițiile prevăzute de Ordonanța de urgență a
Guvernului nr. 148/2005, aprobată cu modificări și completări
prin Legea nr. 7/2007, cu modificările și completările ulterioare,
până la împlinirea de către copil a vârstei de 3 ani, iar pentru
copilul cu vârsta cuprinsă între 3 și 7 ani, un ajutor lunar în
cuantum de 150 lei.
Textul de lege criticat face referire și la alin. (2) al art. 12 din
Legea nr. 448/2006, care prevede că persoana cu handicap
care are în îngrijire, supraveghere și întreținere un copil și care
nu realizează alte venituri în afara celor prevăzute la art. 58
alin. (4) lit. a) [indemnizație lunară, indiferent de venituri, în
cuantum de 202 lei, pentru adultul cu handicap grav, și în
cuantum de 166 lei, pentru adultul cu handicap accentuat]
beneficiază de indemnizație pentru creșterea copilului, în
cuantum de 450 lei, până la împlinirea de către copil a vârstei de
2 ani și de un ajutor lunar pentru creșterea copilului, în cuantum
de 150 lei, pentru copilul cu vârsta cuprinsă între 2 și 7 ani.
Art. 42 alin. (4) din Legea nr. 448/2006, la care face trimitere
textul de lege ce formează obiectul prezentei excepții, stabilește
că părinții sau reprezentanții legali ai copilului cu handicap grav,
adulții cu handicap grav ori reprezentanții legali ai acestora, cu
excepția celor cu handicap vizual grav, pot opta între asistent
personal și primirea unei indemnizații lunare [potrivit art. 35 din
Legea nr. 448/2006, persoana cu handicap grav are dreptul, în
baza evaluării sociopsihomedicale, la un asistent personal].
În opinia instanței, în calitate de autor al excepției, textul de
lege criticat contravine următoarelor prevederi din Constituție:
art. 41 alin. (2) privind măsurile de protecție socială la care au
dreptul salariații; art. 44 alin. (2) care garantează și ocrotește
proprietatea privată, indiferent de titular; art. 49 alin. (1) și (2)
care instituie un regim special de protecție și de asistență în
realizarea drepturilor copiilor și tinerilor și prevede că statul
acordă alocații pentru copii și ajutoare pentru îngrijirea copilului
bolnav ori cu handicap, precizând că se stabilesc prin lege alte
forme de protecție socială a copiilor și a tinerilor; art. 50 privind
protecția persoanelor cu handicap.
Examinând excepția de neconstituționalitate, Curtea reține
că prevederile art. 12 alin. (4) din Legea nr. 448/2006, prin
interdicția pe care o impune, instituie, de fapt, pentru destinatarul
normei un beneficiu alternativ, în sensul că acesta are
posibilitatea de a alege de care dintre drepturile la care textul
face referire să beneficieze.
Critica de neconstituționalitate, astfel cum a fost formulată,
vizează tocmai această modalitate în care legiuitorul a înțeles să
confere anumite drepturi, prin oferirea de alternative, și tinde la
modificarea soluției legislative consacrate prin textul de lege
criticat. Or, Curtea Constituțională nu se poate substitui puterii
legislative prin completarea prevederilor criticate, deoarece, în
caz contrar, ar nesocoti principiul constituțional al separației
puterilor în stat.
De asemenea, Curtea observă că aspectele prezentate în
motivarea excepției de neconstituționalitate reprezintă, de fapt,
probleme izvorâte din modalitatea de aplicare a textului. Instanța
de judecată are însă atribute suverane în ceea ce privește
interpretarea și aplicarea prevederilor legale la spețe individuale,
în funcție de circumstanțele concrete ale cauzelor.

16

MONITORUL OFICIAL AL ROMÂNIEI, PARTEA I, Nr. 604/26.VIII.2010

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 12 alin. (4) din Legea nr. 448/2006 privind
protecția și promovarea drepturilor persoanelor cu handicap, excepție ridicată din oficiu de Judecătoria Sectorului 1 București în
Dosarul nr. 12.808/299/2009.
Definitivă și general obligatorie.
Pronunțată în ședința publică din data de 6 iulie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

RECTIFICĂRI
La Hotărârea Guvernului nr. 601/2006 privind transmiterea unui teren, proprietate publică a statului, din
administrarea Ministerului Transporturilor, Construcțiilor și Turismului în administrarea Ministerului Agriculturii, Pădurilor
și Dezvoltării Rurale — Agenția Națională pentru Pescuit și Acvacultură, publicată în Monitorul Oficial al României,
Partea I, nr. 420 din 16 mai 2006, se face următoarea rectificare (care nu aparține Redacției ăMonitorul Oficial,
Partea I”):
— în anexă, la coloana ăCaracteristicile terenului”, în loc de: ă• N — Căpitănia Midia; • E — Bazin portuar;
• S — Șantier naval (Societatea Comercială «2x1 Holding Cape Midia Shipyard» — S.A.); • V — Bazin portuar” se
va citi: ă•N — Drum de acces Port Midia; • E — Bazin portuar; • S — Teritoriu domeniu public al statului concesionat
Companiei Naționale «Administrația Porturilor Maritime» — S.A. Constanța; • V — Teritoriu domeniu public al statului
concesionat Companiei Naționale «Administrația Porturilor Maritime» — S.A. Constanța”.

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 604/26.VIII.2010 conține 16 pagini.

Prețul: 3,20 lei

&JUYDGY|445901]
ISSN 1453—4495

