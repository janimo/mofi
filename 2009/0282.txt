Anul 177 (XXI) — Nr. 282

PARTEA I

LEGI, DECRETE, HOTĂRÂRI ȘI ALTE ACTE

Miercuri, 29 aprilie 2009

SUMAR

Nr.

Pagina

Nr.
rutiere
de
către
operatorii
de
transport
rutier/întreprinderi prin echipaje comune de control
formate din inspectori de trafic ai Autorității Rutiere
Române — A.R.R. și personalul cu atribuții de control
al Companiei Naționale de Autostrăzi și Drumuri
Naționale din România — S.A. ..................................

DECIZII ALE CURȚII CONSTITUȚIONALE
Decizia nr. 366 din 17 martie 2009 referitoare la excepția de
neconstituționalitate a dispozițiilor art. 6 din Legea
nr. 26/1990 privind registrul comerțului ......................

2–4

Decizia nr. 498 din 7 aprilie 2009 referitoare la excepția de
neconstituționalitate a dispozițiilor art. 2781 alin. 7 și
alin. 8 lit. a) și b) din Codul de procedură penală ......

4–5

535.

— Ordin al viceprim-ministrului, ministrul administrației
și internelor, privind constituirea și funcționarea
Comisiei de Însemne Heraldice a Ministerului
Administrației și Internelor ..........................................
— Ordin al ministrului transporturilor și infrastructurii
privind
efectuarea
controlului
respectării
reglementărilor specifice domeniului transporturilor

7

ACTE ALE CAMEREI CONSULTANȚILOR FISCALI

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
65.

Pagina

1.

6

—
Hotărâre
privind
aprobarea
Registrului
consultanților fiscali și al societăților comerciale de
consultanță fiscală......................................................

8

REPUBLICĂRI
Legea nr. 94/1992 privind organizarea și funcționarea Curții
de Conturi ..................................................................

8–16

2

MONITORUL OFICIAL AL ROMÂNIEI, PARTEA I, Nr. 282/29.IV.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 366
din 17 martie 2009

referitoare la excepția de neconstituționalitate a dispozițiilor art. 6 din Legea nr. 26/1990
privind registrul comerțului
Ioan Vida
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Simona Ricu
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 6 din Legea nr. 26/1990 privind registrul
comerțului, excepție ridicată de Societatea Comercială
ăPretorian Consult” — S.R.L. din București, prin asociat unic
Aurelia Munteanu, în Dosarul nr. 2.727/2/2008 (nr. intern
867/2008) al Curții de Apel București — Secția a V-a comercială.
La apelul nominal se prezintă autorul excepției, prin
reprezentanta sa Aurelia Munteanu. Lipsește partea Oficiul
Național al Registrului Comerțului, față de care procedura de
citare este legal îndeplinită.
Reprezentanta Societatea Comercială ăPretorian Consult” —
S.R.L. din București arată că, înainte de a pune concluzii
referitoare la excepția de neconstituționalitate a dispozițiilor
art. 6 din Legea nr. 26/1990, dorește să pună în discuție două
chestiuni prealabile.
Astfel, un prim aspect are în vedere faptul că la data
dezbaterilor Curtea Constituțională nu este legal constituită,
întrucât sunt prezenți doar 8 judecători, iar nu 9, așa cum
prevede art. 142 alin. (2) din Constituție. Prin urmare, invocă
ăexcepția de necompetență materială” a Curții.
Reprezentantul Ministerului Public, invocând prevederile
art. 51 alin. (1) din Legea nr. 47/1992, potrivit cărora ăCurtea
Constituțională lucrează legal în prezența a două treimi din
numărul judecătorilor. Plenul decide cu votul majorității
judecătorilor Curții, dacă prin lege nu se prevede altfel”, arată
că susținerile privind compunerea ilegală a Curții sunt
neîntemeiate.
Curtea, deliberând, respinge cererea formulată referitoare la
compunerea instanței.
În continuare, reprezentanta Societatea Comercială
ăPretorian Consult” — S.R.L. din București invocă excepția de
neconstituționalitate a dispozițiilor art. 30 alin. (4) din Legea
nr. 47/1992, care prevăd participarea procurorului la judecată cu
prilejul soluționării excepției de neconstituționalitate, arătând că
acestea contravin prevederilor art. 131 alin. (3) din Constituție,
potrivit cărora ăparchetele funcționează pe lângă instanțele de
judecată, conduc și supraveghează activitatea de cercetare
penală a poliției judiciare, în condițiile legii”. Or, arată că instanța

de contencios constituțional nu este o instanță de judecată,
astfel că prezența procurorului nu se justifică.
Reprezentantul Ministerului Public arată că, potrivit art. 131
alin. (2) din Constituție, ăMinisterul Public își exercită atribuțiile
prin procurori constituiți în parchete, în condițiile legii”, iar în
temeiul acestei prevederi legiuitorul a stabilit atribuțiile
procurorilor.
Curtea, deliberând, respinge cererea formulată, deoarece,
potrivit art. 29 alin. (1) din Legea nr. 47/1992, excepțiile de
neconstituționalitate nu pot fi ridicate decât în fața instanțelor
judecătorești sau de arbitraj comercial, iar nu direct în fața Curții
Constituționale.
Președintele dă cuvântul reprezentantei Societatea
Comercială ăPretorian Consult” — S.R.L. pentru a susține
excepția de neconstituționalitate a prevederilor art. 6 din Legea
nr. 26/1990.
Reprezentanta autoarei excepției de neconstituționalitate
arată că art. 126 alin. (1) din Constituție delimitează locul unde
se desfășoară activitatea de judecată, iar, potrivit acestor
dispoziții, oficiul registrului comerțului nu este o instanță de
judecată. De asemenea, alin. (5) al aceluiași articol din
Constituție interzice înființarea de instanțe extraordinare.
Reprezentantul Ministerului Public pune concluzii de
respingere ca neîntemeiată a excepției de neconstituționalitate,
arătând că activitatea jurisdicțională prevăzută de art. 6 din
Legea nr. 26/1990 este desfășurată de un judecător delegat, iar
competența aparține tribunalului, iar nu oficiului registrului
comerțului.
C U R T E A,

având în vedere actele și lucrările dosarului, constată
următoarele:
Prin Încheierea din 18 noiembrie 2008, pronunțată în Dosarul
nr. 2.727/2/2008 (nr. intern 867/2008), Curtea de Apel
București — Secția a V-a comercială a sesizat Curtea
Constituțională cu excepția de neconstituționalitate a
dispozițiilor art. 6 din Legea nr. 26/1990 privind registrul
comerțului. Excepția a fost ridicată de Societatea Comercială
ăPretorian Consult” — S.R.L., prin asociat unic Aurelia
Munteanu, cu prilejul soluționării contestației în anulare
formulate împotriva Deciziei comerciale nr. 837 din 8 mai 2007,
pronunțate de Secția a V-a comercială a Curții de Apel
București în Dosarul nr. 9.504/2/2006 (1.911/2006).
În motivarea excepției autorul acesteia susține, în esență,
că art. 6 din Legea nr. 26/1990 este contrar dispozițiilor art. 126
alin. (1) și (5) din Constituție. În acest sens, arată că
înregistrarea unei societăți comerciale este o activitate pur
tehnică de ăînregistrare” și nicidecum o activitate juridică
specifică sistemului judiciar român. Textul de lege criticat
creează impresia însă că registrul comerțului ar face parte din

MONITORUL OFICIAL AL ROMÂNIEI, PARTEA I, Nr. 282/29.IV.2009
sistemul judiciar român, datorită activității judecătorului delegat.
Mai mult, consideră că registrul comerțului acționează ca o
instanță extraordinară, întrucât emite încheieri ăîn numele legii”
și percepe timbru judiciar.
Curtea de Apel București — Secția a V-a comercială
consideră că excepția de neconstituționalitate nu este
întemeiată. Astfel, arată că judecătorul delegat nu este o
instanță de sine-stătătoare, ci un judecător cu anumite atribuții
speciale în materia registrului comerțului, pe care le dobândește
prin numirea sa de către președintele instanței în această
funcție. Competența materială aparține însă tribunalului al cărui
președinte deleagă judecătorul la oficiul registrului comerțului.
De asemenea, arată că prin cuvântul ădelegat” nu sunt avute în
vedere toate elementele delegării ca instituție a dreptului muncii,
ci mai degrabă o denumire a unei forme de specializare a
judecătorilor în materia incidentă înregistrărilor în registrul
comerțului și faptul că, similar delegării prevăzute de Codul
muncii, locul în care aceștia își pronunță hotărârea nu este
sediul instanței judecătorești, ci sediul oficiului registrului
comerțului. Consideră însă că s-ar fi impus reglementarea
condițiilor în care un judecător funcționează în afara sediului
instanțelor judecătorești, fără să se afle în situațiile prevăzute
de Codul de procedură civilă.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Avocatul Poporului consideră că textul de lege criticat este
constituțional, sens în care arată că judecătorii cu atribuții la
oficiul registrului comerțului sunt delegați de președinții
tribunalelor și îndeplinesc o funcție publică de interes general.
Desfășurându-și activitatea sub autoritatea tribunalului,
judecătorul delegat nu poate fi considerat o instanță de sine
stătătoare. Normele criticate sunt în concordanță cu dispozițiile
art. 126 alin. (2) din Constituție, din care rezultă că este atributul
exclusiv al legiuitorului să reglementeze competența instanțelor
judecătorești și procedura de judecată, atâta vreme cât își
subordonează acest demers regulilor și principiilor
constituționale.
Președinții celor două Camere al Parlamentului și
Guvernul nu au comunicat punctele de vedere asupra excepției
de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
de lege criticate, prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2) și ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 6 din Legea nr. 26/1990 privind registrul
comerțului, republicată în Monitorul Oficial al României, Partea I,
nr. 49 din 4 februarie 1998, cu modificările și completările
ulterioare.

3

Textul de lege criticat are următoarea redactare:
Art. 6: ă(1) Înregistrările în registrul comerțului se fac pe baza
unei încheieri a judecătorului delegat sau, după caz, a unei
hotărâri judecătorești irevocabile, în afară de cazurile în care
legea prevede altfel.
(11) Judecătorul-delegat întâi sesizat spre a dispune
înregistrarea în registrul comerțului a mențiunilor privind
fuziunea, divizarea sau schimbarea sediului social al unei
persoane juridice în alt județ se va pronunța, prin aceeași
încheiere, și asupra înmatriculării persoanelor juridice astfel
înființate, radierii celor care își încetează existența ori
înregistrării în registrul comerțului a modificării actelor
constitutive ale persoanelor juridice care dobândesc o parte din
patrimoniul persoanei juridice divizate, după caz, precum și
asupra înmatriculării și radierii persoanelor juridice care își
schimbă sediul social în alt județ.
(2) Încheierile judecătorului delegat privitoare la înmatriculare
sau la orice alte înregistrări în registrul comerțului sunt executorii
de drept și sunt supuse numai recursului.
(3) Termenul de recurs este de 15 zile și curge de la data
pronunțării încheierii pentru părți și de la data publicării încheierii
sau a actului modificator al actului constitutiv în Monitorul Oficial
al României, Partea a IV-a, pentru orice alte persoane
interesate.
(4) Recursul se depune și se menționează în registrul
comerțului unde s-a făcut înregistrarea. În termen de 3 zile de la
data depunerii, oficiul registrului comerțului înaintează recursul
curții de apel în a cărei rază teritorială se află domiciliul sau
sediul comerciantului, iar în cazul sucursalelor înființate în alt
județ, la curtea de apel în a cărei rază teritorială se află sediul
sucursalei.
(5) Motivele recursului se pot depune la instanță, cu cel puțin
două zile înaintea termenului de judecată.
(6) În cazul admiterii recursului, decizia instanței de recurs
va fi menționată în registrul comerțului.”
Autorul excepției consideră că acest text de lege este contrar
dispozițiilor art. 126 alin. (1) și (5) din Constituție, potrivit cărora
ăCompetența instanțelor judecătorești și procedura de judecată
sunt prevăzute numai prin lege”, iar înființarea de instanțe
extraordinare este interzisă.
Examinând excepția de neconstituționalitate, Curtea
constată că premisa de la care pleacă autorul excepției în
motivarea acesteia are în vedere faptul că textul de lege criticat
ar da în sarcina Oficiului Registrului Comerțului competențe de
natură jurisdicțională, instituind-se astfel o instanța
extraordinară.
Față de aceste susțineri, Curtea reține că, potrivit art. 6 din
Legea nr. 26/1990 coroborat cu cel al art. 37 din Legea
nr. 31/1990 privind societățile comerciale, soluționarea cererilor
pentru înregistrarea mențiunilor în registrul comerțului revine
judecătorului delegat căruia i-a fost desemnată această atribuție
de către președintele tribunalului. Competența revine, așadar,
tribunalului, iar nu oficiului registrului comerțului, care, în cadrul
acestei proceduri, realizează lucrările de grefă, secretariat și
arhivă pentru judecătorul delegat, așa cum prevede art. 8
alin. (4) din Legea nr. 26/1990. Procedura necontencioasă
reglementată de textul de lege criticat se supune regulilor
generale prevăzute de art. 331—337 din Codul de procedură

4

MONITORUL OFICIAL AL ROMÂNIEI, PARTEA I, Nr. 282/29.IV.2009

civilă și este supusă căii de atac a recursului, cu respectarea
tuturor condițiilor unui proces echitabil.
Autorul excepției pune în discuție și faptul că judecătorul
delegat își desfășoară activitatea la sediul oficiului registrului
comerțului.
Această situație apare, într-adevăr, ca un caz derogatoriu de
la reglementările Codului de procedură civilă privind posibilitatea
unui judecător de a desfășura activitatea în afara instanțelor, cât
și de la prevederile Legii nr. 303/2004 privind statutul
judecătorilor și procurorilor și ale Legii nr. 304/2004 privind
organizarea judiciară, cu privire la posibilitatea delegării

judecătorilor. Cu toate acestea, Curtea constată că nicio
prevedere constituțională nu instituie vreo obligație ori vreo
interdicție în ceea ce privește locul desfășurării activității
jurisdicționale, atât timp cât competența aparține instanțelor
instituite prin lege cu respectarea dispozițiilor constituționale.
Pentru aceste motive, Curtea apreciază că activitatea
desfășurată de judecătorul delegat potrivit art. 6 din Legea
nr. 26/1990 nu poate fi considerată o activitate de jurisdicție
specifică unei instanțe extraordinare și nu contravine, în
consecință, prevederilor art. 126 alin. (1) și (5) din Constituție.

Pentru considerentele expuse, în temeiul art. 146 lit. d) și al art. 147 alin. (4) din Constituție, al art. 1—3, al art. 11 alin. (1)
lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 6 din Legea nr. 26/1990 privind registrul comerțului, excepție
ridicată de Societatea Comercială ăPretorian Consult” — S.R.L. din București, prin asociat unic Aurelia Munteanu, în Dosarul
nr. 2.727/2/2008 (nr. intern 867/2008) al Curții de Apel București — Secția a V-a comercială.
Definitivă și general obligatorie.
Pronunțată în ședința publică din data de 17 martie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Patricia Marilena Ionea

CURTEA CONSTITUȚIONALĂ

D E C I Z I A Nr. 498
din 7 aprilie 2009

referitoare la excepția de neconstituționalitate a dispozițiilor art. 2781 alin. 7 și alin. 8 lit. a) și b)
din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Iuliana Nedelcu
Oana Cristina Puică

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 2781 alin. 7 și alin. 8 lit. a) și b) din Codul de
procedură penală, excepție ridicată de Dan Trandafir în Dosarul
nr. 1.413/223/2008 al Judecătoriei Drăgășani.
La apelul nominal lipsesc părțile, față de care procedura de
citare este legal îndeplinită.

Cauza se află în stare de judecată.
Reprezentantul Ministerului Public pune concluzii de
respingere a excepției de neconstituționalitate, făcând trimitere,
în acest sens, la jurisprudența Curții Constituționale în materie.
C U R T E A,

având în vedere actele și lucrările dosarului, reține următoarele:
Prin Încheierea din 25 septembrie 2008, pronunțată în
Dosarul nr. 1.413/223/2008, Judecătoria Drăgășani a sesizat
Curtea Constituțională cu excepția de neconstituționalitate
a dispozițiilor art. 2781 alin. 7 și alin. 8 lit. a) și b) din Codul
de procedură penală. Excepția a fost ridicată de Dan Trandafir
cu ocazia soluționării plângerii împotriva unei ordonanțe de
scoatere de sub urmărire penală.
În motivarea excepției de neconstituționalitate autorul
acesteia susține că dispozițiile art. 2781 alin. 7 și alin. 8 lit. a) și
b) din Codul de procedură penală încalcă egalitatea în drepturi

MONITORUL OFICIAL AL ROMÂNIEI, PARTEA I, Nr. 282/29.IV.2009
a cetățenilor, accesul liber la justiție și dreptul la un proces
echitabil, dreptul la apărare, condițiile și limitele restrângerii
exercițiului unor drepturi sau al unor libertăți, precum și
imparțialitatea justiției, întrucât suprimă dreptul la cercetarea
judecătorească.
Judecătoria Drăgășani apreciază că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că dispozițiile art. 2781 alin. 7
și alin. 8 lit. a) și b) din Codul de procedură penală sunt
constituționale, întrucât nu încalcă prevederile din Legea
fundamentală și din Convenția pentru apărarea drepturilor
omului și a libertăților fundamentale, invocate de autorul
excepției.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2781 alin. 7 și alin. 8 lit. a) și b) din Codul de
procedură penală, modificate prin Legea nr. 356/2006 pentru
modificarea și completarea Codului de procedură penală,
precum și pentru modificarea altor legi, publicată în Monitorul
Oficial al României, Partea I, nr. 677 din 7 august 2006, având
următorul cuprins: ăJudecătorul, soluționând plângerea, verifică
rezoluția sau ordonanța atacată, pe baza lucrărilor și a

5

materialului din dosarul cauzei și a oricăror înscrisuri noi
prezentate.
Judecătorul pronunță una dintre următoarele soluții:
a) respinge plângerea, prin sentință, ca tardivă sau
inadmisibilă ori, după caz, ca nefondată, menținând rezoluția
sau ordonanța atacată;
b) admite plângerea, prin sentință, desființează rezoluția sau
ordonanța atacată și trimite cauza procurorului, în vederea
începerii sau redeschiderii urmăririi penale, după caz.
Judecătorul este obligat să arate motivele pentru care a trimis
cauza procurorului, indicând totodată faptele și împrejurările ce
urmează a fi constatate și prin care anume mijloace de probă.”
În susținerea neconstituționalității acestor prevederi legale,
autorul excepției invocă încălcarea dispozițiilor constituționale
ale art. 16 referitoare la egalitatea în drepturi, ale art. 21 privind
accesul liber la justiție, ale art. 24 referitoare la dreptul la
apărare, ale art. 53 cu privire la restrângerea exercițiului unor
drepturi sau al unor libertăți și ale art. 124 referitoare la
înfăptuirea justiției, precum și a prevederilor art. 6 din Convenția
pentru apărarea drepturilor omului și a libertăților fundamentale
cu privire la dreptul la un proces echitabil.
Examinând excepția de neconstituționalitate, Curtea
constată că dispozițiile art. 2781 alin. 7 și alin. 8 lit. a) și b) din
Codul de procedură penală au mai fost supuse controlului
instanței de contencios constituțional prin raportare la aceleași
prevederi din Constituție și din Convenția pentru apărarea
drepturilor omului și a libertăților fundamentale, invocate și în
prezenta cauză, și față de critici similare. În acest sens este, de
exemplu, Decizia nr. 1.223 din 18 noiembrie 2008, publicată în
Monitorul Oficial al României, Partea I, nr. 893 din 30 decembrie
2008, prin care Curtea Constituțională a respins ca neîntemeiată
excepția de neconstituționalitate a dispozițiilor art. 2781 din
Codul de procedură penală, pentru motivele acolo arătate.
Întrucât nu au intervenit elemente noi, de natură să ducă la
reconsiderarea jurisprudenței Curții, atât soluția, cât și
considerentele deciziei mai sus menționate își păstrează
valabilitatea și în cauza de față.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 2781 alin. 7 și alin. 8 lit. a) și b) din Codul de procedură
penală, excepție ridicată de Dan Trandafir în Dosarul nr. 1.413/223/2008 al Judecătoriei Drăgășani.
Definitivă și general obligatorie.
Pronunțată în ședința publică din data de 7 aprilie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Oana Cristina Puică

6

MONITORUL OFICIAL AL ROMÂNIEI, PARTEA I, Nr. 282/29.IV.2009

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL ADMINISTRAȚIEI ȘI INTERNELOR

ORDIN
privind constituirea și funcționarea Comisiei de Însemne Heraldice
a Ministerului Administrației și Internelor
Pentru reglementarea într-o concepție unitară a problematicii adoptării însemnelor heraldice în cadrul Ministerului
Administrației și Internelor,
având în vedere prevederile art. 10 din Legea nr. 102/1992 privind stema țării și sigiliul statului,
în temeiul art. 7 alin. (4) din Ordonanța de urgență a Guvernului nr. 30/2007 privind organizarea și funcționarea Ministerului
Administrației și Internelor, aprobată cu modificări prin Legea nr. 15/2008, cu modificările ulterioare,
viceprim-ministrul, ministrul administrației și internelor, emite următorul ordin:
Art. 1. — (1) Se constituie Comisia de Însemne Heraldice a
Ministerului Administrației și Internelor, denumită în continuare
Comisie, având următoarea componență:
1. președinte: secretarul general adjunct al Ministerului
Administrației și Internelor, care coordonează domeniul logistic;
2. vicepreședinți:
a) directorul Direcției informare și relații publice;
b) unul dintre adjuncții directorului general al Direcției
generale management operațional;
3. membri:
a) șeful Serviciului intendență din cadrul Direcției logistică;
b) șeful Tipografiei Ministerului Administrației și Internelor;
c) un specialist în grafică și machetare din cadrul Editurii
Ministerului Administrației și Internelor;
d) un specialist în heraldică din cadrul Catedrei de Arhivistică —
Istorie a Facultății de Arhivistică din cadrul Academiei de Poliție
ăAlexandru Ioan Cuza”;
e) un specialist în heraldică din cadrul Arhivelor Naționale;
4. secretar: șeful Casei de Cultură a Ministerului
Administrației și Internelor.
(2) În funcție de problemele analizate, la ședințele Comisiei
pot participa și alți specialiști în domeniu, militari sau civili.
Art. 2. — Comisia funcționează pe lângă Direcția informare
și relații publice.
Art. 3. — Comisia are următoarele atribuții:
a) elaborează proiectul însemnului heraldic al Ministerului
Administrației și Internelor și întocmește documentația tehnică
aferentă acestuia;
b) analizează și avizează însemnele heraldice, drapelele,
ecusoanele, emblemele, insignele și denumirile onorifice
propuse de unități ale aparatului central, inspectoratele generale
și alte structuri ale Ministerului Administrației și Internelor, pe
care le prezintă ministrului administrației și internelor pentru
aprobare;
c) înștiințează autorii propunerilor despre aprobarea sau
respingerea proiectelor propuse și ține, prin secretarul Comisiei,
evidența tuturor însemnelor heraldice și documentațiilor tehnice
din Ministerul Administrației și Internelor;
d) monitorizează corecta elaborare și utilizare a însemnelor
heraldice, drapelelor, emblemelor, iar în cazul constatării unor

situații ce contravin prevederilor prezentului ordin și ale
Normelor metodologice privind elaborarea, adoptarea și
utilizarea însemnelor heraldice în Ministerul Administrației și
Internelor sesizează în scris șeful ierarhic superior structurii
respective, care este obligat să ia măsuri în consecință și să le
comunice președintelui Comisiei.
Art. 4. — În termen de 30 de zile de la data intrării în vigoare
a prezentului ordin, Comisia întocmește Normele metodologice
privind elaborarea, adoptarea și utilizarea însemnelor heraldice
în Ministerul Administrației și Internelor, care se aprobă de
președintele acesteia.
Art. 5. — Propunerile prevăzute la art. 3 lit. b), însoțite de
documentația ce argumentează opțiunea, se înaintează
Comisiei de către șefii structurilor din aparatul central sau, după
caz, ai instituțiilor/structurilor aflate în subordinea/coordonarea
Ministerului Administrației și Internelor și, după avizarea lor de
către aceasta, se supun spre aprobare ministrului administrației
și internelor, prin președintele Comisiei.
Art. 6. — După publicarea în Monitorul Oficial al României,
Partea I, a ordinului ministrului administrației și internelor pentru
aprobarea însemnului heraldic propriu, unitățile beneficiare
păstrează în arhivă documentația tehnică aferentă și un
exemplar al Monitorului Oficial, Partea I, respectiv.
Art. 7. — (1) Cu excepția simbolurilor naționale, în structurile
Ministerului Administrației și Internelor este interzisă folosirea
de însemne heraldice fără ca acestea să fie avizate de Comisie
și aprobate de ministrul administrației și internelor.
(2) Însemnele heraldice folosite de structuri ale Ministerului
Administrației și Internelor, pentru care nu există aprobare sau
nu mai sunt valabile din cauza schimbării denumirii
structurii/unității, vor fi supuse avizării Comisiei în termen de
90 de zile de la data intrării în vigoare a prezentului ordin.
Art. 8. — Prezentul ordin se publică în Monitorul Oficial al
României, Partea I.
Art. 9. — La data publicării prezentului ordin se abrogă
Ordinul ministrului internelor și reformei administrative
nr. 390/2008 privind constituirea și funcționarea Comisiei de
Însemne Heraldice a Ministerului Administrației și Internelor,
publicat în Monitorul Oficial al României, Partea I, nr. 67 din
29 ianuarie 2008.

Viceprim-ministru, ministrul administrației și internelor,
Dan Nica
București, 22 aprilie 2009.
Nr. 65.

MONITORUL OFICIAL AL ROMÂNIEI, PARTEA I, Nr. 282/29.IV.2009

7

MINISTERUL TRANSPORTURILOR ȘI INFRASTRUCTURII

ORDIN
privind efectuarea controlului respectării reglementărilor specifice domeniului transporturilor
rutiere de către operatorii de transport rutier/întreprinderi prin echipaje comune de control formate
din inspectori de trafic ai Autorității Rutiere Române — A.R.R. și personalul cu atribuții de control
al Companiei Naționale de Autostrăzi și Drumuri Naționale din România — S.A.
În temeiul prevederilor art. 5 alin. (2) lit. b) și f) din Ordonanța de urgență a Guvernului nr. 109/2005 privind transporturile
rutiere, aprobată cu modificări și completări prin Legea nr. 102/2006, cu modificările și completările ulterioare, ale art. 61 din
Ordonanța Guvernului nr. 43/1997 privind regimul drumurilor, republicată, cu modificările și completările ulterioare, ale art. 9 lit. b)
din Ordonanța Guvernului nr. 15/2002 privind introducerea unor tarife de utilizare a infrastructurii de transport rutier, aprobată cu
modificări și completări prin Legea nr. 424/2002, cu modificările și completările ulterioare, precum și ale art. 5 alin. (4) din Hotărârea
Guvernului nr. 76/2009 privind organizarea și funcționarea Ministerului Transporturilor și Infrastructurii, cu modificările ulterioare,
ministrul transporturilor și infrastructurii emite următorul ordin:
Art. 1. — (1) Prezentul ordin are în vedere realizarea unui
control permanent, unitar, sigur și eficient al vehiculelor rutiere
destinate și utilizate pentru transportul de mărfuri, a căror masă
totală maximă autorizată, inclusiv remorca sau semiremorca,
depășește 3,5 tone, și al autovehiculelor destinate și utilizate
pentru transportul de persoane, care, prin construcție și
echipare, pot transporta mai mult de 9 persoane, inclusiv
conducătorul auto, efectuat de echipaje comune de control
formate din inspectorii de trafic ai Autorității Rutiere Române —
A.R.R. și personalul cu atribuții de control al Companiei
Naționale de Autostrăzi și Drumuri Naționale din România —
S.A.
(2) Controlul efectuat de echipajele comune de control are
ca scop verificarea respectării reglementărilor specifice
domeniului transporturilor rutiere de către operatorii de transport
rutier/întreprinderi, inclusiv verificarea prin cântărire a maselor
pe axe și a masei totale a vehiculelor rutiere, verificarea
dimensiunilor de gabarit prin măsurarea acestora, precum și
verificarea existenței și valabilității rovinietei.
Art. 2. — Acțiunile de control ale echipajelor comune de
control se efectuează exclusiv pe rețeaua de drumuri de interes
național definite conform art. 6 alin. (1) din Ordonanța
Guvernului nr. 43/1997 privind regimul drumurilor, republicată,
cu modificările și completările ulterioare.
Art. 3. — (1) Acțiunile de control ale echipajelor comune de
control se efectuează pe baza metodologiei de control, care va
cuprinde programul privind realizarea acțiunilor de control,

modul în care acestea se efectuează, precum și componența și
dotarea echipajelor comune de control.
(2) Metodologia de control prevăzută la alin. (1) se aprobă
de către secretarul de stat din Ministerul Transporturilor și
Infrastructurii, coordonator al activității de transport rutier.
Art. 4. — (1) Conducerea, coordonarea, supravegherea
și raportarea acțiunilor de control efectuate de echipajele
comune de control se asigură de Autoritatea Rutieră
Română — A.R.R.
(2) Raportarea privind rezultatele acțiunilor de control se face
săptămânal, prin rapoarte transmise de Autoritatea Rutieră
Română — A.R.R., în prima zi a fiecărei săptămâni, la Direcția
generală infrastructură rutieră și concesiuni și Direcția transport
rutier din cadrul Ministerului Transporturilor și Infrastructurii.
Art. 5. — În termen de 15 zile de la data intrării în vigoare a
prezentului ordin, Autoritatea Rutieră Română — A.R.R. și
Compania Națională de Autostrăzi și Drumuri Naționale din
România — S.A. vor elabora Metodologia de control prevăzută
la art. 3.
Art. 6. — Autoritatea Rutieră Română — A.R.R. și Compania
Națională de Autostrăzi și Drumuri Naționale din România —
S.A. împreună cu Direcția generală infrastructură rutieră și
concesiuni și Direcția transport rutier din cadrul Ministerului
Transporturilor și Infrastructurii vor duce la îndeplinire
prevederile prezentului ordin.
Art. 7. — Prezentul ordin se publică în Monitorul Oficial al
României, Partea I.

Ministrul transporturilor și infrastructurii,
Radu Mircea Berceanu

București, 16 aprilie 2009.
Nr. 535.

8

MONITORUL OFICIAL AL ROMÂNIEI, PARTEA I, Nr. 282/29.IV.2009

ACTE ALE CAMEREI
C O N S U LTA N Ț I L O R F I S C A L I
CAMERA CONSULTANȚILOR FISCALI

HOTĂRÂRE
privind aprobarea Registrului consultanților fiscali
și al societăților comerciale de consultanță fiscală
Având în vedere prevederile art. 21 alin. (1) din Ordonanța Guvernului
nr. 71/2001 privind organizarea și exercitarea activității de consultanță fiscală,
aprobată cu modificări prin Legea nr. 198/2002, cu modificările și completările
ulterioare,
Consiliul superior al Camerei Consultanților Fiscali, întrunit în ședința
din 14 ianuarie 2009, h o t ă r ă ș t e:
Articol unic. — Se aprobă Registrul consultanților fiscali și al societăților
comerciale de consultanță fiscală, conform anexei*) care face parte integrantă din
prezenta hotărâre.
Președintele Camerei Consultanților Fiscali,
Daniel Chițoiu
București, 15 ianuarie 2009.
Nr. 1.
*) Anexa se publică ulterior în Monitorul Oficial al României, Partea I, nr. 282 bis din 29 aprilie 2009,
care se poate achiziționa de la Centrul pentru relații cu publicul al Regiei Autonome ăMonitorul Oficial”,
București, șos. Panduri nr. 1.

REPUBLICĂRI
L E G E A Nr. 94/1992
privind organizarea și funcționarea Curții de Conturi*)
CAPITOLUL I
Dispoziții generale
Art. 1. — (1) Curtea de Conturi exercită controlul asupra
modului de formare, de administrare și de întrebuințare a
resurselor financiare ale statului și ale sectorului public.
(2) Funcția de control a Curții de Conturi se realizează prin
proceduri de audit public extern prevăzute în standardele proprii
de audit, elaborate în conformitate cu standardele de audit
internaționale general acceptate.
(3) Curtea de Conturi își desfășoară activitatea în mod
autonom, în conformitate cu dispozițiile prevăzute în Constituție
și în prezenta lege, și reprezintă România în calitatea sa de
instituție supremă de audit în organizațiile internaționale ale
acestor instituții.

(4) Litigiile rezultate din activitatea Curții de Conturi se
soluționează de instanțele judecătorești specializate.
(5) În unitățile administrativ-teritoriale, funcțiile Curții de
Conturi se exercită prin camerele de conturi județene și a
municipiului București, structuri fără personalitate juridică.
(6) Sediul Curții de Conturi este în municipiul București, iar
sediile camerelor de conturi sunt în orașele reședință de județ și
în municipiul București.
Art. 2. — În înțelesul prezentei legi, termenii și expresiile de
mai jos au următoarele semnificații:
a) control — activitatea prin care se verifică și se urmărește
modul de respectare a legii privind constituirea, administrarea
și utilizarea fondurilor publice;

*) Republicată în temeiul art. IV din Legea nr. 217/2008 pentru modificarea și completarea Legii nr. 94/1992 privind organizarea și funcționarea Curții de
Conturi, publicată în Monitorul Oficial al României, Partea I, nr. 724 din 24 octombrie 2008, dându-se textelor o nouă numerotare.
Legea nr. 94/1992 a mai fost republicată în Monitorul Oficial al României, Partea I, nr. 116 din 16 martie 2000, iar ulterior a mai fost modificată și
completată prin:
— Ordonanța de urgență a Guvernului nr. 78/2001, publicată în Monitorul Oficial al României, Partea I, nr. 298 din 7 iunie 2001, respinsă prin Legea
nr. 101/2002, publicată în Monitorul Oficial al României, Partea I, nr. 173 din 13 martie 2002;
— Ordonanța de urgență a Guvernului nr. 101/2001, publicată în Monitorul Oficial al României, Partea I, nr. 350 din 29 iunie 2001, respinsă prin Legea
nr. 100/2002, publicată în Monitorul Oficial al României, Partea I, nr. 173 din 13 martie 2002;
— Legea nr. 77/2002, publicată în Monitorul Oficial al României, Partea I, nr. 104 din 7 februarie 2002;
— Ordonanța de urgență a Guvernului nr. 22/2005, publicată în Monitorul Oficial al României, Partea I, nr. 251 din 25 martie 2005, aprobată cu completări
prin Legea nr. 200/2005, publicată în Monitorul Oficial al României, Partea I, nr. 550 din 28 iunie 2005;
— Legea nr. 94/1992 a fost abrogată prin Ordonanța de urgență a Guvernului nr. 43/2006, publicată în Monitorul Oficial al României, Partea I, nr. 525
din 19 iunie 2006; prin Decizia Curții Constituționale nr. 544/2006, publicată în Monitorul Oficial al României, Partea I, nr. 568 din 30 iunie 2006, Curtea
Constituțională a declarat ordonanța neconstituțională.

MONITORUL OFICIAL AL ROMÂNIEI, PARTEA I, Nr. 282/29.IV.2009
b) audit public extern — activitatea de audit desfășurată de
Curtea de Conturi care cuprinde, în principal, auditul financiar
și auditul performanței;
c) audit financiar — activitatea prin care se urmărește dacă
situațiile financiare sunt complete, reale și conforme cu legile și
reglementările în vigoare, furnizându-se în acest sens o opinie;
d) audit al performanței — evaluarea independentă a
modului în care o entitate, un program, o activitate sau o
operațiune funcționează din punctele de vedere ale eficienței,
economicității și eficacității;
e) auditor public extern — persoana angajată în cadrul Curții
de Conturi, care desfășoară activități specifice de audit extern în
sectorul public;
f) eficacitate — gradul de îndeplinire a obiectivelor
programate pentru fiecare dintre activități și raportul dintre
efectul proiectat și rezultatul efectiv al activității respective;
g) eficiență — maximizarea rezultatelor unei activități în
relație cu resursele utilizate;
h) economicitate — minimizarea costului resurselor alocate
pentru atingerea rezultatelor estimate ale unei activități, cu
menținerea calității corespunzătoare a acestor rezultate;
i) standarde de audit — setul de concepte, principii
directoare, proceduri și metode pe baza cărora auditorul public
determină ansamblul etapelor și procedurilor de verificare, care
să permită atingerea obiectivului fixat;
j) entitate auditată — autoritatea publică, compania/
societatea națională, regia autonomă, societatea comercială la
care statul sau o unitate administrativ-teritorială deține, singur
sau împreună, integral sau mai mult de jumătate din capitalul
social;
k) opinie de audit — concluzia auditorului care se exprimă în
scris asupra situațiilor financiare și/sau a programului sau
activității auditate, în legătură cu realitatea, fidelitatea și
conformitatea acestora, cu reglementările aplicabile domeniului;
l) fonduri publice — sumele alocate din bugetul de stat,
bugetele locale, bugetul asigurărilor sociale de stat, bugetele
fondurilor speciale, bugetul trezoreriei statului, bugetele
instituțiilor publice autonome, bugetele instituțiilor publice
finanțate integral sau parțial din bugetul de stat, după caz,
bugetele instituțiilor publice finanțate integral din venituri proprii,
bugetul fondurilor provenite din credite externe contractate sau
garantate de stat și ale căror rambursare, dobânzi și alte costuri
se asigură din fonduri publice, bugetul fondurilor externe
nerambursabile, credite externe contractate sau garantate de
autoritățile administrației publice locale, împrumuturi interne
contractate de autoritățile administrației publice locale, precum
și din bugetele instituțiilor publice finanțate integral sau parțial
din bugetele locale;
m) autoritate publică — denumire generică ce include
Parlamentul, Administrația Prezidențială, Guvernul, ministerele,
celelalte organe de specialitate ale administrației publice, alte
autorități publice, autoritățile administrative autonome, autorități
ale administrației publice locale și instituțiile din subordinea
acestora, indiferent de modul lor de finanțare;
n) legalitate — caracteristica unei operațiuni de a respecta
toate prevederile legale care îi sunt aplicabile, în vigoare la data
efectuării acesteia;
o) ordonator de credite — persoana împuternicită prin lege
sau prin delegare, potrivit legii, să dispună și să aprobe acțiuni
cu efect financiar pe seama fondurilor publice sau a
patrimoniului public, indiferent de natura acestora;
p) patrimoniu public — totalitatea drepturilor și obligațiilor
statului, ale unităților administrativ-teritoriale sau ale entităților
publice ale acestora, dobândite sau asumate cu orice titlu.

9

Drepturile și obligațiile statului și ale unităților administrativteritoriale se referă exclusiv la bunurile din sectorul public;
q) regularitate — caracteristica unei operațiuni de a respecta
sub toate aspectele ansamblul principiilor și regulilor
procedurale și metodologice care sunt aplicabile categoriei de
operațiuni din care face parte;
r) Organizația Internațională a Instituțiilor Supreme de Audit —
INTOSAI — cuprinde instituțiile supreme de audit din statele
membre ale Organizației Națiunilor Unite, care emite standarde
de audit, metodologii și asigură instruirea în domeniul auditului
public.
Art. 3. — (1) Curtea de Conturi decide în mod autonom
asupra programului său de activitate.
(2) Controalele Curții de Conturi se inițiază din oficiu și nu
pot fi oprite decât de Parlament și numai în cazul depășirii
competențelor stabilite prin lege.
(3) Hotărârile Camerei Deputaților sau ale Senatului, prin
care se cere Curții de Conturi efectuarea unor controale, în
limitele competențelor sale, sunt obligatorii. Nicio altă autoritate
publică nu o mai poate obliga.
Art. 4. — (1) Curtea de Conturi prezintă anual Parlamentului
un raport asupra conturilor de gestiune ale bugetului general
consolidat din exercițiul bugetar expirat, cuprinzând și neregulile
constatate.
(2) La cererea Camerei Deputaților sau a Senatului, Curtea
de Conturi controlează modul de gestionare a resurselor publice
și raportează cele constatate.
(3) Ori de câte ori consideră necesar, Curtea de Conturi
înaintează Parlamentului și, prin camerele de conturi județene și
a municipiului București, consiliilor locale, județene și al
municipiului București, rapoarte în domeniile în care este
competentă.
(4) Raportul anual al Curții de Conturi se publică în Monitorul
Oficial al României, Partea a III-a.
Art. 5. — (1) Curtea de Conturi are acces neîngrădit la acte,
documente, informații, necesare exercitării atribuțiilor sale.
(2) Entitățile auditate de Curtea de Conturi sunt obligate
să-i transmită actele, documentele, informațiile solicitate, la
termenele și în structura stabilite de Curtea de Conturi, și să-i
asigure accesul în sediile acestora.
(3) La solicitarea auditorilor publici, persoanele fizice sau
juridice deținătoare de acte sau documente sunt obligate să le
pună la dispoziția acestora.
(4) Entitățile auditate sunt obligate să sprijine activitatea
auditorilor publici, în cazul efectuării misiunilor de audit la sediile
acestora, prin asigurarea unor spații de lucru adecvate și a
accesului logistic corespunzător.
(5) Entitățile auditate poartă întreaga răspundere pentru
acțiunile lor și nu pot fi absolvite de această răspundere prin
invocarea rapoartelor Curții de Conturi.
(6) Autoritățile publice cu atribuții de control financiar, control
fiscal, precum și de control sau de supraveghere prudențială în
alte domenii au obligația să efectueze cu prioritate verificări
specifice, la solicitarea Curții de Conturi.
(7) Dacă, în exercitarea funcțiilor sale, Curtea de Conturi ia
cunoștință de informații care constituie secrete de stat, de
serviciu, comerciale sau individuale, aceasta este obligată să
respecte caracterul acestora și să le facă cunoscute numai
autorităților îndreptățite.
Art. 6. — Curtea de Conturi își întocmește și aprobă bugetul
propriu, pe care îl transmite Guvernului, în vederea includerii
acestuia în proiectul bugetului de stat supus aprobării
Parlamentului.

10

MONITORUL OFICIAL AL ROMÂNIEI, PARTEA I, Nr. 282/29.IV.2009

Art. 7. — (1) Curtea de Conturi poate să participe la
activitatea organismelor internaționale de specialitate și să
devină membru al acestora.
(2) Curtea de Conturi poate colabora cu organismele
internaționale de profil și poate exercita, în numele lor, controlul
asupra gestionării fondurilor puse la dispoziția României, dacă
prin tratate, convenții sau alte înțelegeri internaționale se
stabilește această competență.
CAPITOLUL II
Organizarea și conducerea Curții de Conturi
Art. 8. — (1) Plenul Curții de Conturi se compune din
18 membri, numiți, în condițiile prezentei legi, de Parlament,
care sunt consilieri de conturi.
(2) În structura Curții de Conturi se cuprind departamente,
camerele de conturi județene și a municipiului București și un
secretariat general.
Art. 9. — (1) Conducerea Curții de Conturi se exercită de
plenul Curții de Conturi. Conducerea executivă a Curții de
Conturi se exercită de către președinte, ajutat de doi
vicepreședinți, care sunt consilieri de conturi.
(2) La ședințele plenului Curții de Conturi pot participa
secretarul general, precum și, în calitate de invitați, specialiști
cu înaltă pregătire în diferite domenii de activitate ce intră în
competența Curții.
(3) Președintele Curții de Conturi conduce ședințele plenului.
În lipsa președintelui, un vicepreședinte va prezida ședințele.
(4) Președintele Curții de Conturi și ceilalți membri ai
acesteia sunt independenți în exercitarea atribuțiilor și în luarea
deciziilor și respectă principiile conducerii colective, publicității și
transparenței.
Art. 10. — (1) Departamentele sunt conduse de câte un
consilier de conturi, care îndeplinește și funcția de șef de
departament, numit de plenul Curții.
(2) În cadrul departamentelor pot fi organizate direcții,
servicii, birouri și compartimente de specialitate.
(3) Camerele de conturi județene și a municipiului București
sunt conduse de către un director și un director adjunct. În
structura camerelor de conturi județene pot funcționa servicii și
birouri.
(4) Structura organizatorică a Curții de Conturi, statul de
funcții, numărul de posturi de conducere și de execuție,
domeniile de activitate și atribuțiile departamentelor, ale
secretariatului general, precum și ale celorlalte structuri se
stabilesc de plenul Curții de Conturi.
(5) Personalul de control financiar încadrat la Curtea de
Conturi dobândește calitatea de auditor public extern. Pe
această funcție pot fi încadrate persoane cu studii superioare
economice, juridice și de altă specialitate, necesare desfășurării
activității Curții de Conturi.
Art. 11. — (1) Coordonarea activităților desfășurate în cadrul
departamentelor și al camerelor de conturi județene și a
municipiului București se realizează de către consilierii de
conturi și directorii camerelor de conturi, în condițiile normelor și
procedurilor stabilite de plenul Curții de Conturi.
(2) Organizarea și desfășurarea activităților specifice Curții
de Conturi, precum și valorificarea actelor rezultate din aceste
activități se efectuează potrivit regulamentului aprobat de plenul
Curții de Conturi, în temeiul prezentei legi.
(3) Regulamentul se publică în Monitorul Oficial al României,
Partea I.
Art. 12. — În vederea îndeplinirii unor obligații în domeniul
auditului extern, ce revin României în calitate de stat membru al

Uniunii Europene, este organizată și funcționează Autoritatea
de Audit pentru fondurile nerambursabile de preaderare
acordate României de Uniunea Europeană prin programele
PHARE, ISPA și SAPARD, pentru fondurile structurale și de
coeziune, pentru Fondul European de Garantare în Agricultură,
pentru Fondul European pentru Agricultură și Dezvoltare Rurală,
pentru Fondul European pentru Pescuit, precum și pentru
fondurile ce vor fi acordate în perioada postaderare, denumită în
continuare Autoritatea de Audit, care are atribuții și proceduri de
lucru proprii.
Art. 13. — (1) Autoritatea de Audit este un organism
independent din punct de vedere operațional față de Curtea de
Conturi și față de celelalte autorități responsabile cu gestionarea
și implementarea fondurilor comunitare nerambursabile, cu
sediul în municipiul București. În teritoriu, Autoritatea de Audit
are structuri regionale organizate în județele în care își
desfășoară activitatea agenții, autorități de management și/sau
organismele intermediare care gestionează fondurile
comunitare.
(2) Autoritatea de Audit este singura autoritate națională
competentă să efectueze audit public extern, în conformitate cu
legislația comunitară și națională, asupra fondurilor prevăzute
la art. 12.
(3) Autoritatea de Audit poate efectua audit public extern și
asupra altor categorii de fonduri decât cele prevăzute la art. 12,
urmând ca reglementările care vizează fondurile respective să
prevadă și asigurarea resurselor necesare acestei activități.
Art. 14. — (1) În conformitate cu prevederile legislației
comunitare și naționale, cu standardele de audit acceptate pe
plan internațional, Autoritatea de Audit efectuează audit de
sistem și audit al operațiunilor.
(2) Principalele atribuții ale Autorității de Audit sunt
următoarele:
a) evaluarea conformității sistemelor de management și
control pentru programele operaționale cofinanțate prin
instrumentele structurale și prin Fondul European pentru
Pescuit, cu prevederile legale comunitare;
b) verificarea, pe bază de eșantion reprezentativ, a
cheltuielilor declarate de autoritățile responsabile cu gestionarea
și implementarea fondurilor prevăzute la art. 12;
c) raportarea anuală privind compatibilitatea sistemelor de
management și control ale autorităților responsabile cu
gestionarea și implementarea fondurilor prevăzute la art. 12,
referitor la capacitatea acestora de a asigura conformitatea
operațiunilor cu reglementările comunitare;
d) verificarea existenței și corectitudinii elementului de
cofinanțare național;
e) eliberarea certificatelor de audit privind conturile anuale
ale agențiilor de plăți, precum și pentru contul Euro SAPARD,
în ceea ce privește integralitatea, acuratețea și veridicitatea
acestor conturi;
f) emiterea opiniei asupra declarației de asigurare, emise de
agențiile de plăți pentru agricultură și dezvoltare rurală;
g) emiterea declarațiilor de închidere, însoțite de rapoarte de
audit, pentru fiecare program sau măsură, finanțate din fondurile
prevăzute la art. 12, după caz;
h) urmărirea respectării criteriilor de acreditare a autorităților
responsabile cu gestionarea și implementarea fondurilor
comunitare nerambursabile, destinate agriculturii și dezvoltării
rurale, pe toată perioada de implementare tehnică și financiară
a acestora;
i) urmărirea modului de implementare de entitățile auditate a
recomandărilor formulate ca urmare a acțiunilor de audit
efectuate de Autoritatea de Audit.

MONITORUL OFICIAL AL ROMÂNIEI, PARTEA I, Nr. 282/29.IV.2009
(3) Pentru fondurile comunitare nerambursabile, destinate
susținerii agriculturii și dezvoltării rurale, Autoritatea de Audit
îndeplinește rolul de organism de certificare.
(4) Pentru realizarea atribuțiilor ce îi revin, Autoritatea de
Audit poate încheia acorduri cu structurile responsabile pentru
managementul fondurilor prevăzute la art. 12.
(5) Autoritatea de Audit raportează Comisiei Europene
asupra modului de utilizare a fondurilor comunitare
nerambursabile prevăzute la art. 12, iar principalele constatări și
recomandări rezultate în urma auditurilor efectuate sunt incluse
în raportul public anual al Curții de Conturi.
(6) Autoritatea de Audit are acces neîngrădit la acte,
documente și informații necesare exercitării atribuțiilor sale,
oricare ar fi persoanele juridice sau fizice deținătoare.
(7) Autoritatea de Audit poate încheia contracte cu societăți
specializate sau cu experți autorizați pentru realizarea unor
activități, în vederea îndeplinirii atribuțiilor sale.
Art. 15. — (1) Autoritatea de Audit este condusă de un
președinte și 2 vicepreședinți numiți de Parlament dintre
consilierii de conturi, pentru perioada mandatului de consilier de
conturi pentru care aceștia au fost numiți. Mandatul nu poate fi
reînnoit.
(2) Pentru organizarea și funcționarea structurilor centrale și
regionale pe care le coordonează, președintele Autorității de
Audit emite decizii și instrucțiuni.
(3) Atribuțiile președintelui Autorității de Audit sunt, în
principal, următoarele:
a) aprobă rapoartele de audit și semnează opiniile de audit
privind evaluarea conformității sistemelor de management și
control cu prevederile legale comunitare, pentru programele
operaționale cofinanțate prin instrumentele structurale și prin
Fondul European pentru Pescuit;
b) aprobă rapoartele de audit și semnează opiniile de audit
de operațiuni, ca urmare a verificării cheltuielilor declarate de
autoritățile responsabile cu gestionarea și implementarea
fondurilor prevăzute la art. 12;
c) aprobă rapoartele anuale privind compatibilitatea
sistemelor de management și control ale autorităților
responsabile cu gestionarea și implementarea fondurilor
prevăzute la art. 12, referitor la capacitatea acestora de a
asigura conformitatea operațiunilor cu reglementările
comunitare;
d) aprobă rapoartele de verificare a existenței și corectitudinii
elementului de cofinanțare națională;
e) semnează certificatele de audit privind conturile anuale
ale agențiilor de plăți, precum și pentru contul Euro SAPARD,
în ceea ce privește integralitatea, acuratețea și veridicitatea
acestor conturi;
f) semnează opiniile asupra declarațiilor de asigurare, emise
de agențiile de plăți pentru agricultură și dezvoltare rurală;
g) semnează declarațiile de închidere și aprobă rapoartele
de audit, pentru fiecare program sau măsură, finanțate din
fondurile prevăzute la art. 12, după caz;
h) reprezintă Autoritatea de Audit și asigură relațiile acesteia
cu instituțiile și autoritățile publice naționale și comunitare,
precum și cu organismele naționale și internaționale de profil;
i) aprobă deplasarea personalului Autorității de Audit pentru
îndeplinirea atribuțiilor acesteia, inclusiv participarea la diverse
reuniuni și grupuri ale auditorilor din țară sau străinătate,
specifice domeniului gestionării și controlului fondurilor
prevăzute la art. 12;
j) aprobă regulile de procedură ale Autorității de Audit privind
activitatea specifică a acesteia în ceea ce privește auditul
fondurilor prevăzute la art. 12;

11

k) aprobă manualele și strategiile de audit necesare
îndeplinirii cerințelor specifice Autorității de Audit, prevăzute în
regulamentele comunitare;
l) aprobă și transmite, după caz, serviciilor Comisiei
Europene programele anuale de activitate a Autorității de Audit;
m) avizează regulamentul propriu de organizare și
funcționare a Autorității de Audit, pe care îl supune aprobării
plenului Curții de Conturi;
n) avizează structura organizatorică și statul de funcții ale
Autorității de Audit, numirea directorilor, a directorilor adjuncți, a
șefilor de serviciu și le prezintă plenului Curții de Conturi, în
vederea aprobării;
o) aprobă criteriile de promovare a personalului Autorității de
Audit și stabilește atribuțiile acestuia, specifice auditului
fondurilor europene, prin fișa postului;
p) aprobă criteriile specifice pentru ocuparea posturilor
necesare exercitării auditului fondurilor europene și scoaterea
la concurs a posturilor vacante ale Autorității de Audit;
q) informează, semestrial și ori de câte ori consideră
necesar, plenul Curții de Conturi asupra principalelor constatări
rezultate din acțiunile de audit desfășurate și asupra măsurilor
luate în concordanță cu reglementările comunitare;
r) prezintă plenului Curții de Conturi sinteza constatărilor și a
rezultatelor activității de audit asupra fondurilor europene, în
vederea includerii în raportul public anual ce se înaintează
Parlamentului;
s) îndeplinește alte atribuții, stabilite în condițiile legii.
(4) Exercitarea unora dintre atribuțiile prevăzute la alin. (3)
poate fi delegată vicepreședinților Autorității de Audit.
(5) Fondurile necesare îndeplinirii atribuțiilor Autorității de
Audit se asigură de la bugetul de stat și sunt reflectate distinct
în bugetul Curții de Conturi.
Art. 16. — (1) Structura organizatorică, numărul de personal
și statul de funcții ale Autorității de Audit se aprobă de plenul
Curții de Conturi, la propunerea președintelui Autorității de Audit.
Coordonarea și atribuțiile structurilor centrale și regionale din
aparatul propriu al Autorității de Audit și ale personalului de la
nivel central și regional se stabilesc prin regulamentul de
organizare și funcționare a Autorității de Audit, care este parte
integrantă a regulamentului de organizare și funcționare a Curții
de Conturi.
(2) În scopul realizării atribuțiilor sale, Autoritatea de Audit
poate angaja și personal de altă specialitate decât cea
economică.
Art. 17. — (1) Salarizarea personalului din cadrul Autorității
de Audit se face în conformitate cu legislația privind salarizarea
personalului din cadrul Curții de Conturi și cu prevederile Legii
nr. 490/2004 privind stimularea financiară a personalului care
gestionează fonduri comunitare, cu modificările ulterioare.
(2) Președintele și vicepreședintele Autorității de Audit au
dreptul la o indemnizație de conducere care, împreună cu
indemnizația de bază, nu poate depăși salariul lunar maxim ce
se acordă personalului de specialitate din cadrul Autorității de
Audit.
Art. 18. — Fondurile necesare pentru desfășurarea activității
Autorității de Audit se asigură de la bugetul de stat și vor fi
incluse în bugetul de cheltuieli al Curții de Conturi.
Art. 19. — Pentru desfășurarea activității Autorității de Audit,
Guvernul și Curtea de Conturi au obligația să asigure condițiile
necesare angajării și pregătirii profesionale a personalului,
spațiile de lucru, dotările și logistica aferente.
Art. 20. — (1) Secretariatul general al Curții de Conturi este
condus de un secretar general.

12

MONITORUL OFICIAL AL ROMÂNIEI, PARTEA I, Nr. 282/29.IV.2009

(2) Structura organizatorică a Secretariatului general și
atribuțiile compartimentelor din cadrul acestuia se stabilesc de
plenul Curții de Conturi.
CAPITOLUL III
Competența și atribuțiile Curții de Conturi
SECȚIUNEA 1
Dispoziții generale

Art. 21. — (1) Curtea de Conturi exercită funcția de control
asupra modului de formare, de administrare și de întrebuințare
a resurselor financiare ale statului și ale sectorului public,
furnizând Parlamentului și, respectiv, unităților administrativteritoriale rapoarte privind utilizarea și administrarea acestora, în
conformitate cu principiile legalității, regularității, economicității,
eficienței și eficacității.
(2) Curtea de Conturi poate exercita auditul performanței
asupra gestiunii bugetului general consolidat, precum și a
oricăror fonduri publice.
(3) Activitatea de audit extern exercitată de Curtea de Conturi
se desfășoară cu respectarea normelor proprii, adoptate pe
baza standardelor de audit internaționale general acceptate.
(4) Prin constatările și recomandările sale, auditul
performanței urmărește diminuarea costurilor, sporirea eficienței
utilizării resurselor și îndeplinirea obiectivelor propuse.
Art. 22. — În cadrul competențelor prevăzute la art. 21,
Curtea de Conturi își desfășoară atribuțiile specifice asupra
următoarelor domenii:
a) formarea și utilizarea resurselor bugetului de stat, ale
bugetului asigurărilor sociale de stat și ale bugetelor unităților
administrativ-teritoriale, precum și mișcarea fondurilor între
aceste bugete;
b) constituirea și utilizarea celorlalte fonduri publice
componente ale bugetului general consolidat;
c) formarea și gestionarea datoriei publice și situația
garanțiilor guvernamentale pentru credite interne și externe;
d) utilizarea alocațiilor bugetare pentru investiții, a
subvențiilor și transferurilor și a altor forme de sprijin financiar
din partea statului sau a unităților administrativ-teritoriale;
e) constituirea, administrarea și utilizarea fondurilor publice
de către autoritățile administrative autonome și de către
instituțiile publice înființate prin lege, precum și de organismele
autonome de asigurări sociale ale statului;
f) situația, evoluția și modul de administrare a patrimoniului
public și privat al statului și al unităților administrativ-teritoriale de
către instituțiile publice, regiile autonome, companiile și
societățile naționale, precum și concesionarea sau închirierea
de bunuri care fac parte din proprietatea publică;
g) constituirea, utilizarea și gestionarea resurselor financiare
privind protecția mediului, îmbunătățirea calității condițiilor de
viață și de muncă;
h) alte domenii în care, prin lege, s-a stabilit competența
Curții.
Art. 23. — În cadrul competențelor prevăzute la art. 21,
Curtea de Conturi își desfășoară activitățile specifice asupra
următoarelor categorii de entități publice:
a) statul și unitățile administrativ-teritoriale, în calitate de
persoane juridice de drept public, cu serviciile și instituțiile lor
publice, autonome sau neautonome;
b) Banca Națională a României;
c) regiile autonome;
d) societățile comerciale la care statul, unitățile administrativteritoriale, instituțiile publice sau regiile autonome dețin, singure

sau împreună, integral sau mai mult de jumătate din capitalul
social;
e) organismele autonome de asigurări sociale sau de altă
natură, care gestionează bunuri, valori sau fonduri, într-un regim
legal obligatoriu, în condițiile în care prin lege sau prin statutele
lor se prevede acest lucru.
Art. 24. — Curtea de Conturi poate hotărî desfășurarea
activităților stabilite de lege și la alte persoane decât cele
prevăzute la art. 23, care:
a) beneficiază de garanții guvernamentale pentru credite, de
subvenții sau alte forme de sprijin financiar din partea statului, a
unităților administrativ-teritoriale, a altor instituții publice;
b) administrează, în temeiul unui contract de concesiune sau
de închiriere, bunuri aparținând domeniului public sau privat al
statului ori al unităților administrativ-teritoriale;
c) administrează și/sau utilizează fonduri publice, în sensul
prezentei legi, verificările urmând a se efectua numai în legătură
cu legalitatea administrării și/sau utilizării acestor fonduri.
Art. 25. — (1) Controlul execuției bugetelor Camerei
Deputaților, Senatului, Administrației Prezidențiale, Guvernului,
Înaltei Curți de Casație și Justiție, Curții Constituționale,
Consiliului Legislativ și Avocatului Poporului se exercită exclusiv
de Curtea de Conturi.
(2) Controlul bugetului Curții de Conturi se exercită de către
o comisie instituită în acest scop de cele două Camere ale
Parlamentului.
(3) Curtea de Conturi supune Parlamentului, spre aprobare,
execuția bugetului propus în prima sesiune a fiecărui an, cu
avizul comisiei prevăzute la alin. (2).
SECȚIUNEA a 2-a
Atribuțiile Curții de Conturi

Art. 26. — Curtea de Conturi efectuează auditul financiar
asupra următoarelor conturi de execuție:
a) contul general anual de execuție a bugetului de stat;
b) contul anual de execuție a bugetului asigurărilor sociale
de stat;
c) conturile anuale de execuție a fondurilor speciale;
d) conturile anuale de execuție a bugetelor locale, ale
municipiului București, ale județelor, ale sectoarelor municipiului
București, ale municipiilor, ale orașelor și comunelor;
e) contul anual de execuție a bugetului trezoreriei statului;
f) conturile anuale de execuție a bugetelor instituțiilor publice
autonome;
g) conturile anuale de execuție a bugetelor instituțiilor publice
finanțate integral sau parțial de la bugetul de stat, de la bugetul
asigurărilor sociale de stat, de la bugetele locale și de la
bugetele fondurilor speciale, după caz;
h) conturile anuale de execuție a bugetelor instituțiilor publice
finanțate integral din venituri proprii;
i) contul general anual al datoriei publice a statului;
j) conturile anuale de execuție a bugetului fondurilor externe
nerambursabile;
k) alte conturi de execuție a unor bugete prevăzute de lege.
Art. 27. — Curtea de Conturi are competență să stabilească
limitele valorice minime de la care conturile prevăzute la art. 26
sunt supuse controlului său în fiecare exercițiu bugetar, astfel
încât în termenul legal de prescripție să se asigure verificarea
tuturor conturilor.
Art. 28. — (1) Curtea de Conturi efectuează auditul
performanței utilizării resurselor financiare ale statului și ale
sectorului public.

MONITORUL OFICIAL AL ROMÂNIEI, PARTEA I, Nr. 282/29.IV.2009
(2) Curtea de Conturi efectuează o evaluare independentă
asupra economicității, eficienței și eficacității cu care o entitate
publică, un program, un proiect, un proces sau o activitate
utilizează resursele publice alocate pentru îndeplinirea
obiectivelor stabilite.
(3) Auditul performanței se poate efectua atât la finalul, cât și
pe parcursul desfășurării proiectelor, programelor, proceselor
sau activităților.
(4) Activitatea de audit al performanței se desfășoară în
conformitate cu metodologia proprie, adoptată pe baza
standardelor de audit INTOSAI și a celor mai bune practici în
domeniu, și se finalizează prin elaborarea unui raport de audit.
(5) Prin constatările și recomandările făcute, auditul
performanței trebuie să conducă la diminuarea costului
resurselor sau la sporirea rezultatelor.
Art. 29. — (1) Prin verificările sale la persoanele prevăzute la
art. 23 și 24, Curtea de Conturi urmărește, în principal:
a) exactitatea și realitatea situațiilor financiare, așa cum sunt
stabilite în reglementările contabile în vigoare;
b) evaluarea sistemelor de management și control la
autoritățile cu sarcini privind urmărirea obligațiilor financiare
către bugete sau către alte fonduri publice stabilite prin lege, ale
persoanelor juridice sau fizice;
c) utilizarea fondurilor alocate de la buget sau din alte fonduri
speciale, conform destinației stabilite;
d) calitatea gestiunii economico-financiare;
e) economicitatea, eficacitatea și eficiența utilizării fondurilor
publice.
(2) Curtea de Conturi exercită controlul cu privire la
respectarea de către autoritățile cu atribuții în domeniul
privatizării a metodelor și procedurilor de privatizare, prevăzute
de lege, precum și asupra modului în care acestea au asigurat
respectarea clauzelor contractuale stabilite prin contractele de
privatizare. Curtea de Conturi exercită controlul respectării
dispozițiilor legale privind modul de administrare și întrebuințare
a resurselor financiare rezultate din acțiunile de privatizare.
(3) Curtea de Conturi poate exercita controlul în cazul
prevăzut la alin. (2), indiferent de momentul în care s-a
desfășurat procesul de privatizare, prin vânzarea acțiunilor
deținute de stat la societățile comerciale, până la clarificarea
tuturor aspectelor.
Art. 30. — Obiectivele controalelor Curții de Conturi dispuse
de Camera Deputaților sau de Senat ori dispuse de Curte se
stabilesc de acestea prin hotărâre și se aduc la cunoștința celor
interesați.
SECȚIUNEA a 3-a
Certificarea conturilor

Art. 31. — (1) Curtea de Conturi certifică acuratețea și
veridicitatea datelor din conturile de execuție verificate.
(2) Nicio altă autoritate nu se poate pronunța asupra datelor
înscrise în conturile de execuție, decât provizoriu.
Art. 32. — (1) Curtea de Conturi exercită auditarea la sediu
sau la fața locului.
(2) Auditorii publici externi desemnați să auditeze conturile,
precum și celelalte activități pentru care Curtea de Conturi are
competență întocmesc rapoarte în care prezintă constatările și
concluziile, formulează recomandări cu privire la măsurile ce
urmează a fi luate și își exprimă opinia față de acestea, cu
respectarea procedurilor proprii, stabilite prin regulamentul
aprobat conform prevederilor art. 11 alin. (2).
(3) În cazul în care conturile prezentate nu întrunesc
condițiile care să facă posibilă verificarea lor, auditorii publici

13

externi le restituie titularilor acestora, fixând termen pentru
completarea sau refacerea lor, după caz. Dacă titularii conturilor
nu se conformează acestei măsuri, completarea sau refacerea
conturilor se face pe cheltuiala acestora, de către un expert
contabil numit de Curtea de Conturi.
Art. 33. — (1) Activitatea de valorificare a rapoartelor de audit
se face potrivit regulamentului aprobat conform prevederilor
art. 11 alin. (2).
(2) În situația în care se constată regularitatea conturilor, se
emite certificatul de conformitate și se comunică entității
auditate.
(3) În situațiile în care se constată existența unor abateri de
la legalitate și regularitate, care au determinat producerea unor
prejudicii, se comunică conducerii entității publice auditate
această stare de fapt. Stabilirea întinderii prejudiciului și
dispunerea măsurilor pentru recuperarea acestuia devin
obligație a conducerii entității auditate.
(4) În situațiile în care în rapoartele de audit se constată
existența unor fapte pentru care există indicii că au fost săvârșite
cu încălcarea legii penale, conducătorul departamentului
sesizează organele în drept pentru asigurarea valorificării
constatării și informează entitatea auditată.
(5) Atunci când se constată imposibilitatea întocmirii unui
raport de audit, se dispune entității auditate completarea și/sau
refacerea conturilor verificate.
Art. 34. — Certificarea contului verificat nu constituie temei
pentru exonerarea de răspundere juridică.
Art. 35. — Entitatea auditată poate face obiecții scrise la
constatările din rapoartele întocmite de auditorii publici externi,
în termen de 15 zile de la data primirii acestora. Obiecțiile
formulate se depun la sediul instituției din care face parte
auditorul public extern și vor fi avute în vedere la valorificarea
constatărilor.
Art. 36. — Pentru motive întemeiate, în termen de un an de
la data la care s-a certificat contul verificat, procedura examinării
contului poate fi redeschisă.
Art. 37. — În situația în care, în urma verificărilor efectuate pe
parcursul execuției bugetului la persoanele juridice prevăzute la
art. 23 și 24, rezultă fapte prin care au fost constatate prejudicii
sau abateri cu caracter financiar, valorificarea constatărilor se
face potrivit prevederilor art. 33.
CAPITOLUL IV
Atribuții de raportare, avizare și alte competențe
Art. 38. — (1) În termen de 6 luni de la primirea conturilor
prevăzute la art. 26 de la organele competente să le
întocmească și obligate să i le transmită, Curtea de Conturi
elaborează Raportul public anual pe care îl înaintează
Parlamentului.
(2) Rapoartele anuale referitoare la finanțele publice locale
sunt înaintate de către camerele de conturi județene autorităților
publice deliberative ale unităților administrativ-teritoriale.
Art. 39. — Raportul public anual cuprinde: observațiile Curții
de Conturi asupra conturilor de execuție a bugetelor supuse
controlului său; concluziile degajate din controalele dispuse de
Camera Deputaților sau de Senat sau efectuate la regii
autonome, societăți comerciale cu capital integral sau majoritar
de stat și la celelalte persoane juridice supuse controlului Curții;
încălcările de lege constatate și măsurile de tragere la
răspundere luate; alte aspecte pe care Curtea le consideră
necesare.
Art. 40. — Curtea de Conturi poate înainta Parlamentului
sau, prin camerele de conturi județene, autorităților publice

14

MONITORUL OFICIAL AL ROMÂNIEI, PARTEA I, Nr. 282/29.IV.2009

deliberative ale unităților administrativ-teritoriale rapoarte pe
domeniile în care este competentă, ori de câte ori consideră
necesar.
Art. 41. — Curtea de Conturi avizează:
a) la cererea Senatului sau a Camerei Deputaților, proiectul
bugetului de stat și proiectele de lege în domeniul finanțelor și
al contabilității publice sau prin aplicarea cărora ar rezulta o
diminuare a veniturilor sau o majorare a cheltuielilor aprobate
prin legea bugetară;
b) înființarea de către Guvern sau ministere a unor organe de
specialitate în subordinea lor.
Art. 42. — (1) În îndeplinirea atribuțiilor pe care i le conferă
legea, Curtea de Conturi mai are următoarele atribuții:
a) să evalueze activitatea de control financiar propriu și de
audit intern a persoanelor juridice controlate, prevăzute la
art. 23;
b) să solicite organelor de control financiar, fiscal, inclusiv de
inspecție bancară ale Băncii Naționale a României, verificarea,
cu prioritate, a unor obiective, în cadrul atribuțiilor lor legale;
c) să ceară și să utilizeze, pentru exercitarea funcțiilor sale de
control și de audit, rapoartele celorlalte organisme cu atribuții de
control financiar, fiscal, audit intern și inspecție bancară;
d) să ceară unor instituții specializate ale statului, ori de câte
ori este necesar, să efectueze verificări de specialitate care să
contribuie la clarificarea unor constatări.
(2) Persoanele juridice supuse controlului Curții de Conturi
sunt obligate să transmită acesteia, până la sfârșitul trimestrului I
pentru anul precedent, raportul privind desfășurarea și
realizarea programului de audit intern.
(3) Curtea de Conturi va dezvolta colaborarea cu structurile
de audit intern de la nivelul persoanelor juridice, în vederea
asigurării complementarității și a creșterii eficienței activității de
audit.
Art. 43. — În baza constatărilor sale, Curtea de Conturi
stabilește:
a) suspendarea aplicării măsurilor care contravin
reglementărilor legale din domeniul financiar, contabil și fiscal;
b) blocarea fondurilor bugetare sau speciale, atunci când se
constată utilizarea nelegală sau ineficientă a acestora;
c) înlăturarea neregulilor constatate în activitatea financiarcontabilă sau fiscală controlată.
Art. 44. — Măsurile prevăzute la art. 43 se iau potrivit
regulamentului aprobat în temeiul prevederilor art. 11 alin. (2).
Art. 45. — Curtea de Conturi cere celor în drept suspendarea
din funcție, în condițiile legii, a persoanelor acuzate de
săvârșirea de fapte cauzatoare de prejudicii importante sau a
unor abateri grave cu caracter financiar, constatate în urma
controalelor sau a auditurilor efectuate, până la soluționarea
definitivă a cauzelor în care sunt implicate.
CAPITOLUL V
Numirea și statutul personalului Curții de Conturi
Art. 46. — (1) Membrii Curții de Conturi sunt numiți de
Parlament, la propunerea comisiilor permanente pentru buget,
finanțe și bănci ale celor două Camere, pentru un mandat de
9 ani, care nu poate fi prelungit sau înnoit.
(2) Curtea de Conturi se înnoiește cu o treime din consilierii
de conturi numiți de Parlament, din 3 în 3 ani, începând cu data
expirării mandatului actualilor consilieri de conturi în funcție.
(3) Consilierii de conturi în funcție numiți de Parlament își vor
continua activitatea până la expirarea mandatului.
(4) Înainte de a începe să-și exercite mandatul, membrii
Curții de Conturi depun următorul jurământ în fața președinților

celor două Camere ale Parlamentului: Jur să respect Constituția
și celelalte legi ale țării, să apăr interesele României, ordinea de
drept, drepturile și libertățile fundamentale ale cetățenilor, să-mi
îndeplinesc cu onoare, conștiință și fără părtinire atribuțiile ce-mi
revin ca membru al Curții de Conturi. Așa să-mi ajute
Dumnezeu!
(5) Pe perioada exercitării mandatului, consilierii de conturi
pot fi revocați din funcțiile în care au fost numiți numai în cazurile
și în condițiile prezentei legi.
(6) Posturile de consilieri de conturi devenite vacante pot fi
ocupate doar pentru perioada rămasă până la expirarea
mandatului celui a cărui activitate a încetat.
Art. 47. — (1) Dintre consilierii de conturi, Parlamentul
numește președinții și vicepreședinții Curții de Conturi și ai
Autorității de Audit.
(2) Pentru a fi numiți consilieri de conturi, se cere îndeplinirea
următoarelor condiții: studii superioare economice sau juridice,
vechime de minimum 10 ani în specialitatea studiilor absolvite și
pregătire profesională temeinică.
Art. 48. — (1) În subordinea președinților și a
vicepreședinților Curții de Conturi, precum și ai Autorității de
Audit se organizează și funcționează câte un cabinet, care se
încadrează cu personal contractual.
(2) Structura și numărul personalului de la cabinetele
respective se stabilesc de plenul Curții de Conturi.
Art. 49. — (1) Membrii Curții de Conturi sunt independenți în
exercitarea mandatului lor și inamovibili pe toată durata
acestuia. Aceștia sunt demnitari de stat și sunt supuși
incompatibilităților prevăzute de lege pentru judecători.
(2) Se interzice membrilor Curții de Conturi să facă parte din
partide politice sau să desfășoare activități publice cu caracter
politic.
(3) Membrilor Curții de Conturi le este interzisă exercitarea,
direct sau prin persoane interpuse, a activităților de comerț,
participarea la administrarea ori conducerea unor societăți
comerciale sau civile. Ei nu pot fi experți sau arbitri desemnați
de parte într-un arbitraj.
(4) Persoanele care au îndeplinit funcția de consilier de
conturi pe durata unui mandat complet beneficiază, la data
pensionării, de pensie de serviciu, în cuantumul prevăzut de
lege pentru magistrați.
Art. 50. — (1) Membrii Curții de Conturi sunt obligați:
a) să își îndeplinească funcția încredințată, cu imparțialitate
și cu respectarea Constituției;
b) să păstreze secretul deliberărilor și al voturilor și să nu ia
poziție publică sau să dea consultații în probleme de
competența Curții de Conturi;
c) să își exprime votul afirmativ sau negativ în adoptarea
actelor Curții de Conturi, abținerea de la vot nefiind permisă. În
caz de vot negativ, acesta trebuie motivat în scris;
d) să comunice în scris președintelui Curții orice situație care
ar putea atrage incompatibilitatea cu mandatul pe care îl
exercită;
e) să nu permită folosirea funcțiilor pe care le îndeplinesc în
scop de reclamă comercială sau propagandă de orice fel;
f) să se abțină de la orice activitate sau manifestare contrare
independenței și demnității funcției lor.
(2) Încălcarea gravă a vreuneia din obligațiile prevăzute la
alin. (1) atrage revocarea din funcție a celor care au săvârșit-o.
(3) Revocarea membrilor Curții de Conturi se face de
Parlament, la propunerea comisiilor de specialitate prevăzute la
art. 46 alin. (1).
Art. 51. — (1) Auditorii publici externi sunt supuși
incompatibilităților prevăzute de Codul etic al profesiei.

MONITORUL OFICIAL AL ROMÂNIEI, PARTEA I, Nr. 282/29.IV.2009
(2) Persoanele care au îndeplinit funcția de auditor public
extern, pe o durată de cel puțin 14 ani în cadrul Curții de Conturi,
beneficiază la data pensionării de pensii de serviciu, în condițiile
prevăzute de lege pentru funcționarul public parlamentar.
Art. 52. — (1) Personalul de specialitate al Curții de Conturi,
inclusiv cel cu funcții de conducere, este supus mobilității în
cadrul aceleiași categorii profesionale, prin modificarea
raporturilor de serviciu. Mobilitatea se realizează pentru
eficientizarea activității Curții de Conturi și în interesul
personalului acesteia, pentru dezvoltarea carierei profesionale.
(2) Mobilitatea personalului Curții de Conturi se realizează
conform Statutului auditorului public extern, aprobat în condițiile
prezentei legi.
(3) Deciziile care vizează mobilitatea personalului Curții de
Conturi sunt luate prin hotărâri ale plenului Curții de Conturi.
(4) Auditorii publici externi se pot constitui într-o asociație
profesională, având ca scop promovarea și dezvoltarea auditului
public extern, perfecționarea pregătirii profesionale, creșterea
prestigiului profesiei, precum și asigurarea cooperării cu alte
organisme similare din țară și din străinătate.
Art. 53. — Auditorii publici externi se bucură de stabilitate.
Art. 54. — De la data trimiterii în judecată penală, membrii
Curții de Conturi și auditorii publici externi sunt suspendați de
drept din funcțiile lor. În caz de condamnare definitivă, ei sunt
demiși de drept, iar în caz de achitare, suspendarea încetează.
Art. 55. — Personalul cu funcții de conducere este numit de
plenul Curții de Conturi, iar celelalte categorii de personal, de
președintele Curții.
Art. 56. — (1) Mandatul de membru al Curții de Conturi
încetează în următoarele situații:
a) la expirarea termenului pentru care a fost numit sau în caz
de demisie, de pierdere a drepturilor electorale, de demitere de
drept ori de deces;
b) în situațiile de incompatibilitate sau de imposibilitate a
exercitării funcției mai mult de 6 luni consecutive;
c) în cazul revocării din funcție.
(2) După încetarea mandatului, în condițiile legii, consilierii
de conturi au dreptul să revină în postul ocupat anterior, dacă
numirea lor la Curtea de Conturi s-a făcut de pe un post dintr-o
instituție publică.
(3) Pe perioada în care postul este rezervat, acesta poate fi
ocupat numai prin contract de muncă pe durată determinată.
Art. 57. — Răspunderea disciplinară a auditorilor publici
externi, condițiile și procedura de aplicare a acesteia se
stabilesc prin Codul etic al profesiei, aprobat de plenul Curții de
Conturi.
CAPITOLUL VI
Atribuțiile organelor de conducere
Art. 58. — Atribuțiile plenului Curții de Conturi sunt
următoarele:
a) adoptă politicile și strategiile Curții de Conturi;
b) aprobă normele proprii privind activitatea specifică a Curții
de Conturi;
c) aprobă manualele de audit și ghiduri pe domenii specifice,
elaborate pe baza normelor proprii ale Curții de Conturi, precum
și alte norme procedurale;
d) aprobă programele anuale de activitate a Curții de Conturi;
e) aprobă modul de desfășurare a unor acțiuni specifice,
solicitate prin hotărârile Camerei Deputaților sau ale Senatului,
care nu sunt deja prevăzute în program;
f) aprobă statul de funcții al personalului Curții de Conturi;

15

g) aprobă denumirea, sfera de activitate și structura
organizatorică a departamentelor Curții de Conturi;
h) aprobă proiectul de buget al Curții de Conturi;
i) dezbate și hotărăște transmiterea execuției bugetului Curții
de Conturi către Parlament;
j) aprobă regulamentul propriu al plenului, regulamentul de
organizare și funcționare a Curții de Conturi, regulamentul
concediilor personalului Curții de Conturi, regulamentul prevăzut
la art. 11 alin. (2), codul de conduită etică și profesională a
personalului Curții de Conturi, precum și alte regulamente
specifice;
k) aprobă Statutul auditorului public extern;
l) aprobă structura organizatorică a Curții de Conturi,
numește directorii, directorii adjuncți, șefii de servicii, secretarul
general al Curții de Conturi și stabilește atribuțiile acestora, prin
fișa postului;
m) aprobă rapoartele prevăzute a fi comunicate
Parlamentului;
n) emite avize, potrivit prevederilor art. 41;
o) aprobă structura organizatorică a secretariatului general și
atribuțiile compartimentelor din cadrul acestuia;
p) hotărăște asupra modificării organizării interne a Curții de
Conturi, în limitele legii;
q) solicită periodic și examinează rapoartele asupra activității
departamentelor Curții de Conturi și a camerelor de conturi;
r) examinează și aprobă propunerea de ordine de zi a
ședinței plenului, formulată de președintele Curții;
s) aprobă lista cuprinzând posturile vacante care urmează a
fi scoase la concurs, precum și tematicile și organizarea
concursurilor pentru ocuparea posturilor vacante;
ș) aprobă contractarea de lucrări, bunuri, servicii sau alte
prestații necesare funcționării Curții de Conturi;
t) alte atribuții stabilite în condițiile legii.
Art. 59. — Plenul Curții de Conturi își exercită atribuțiile în
prezența a cel puțin 2/3 din numărul membrilor săi, iar hotărârile
se adoptă cu votul majorității membrilor prezenți.
Art. 60. — (1) Atribuțiile președintelui Curții de Conturi sunt:
a) să reprezinte Curtea de Conturi și să asigure relațiile
acesteia cu instituțiile și autoritățile publice și cu organismele
naționale și internaționale de profil;
b) să coordoneze activitatea Curții de Conturi;
c) să convoace și să prezideze dezbaterile plenului și să
asigure executarea hotărârilor acestuia;
d) să propună ordinea de zi a ședințelor plenului și să o
supună aprobării acestuia;
e) să urmărească transmiterea către Parlament a rapoartelor
Curții de Conturi;
f) să numească personalul Curții de Conturi, cu excepția celui
numit de plen, și să dispună, dacă este cazul, detașarea sau
revocarea din funcție a acestuia, în condițiile legii; pentru
personalul Autorității de Audit, această atribuție se exercită
numai cu acordul președintelui acesteia;
g) să exercite acțiunea disciplinară, potrivit prevederilor
art. 57, și să aplice sancțiuni disciplinare în cazurile prevăzute de
Codul etic al profesiei;
h) să comunice posturile vacante de membri ai Curții de
Conturi către Parlament, pentru luarea de măsuri în vederea
ocupării acestora;
i) alte atribuții ce pot fi stabilite prin regulamentul de
organizare și funcționare a Curții de Conturi.
(2) Atribuțiile vicepreședinților și consilierilor de conturi se
stabilesc și se aprobă prin regulamentul propriu de plenul Curții
de Conturi, la propunerea președintelui acesteia.

16

MONITORUL OFICIAL AL ROMÂNIEI, PARTEA I, Nr. 282/29.IV.2009

(3) În exercitarea atribuțiilor sale, președintele Curții de
Conturi emite ordine.
Art. 61. — Paza Curții de Conturi se asigură la nivel central
de Serviciul de Protecție și Pază, iar la nivel teritorial, de
Jandarmeria Română, în mod gratuit.
CAPITOLUL VII
Abateri și sancțiuni
Art. 62. — Constituie abateri și se sancționează:
a) nerespectarea obligației de a prezenta Curții de Conturi, în
termenele stabilite, conturile ce urmează a fi verificate — cu
amendă civilă egală cu salariul pe 1—3 luni al persoanei din vina
căreia s-a produs întârzierea;
b) neîndeplinirea măsurilor dispuse în temeiul prevederilor
art. 42 alin. (1) lit. b)—d) și ale art. 45, cu amendă civilă egală
cu salariul de la 2 până la 5 luni al persoanei din vina căreia nu
au fost duse la îndeplinire măsurile stabilite.
Art. 63. — Încălcarea obligațiilor prevăzute la art. 5 alin. (2)
se penalizează cu 50 de lei pentru fiecare zi de întârziere.
Art. 64. — Nerecuperarea prejudiciilor, ca urmare a
nedispunerii și a neurmăririi de conducerea entității a măsurilor
transmise de Curtea de Conturi, constituie infracțiune și se
pedepsește cu închisoare de la 6 luni la 3 ani.
Art. 65. — (1) Abaterile prevăzute la art. 62 și 63 se constată
de auditorii publici externi ai Curții de Conturi, iar amenda se
stabilește potrivit regulamentului aprobat conform prevederilor
art. 11 alin. (2).
(2) Sumele reprezentând amenzi civile se fac venit la bugetul
de stat.

CAPITOLUL VIII
Dispoziții tranzitorii și finale
Art. 66. — În înțelesul prezentei legi Camera de Conturi a
Municipiului București se asimilează cu camerele de conturi
județene.
N O T Ă:

Reproducem mai jos dispozițiile art. II și III din Legea
nr. 217/2008 pentru modificarea și completarea Legii nr. 94/1992
privind organizarea și funcționarea Curții de Conturi, publicată în
Monitorul Oficial al României, Partea I, nr. 724 din 24 octombrie
2008, care nu au fost cuprinse în forma republicată a Legii
nr. 94/1992 și care se aplică, în continuare, ca dispoziții proprii
ale Legii nr. 217/2008:
ăArt. II. — În scopul aplicării prevederilor art. 11 alin. (5) din
Legea nr. 94/1992 privind organizarea și funcționarea Curții de
Conturi, republicată, cu modificările și completările ulterioare, în
tot cuprinsul Legii nr. 94/1992 sintagma «controlor financiar» se
va înlocui cu sintagma «auditor public extern».
Art. III. — În condițiile Legii nr. 94/1992, republicată, cu
modificările și completările ulterioare, după încetarea
mandatului, consilierii de conturi cu studii juridice, în funcție de
data intrării în vigoare a prezentei legi, pot fi numiți magistrați, în
condițiile prevăzute de Legea nr. 303/2004 privind statutul
judecătorilor și procurorilor, republicată, cu modificările și
completările ulterioare, precum și de Legea nr. 304/2004 privind
organizarea judiciară, republicată, cu modificările și completările
ulterioare.”

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 282/29.IV.2009 conține 16 pagini.

Prețul: 3,20 lei

&JUYDGY|430044]
ISSN 1453—4495

