PARTEA I

Anul 177 (XXI) — Nr. 510

Vineri, 24 iulie 2009

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
LEGI ȘI DECRETE

286. — Lege privind Codul penal ......................................

2–74

1.211. — Decret pentru promulgarea Legii privind Codul
penal ..........................................................................

75

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
444. — Ordin al ministrului agriculturii, pădurilor și dezvoltării
rurale privind aprobarea Planului de ajustare a efortului
de pescuit ..................................................................

75–78

958/469/1.531. — Ordin al ministrului economiei, al ministrului
comunicațiilor și societății informaționale și al șefului
Departamentului pentru Afaceri Europene privind
modificarea Ordinului ministrului economiei și
comerțului, al ministrului comunicațiilor și tehnologiei
informației și al ministrului integrării europene
nr. 732/2005/2/72/2006 pentru aprobarea Metodologiei
referitoare la circuitul informațiilor la nivel național între
Compartimentul pentru schimb de informații pentru
reglementări tehnice, autoritățile administrației publice
centrale și alte autorități cu funcție de reglementare ......

78–80

2

MONITORUL OFICIAL AL ROMÂNIEI, PARTEA I, Nr. 510/24.VII.2009

LEGI ȘI DECRETE
CUPRINSUL

Legii nr. 286/2009 privind Codul penal
PARTEA GENERALĂ
Titlul I — Legea penală și limitele ei de aplicare
Capitolul I — Principii generale
Capitolul II — Aplicarea legii penale
Secțiunea 1 — Aplicarea legii penale în timp
Secțiunea a 2-a — Aplicarea legii penale în spațiu
Titlul II — Infracțiunea
Capitolul I — Dispoziții generale
Capitolul II — Cauzele justificative
Capitolul III — Cauzele de neimputabilitate
Capitolul IV — Tentativa
Capitolul V — Unitatea și pluralitatea de infracțiuni
Capitolul VI — Autorul și participanții
Titlul III — Pedepsele
Capitolul I — Categoriile pedepselor
Capitolul II — Pedepsele principale
Secțiunea 1 — Detențiunea pe viață
Secțiunea a 2-a — Închisoarea
Secțiunea a 3-a — Amenda
Capitolul III — Pedeapsa accesorie și pedepsele complementare
Secțiunea 1 — Pedeapsa accesorie
Secțiunea a 2-a — Pedepsele complementare
Capitolul IV — Calculul duratei pedepselor
Capitolul V — Individualizarea pedepselor
Secțiunea 1 — Dispoziții generale
Secțiunea a 2-a — Circumstanțele atenuante și circumstanțele agravante
Secțiunea a 3-a — Renunțarea la aplicarea pedepsei
Secțiunea a 4-a — Amânarea aplicării pedepsei
Secțiunea a 5-a — Suspendarea executării pedepsei sub supraveghere
Secțiunea a 6-a — Liberarea condiționată
Titlul IV — Măsurile de siguranță
Capitolul I — Dispoziții generale
Capitolul II — Regimul măsurilor de siguranță
Titlul V — Minoritatea
Capitolul I — Regimul răspunderii penale a minorului
Capitolul II — Regimul măsurilor educative neprivative de libertate
Capitolul III — Regimul măsurilor educative privative de libertate
Capitolul IV — Dispoziții comune
Titlul VI — Răspunderea penală a persoanei juridice
Capitolul I — Dispoziții generale
Capitolul II — Regimul pedepselor complementare aplicate persoanei juridice
Capitolul III — Dispoziții comune

art. 1—14
art. 1—2
art. 3—14
art. 3—7
art. 8—14
art. 15—52
art. 15—17
art. 18—22
art. 23—31
art. 32—34
art. 35—45
art. 46—52
art. 53—106
art. 53—55
art. 56—64
art. 56—59
art. 60
art. 61—64
art. 65—70
art. 65
art. 66—70
art. 71—73
art. 74—106
art. 74
art. 75—79
art. 80—82
art. 83—90
art. 91—98
art. 99—106
art. 107—112
art. 107—108
art. 109—112
art. 113—134
art. 113—116
art. 117—123
art. 124—127
art. 128—134
art. 135—151
art. 135—137
art. 138—145
art. 146—151

Titlul VII — Cauzele care înlătură răspunderea penală

art. 152—159

Titlul VIII — Cauzele care înlătură sau modifică executarea pedepsei

art. 160—164

Titlul IX — Cauzele care înlătură consecințele condamnării

art. 165—171

Titlul X — Înțelesul unor termeni sau expresii în legea penală

art. 172—187

3

MONITORUL OFICIAL AL ROMÂNIEI, PARTEA I, Nr. 510/24.VII.2009
PARTEA SPECIALĂ
Titlul I — Infracțiuni contra persoanei
Capitolul I — Infracțiuni contra vieții
Capitolul II — Infracțiuni contra integrității corporale sau sănătății
Capitolul III — Infracțiuni săvârșite asupra unui membru de familie
Capitolul IV — Agresiuni asupra fătului
Capitolul V — Infracțiuni privind obligația de asistență a celor în primejdie
Capitolul VI — Infracțiuni contra libertății persoanei
Capitolul VII — Traficul și exploatarea persoanelor vulnerabile
Capitolul VIII — Infracțiuni contra libertății și integrității sexuale
Capitolul IX — Infracțiuni ce aduc atingere domiciliului și vieții private

art. 188—227
art. 188—192
art. 193—198
art. 199—200
art. 201—202
art. 203—204
art. 205—208
art. 209—217
art. 218—223
art. 224—227

Titlul II — Infracțiuni contra patrimoniului
Capitolul I — Furtul
Capitolul II — Tâlhăria și pirateria
Capitolul III — Infracțiuni contra patrimoniului prin nesocotirea încrederii
Capitolul IV — Fraude comise prin sisteme informatice și mijloace de plată electronice
Capitolul V — Distrugerea și tulburarea de posesie

art. 228—256
art. 228—232
art. 233—237
art. 238—248
art. 249—252
art. 253—256

Titlul III — Infracțiuni privind autoritatea și frontiera de stat
Capitolul I — Infracțiuni contra autorității
Capitolul II — Infracțiuni privind frontiera de stat

art. 257—265
art. 257—261
art. 262—265

Titlul IV — Infracțiuni contra înfăptuirii justiției

art. 266—288

Titlul V — Infracțiuni de corupție și de serviciu
Capitolul I — Infracțiuni de corupție
Capitolul II — Infracțiuni de serviciu

art. 289—309
art. 289—294
art. 295—309

Titlul VI — Infracțiuni de fals
Capitolul I — Falsificarea de monede, timbre sau de alte valori
Capitolul II — Falsificarea instrumentelor de autentificare sau de marcare
Capitolul III — Falsuri în înscrisuri

art. 310—328
art. 310—316
art. 317—319
art. 320—328

Titlul VII — Infracțiuni contra siguranței publice
Capitolul I — Infracțiuni contra siguranței circulației pe căile ferate
Capitolul II — Infracțiuni contra siguranței circulației pe drumurile publice
Capitolul III — Nerespectarea regimului armelor, munițiilor, materialelor
nucleare și al materiilor explozive
Capitolul IV — Infracțiuni privitoare la regimul stabilit pentru alte activități
reglementate de lege
Capitolul V — Infracțiuni contra sănătății publice
Capitolul VI — Infracțiuni contra siguranței și integrității sistemelor
și datelor informatice

art. 329—366
art. 329—333
art. 334—341

Titlul VIII — Infracțiuni care aduc atingere unor relații
privind conviețuirea socială
Capitolul I — Infracțiuni contra ordinii și liniștii publice
Capitolul II — Infracțiuni contra familiei
Capitolul III — Infracțiuni contra libertății religioase și respectului datorat
persoanelor decedate

art. 342—347
art. 348—351
art. 352—359
art. 360—366
art. 367—384
art. 367—375
art. 376—380
art. 381—384

Titlul IX — Infracțiuni electorale

art. 385—393

Titlul X — Infracțiuni contra securității naționale

art. 394—412

Titlul XI — Infracțiuni contra capacității de luptă a forțelor armate
Capitolul I — Infracțiuni săvârșite de militari
Capitolul II — Infracțiuni săvârșite de militari sau de civili

art. 413—437
art. 413—431
art. 432—437

Titlul XII — Infracțiuni de genocid, contra umanității și de război
Capitolul I — Infracțiuni de genocid și contra umanității
Capitolul II — Infracțiuni de război

art. 438—445
art. 438—439
art. 440—445

Titlul XIII — Dispoziții finale

art. 446

4

MONITORUL OFICIAL AL ROMÂNIEI, PARTEA I, Nr. 510/24.VII.2009
PARLAMENTUL ROMÂNIEI

C A M E R A D E P U TA Ț I L O R

S E N AT U L

LEGE
privind Codul penal
Parlamentul României adoptă prezenta lege.

PA R T E A G E N E R A L Ă

TITLUL I
Legea penală și limitele ei de aplicare
CAPITOLUL I
Principii generale
Legalitatea incriminării

Art. 1. — (1) Legea penală prevede faptele care constituie infracțiuni.
(2) Nicio persoană nu poate fi sancționată penal pentru o faptă care nu era
prevăzută de legea penală la data când a fost săvârșită.

Legalitatea sancțiunilor de drept penal

Art. 2. — (1) Legea penală prevede pedepsele aplicabile și măsurile educative
ce se pot lua față de persoanele care au săvârșit infracțiuni, precum și măsurile de
siguranță ce se pot lua față de persoanele care au comis fapte prevăzute de legea
penală.
(2) Nu se poate aplica o pedeapsă ori nu se poate lua o măsură educativă sau
o măsură de siguranță dacă aceasta nu era prevăzută de legea penală la data când
fapta a fost săvârșită.
(3) Nicio pedeapsă nu poate fi stabilită și aplicată în afara limitelor generale ale
acesteia.
CAPITOLUL II
Aplicarea legii penale
SECȚIUNEA 1
Aplicarea legii penale în timp

Activitatea legii penale

Art. 3. — Legea penală se aplică infracțiunilor săvârșite în timpul cât ea se află
în vigoare.

Aplicarea legii penale
de dezincriminare

Art. 4. — Legea penală nu se aplică faptelor săvârșite sub legea veche, dacă nu
mai sunt prevăzute de legea nouă. În acest caz, executarea pedepselor, a măsurilor
educative și a măsurilor de siguranță, pronunțate în baza legii vechi, precum și toate
consecințele penale ale hotărârilor judecătorești privitoare la aceste fapte încetează
prin intrarea în vigoare a legii noi.

Aplicarea legii penale mai favorabile
până la judecarea definitivă a cauzei

Art. 5. — (1) În cazul în care de la săvârșirea infracțiunii până la judecarea
definitivă a cauzei au intervenit una sau mai multe legi penale, se aplică legea mai
favorabilă.
(2) Dispozițiile alin. (1) se aplică și actelor normative ori prevederilor din acestea
declarate neconstituționale, precum și ordonanțelor de urgență aprobate de
Parlament cu modificări sau completări ori respinse, dacă în timpul când acestea
s-au aflat în vigoare au cuprins dispoziții penale mai favorabile.

Aplicarea legii penale mai favorabile
după judecarea definitivă a cauzei

Art. 6. — (1) Când după rămânerea definitivă a hotărârii de condamnare și până
la executarea completă a pedepsei închisorii sau amenzii a intervenit o lege care
prevede o pedeapsă mai ușoară, sancțiunea aplicată, dacă depășește maximul
special prevăzut de legea nouă pentru infracțiunea săvârșită, se reduce la acest
maxim.
(2) Dacă după rămânerea definitivă a hotărârii de condamnare la detențiune pe
viață și până la executarea ei a intervenit o lege care prevede pentru aceeași faptă
numai pedeapsa închisorii, pedeapsa detențiunii pe viață se înlocuiește cu maximul
închisorii prevăzut pentru acea infracțiune.

MONITORUL OFICIAL AL ROMÂNIEI, PARTEA I, Nr. 510/24.VII.2009

5

(3) Dacă legea nouă prevede în locul pedepsei închisorii numai amenda, pedeapsa
aplicată se înlocuiește cu amenda, fără a se putea depăși maximul special prevăzut
în legea nouă. Ținându-se seama de partea executată din pedeapsa închisorii, se
poate înlătura în totul sau în parte executarea amenzii.
(4) Măsurile educative neexecutate și neprevăzute în legea nouă nu se mai
execută, iar cele care au corespondent în legea nouă se execută în conținutul și
limitele prevăzute de aceasta, dacă este mai favorabilă.
(5) Când legea nouă este mai favorabilă în condițiile alin. (1)—(4), pedepsele
complementare și măsurile de siguranță neexecutate și neprevăzute în legea nouă
nu se mai execută, iar cele care au corespondent în legea nouă se execută în
conținutul și limitele prevăzute de aceasta.
(6) Dacă legea nouă este mai favorabilă numai sub aspectul pedepselor
complementare sau măsurilor de siguranță, acestea se execută în conținutul și limitele
prevăzute de legea nouă.
(7) Când o dispoziție din legea nouă se referă la pedepse definitiv aplicate, se ține
seama, în cazul pedepselor executate până la data intrării în vigoare a acesteia, de
pedeapsa redusă sau înlocuită potrivit dispozițiilor alin. (1)—(6).
Aplicarea legii penale temporare

Art. 7. — (1) Legea penală temporară se aplică infracțiunii săvârșite în timpul când
era în vigoare, chiar dacă fapta nu a fost urmărită sau judecată în acel interval de
timp.
(2) Legea penală temporară este legea penală care prevede data ieșirii ei din
vigoare sau a cărei aplicare este limitată prin natura temporară a situației care a impus
adoptarea sa.
SECȚIUNEA a 2-a
Aplicarea legii penale în spațiu

Teritorialitatea legii penale

Art. 8. — (1) Legea penală română se aplică infracțiunilor săvârșite pe teritoriul
României.
(2) Prin teritoriul României se înțelege întinderea de pământ, marea teritorială și
apele cu solul, subsolul și spațiul aerian, cuprinse între frontierele de stat.
(3) Prin infracțiune săvârșită pe teritoriul României se înțelege orice infracțiune
comisă pe teritoriul arătat în alin. (2) sau pe o navă sub pavilion românesc ori pe o
aeronavă înmatriculată în România.
(4) Infracțiunea se consideră săvârșită pe teritoriul României și atunci când pe
acest teritoriu ori pe o navă sub pavilion românesc sau pe o aeronavă înmatriculată
în România s-a efectuat un act de executare, de instigare sau de complicitate ori s-a
produs, chiar în parte, rezultatul infracțiunii.

Personalitatea legii penale

Art. 9. — (1) Legea penală română se aplică infracțiunilor săvârșite în afara
teritoriului țării de către un cetățean român sau de o persoană juridică română, dacă
pedeapsa prevăzută de legea română este detențiunea pe viață ori închisoarea mai
mare de 10 ani.
(2) În celelalte cazuri, legea penală română se aplică infracțiunilor săvârșite în afara
teritoriului țării de către un cetățean român sau de o persoană juridică română, dacă
fapta este prevăzută ca infracțiune și de legea penală a țării unde a fost săvârșită ori
dacă a fost comisă într-un loc care nu este supus jurisdicției niciunui stat.
(3) Punerea în mișcare a acțiunii penale se face cu autorizarea prealabilă a
procurorului general al parchetului de pe lângă curtea de apel în a cărei rază teritorială
se află parchetul mai întâi sesizat sau, după caz, a procurorului general al Parchetului
de pe lângă Înalta Curte de Casație și Justiție.

Realitatea legii penale

Art. 10. — (1) Legea penală română se aplică infracțiunilor săvârșite în afara
teritoriului țării de către un cetățean străin sau o persoană fără cetățenie, contra
statului român, contra unui cetățean român ori a unei persoane juridice române.
(2) Punerea în mișcare a acțiunii penale se face cu autorizarea prealabilă a
procurorului general al Parchetului de pe lângă Înalta Curte de Casație și Justiție și
numai dacă fapta nu face obiectul unei proceduri judiciare în statul pe teritoriul căruia
s-a comis.

6

MONITORUL OFICIAL AL ROMÂNIEI, PARTEA I, Nr. 510/24.VII.2009

Universalitatea legii penale

Art. 11. — (1) Legea penală română se aplică și altor infracțiuni decât celor
prevăzute în art. 10, săvârșite în afara teritoriului țării de un cetățean străin sau o
persoană fără cetățenie, care se află de bunăvoie pe teritoriul României, în
următoarele cazuri:
a) s-a săvârșit o infracțiune pe care statul român și-a asumat obligația să o reprime
în temeiul unui tratat internațional, indiferent dacă este prevăzută sau nu de legea
penală a statului pe al cărui teritoriu a fost comisă;
b) s-a cerut extrădarea sau predarea infractorului și aceasta a fost refuzată.
(2) Dispozițiile alin. (1) lit. b) nu se aplică atunci când, potrivit legii statului în care
s-a săvârșit infracțiunea, există o cauză care împiedică punerea în mișcare a acțiunii
penale sau continuarea procesului penal ori executarea pedepsei sau când pedeapsa
a fost executată ori este considerată ca executată.
(3) Când pedeapsa nu a fost executată sau a fost executată numai în parte, se
procedează potrivit dispozițiilor legale privitoare la recunoașterea hotărârilor străine.

Legea penală și tratatele
internaționale

Art. 12. — Dispozițiile art. 8—11 se aplică dacă nu se dispune altfel printr-un tratat
internațional la care România este parte.

Imunitatea de jurisdicție

Art. 13. — Legea penală nu se aplică infracțiunilor săvârșite de către reprezentanții
diplomatici ai statelor străine sau de către alte persoane care, în conformitate cu
tratatele internaționale, nu sunt supuse jurisdicției penale a statului român.

Extrădarea

Art. 14. — (1) Extrădarea poate fi acordată sau solicitată în temeiul unui tratat
internațional la care România este parte ori pe bază de reciprocitate, în condițiile legii.
(2) Predarea sau extrădarea unei persoane în relația cu statele membre ale Uniunii
Europene se acordă sau se solicită în condițiile legii.
(3) Predarea unei persoane către un tribunal penal internațional se acordă în
condițiile legii.

TITLUL II
Infracțiunea
CAPITOLUL I
Dispoziții generale
Trăsăturile esențiale ale infracțiunii

Art. 15. — (1) Infracțiunea este fapta prevăzută de legea penală, săvârșită cu
vinovăție, nejustificată și imputabilă persoanei care a săvârșit-o.
(2) Infracțiunea este singurul temei al răspunderii penale.

Vinovăția

Art. 16. — (1) Fapta constituie infracțiune numai dacă a fost săvârșită cu forma de
vinovăție cerută de legea penală.
(2) Vinovăție există când fapta este comisă cu intenție, din culpă sau cu intenție
depășită.
(3) Fapta este săvârșită cu intenție când făptuitorul:
a) prevede rezultatul faptei sale, urmărind producerea lui prin săvârșirea acelei
fapte;
b) prevede rezultatul faptei sale și, deși nu-l urmărește, acceptă posibilitatea
producerii lui.
(4) Fapta este săvârșită din culpă, când făptuitorul:
a) prevede rezultatul faptei sale, dar nu-l acceptă, socotind fără temei că el nu se
va produce;
b) nu prevede rezultatul faptei sale, deși trebuia și putea să îl prevadă.
(5) Există intenție depășită când fapta constând într-o acțiune sau inacțiune
intenționată produce un rezultat mai grav, care se datorează culpei făptuitorului.
(6) Fapta constând într-o acțiune sau inacțiune constituie infracțiune când este
săvârșită cu intenție. Fapta comisă din culpă constituie infracțiune numai când legea
o prevede în mod expres.

Săvârșirea infracțiunii comisive
prin omisiune

Art. 17. — Infracțiunea comisivă care presupune producerea unui rezultat se
consideră săvârșită și prin omisiune, când:
a) există o obligație legală sau contractuală de a acționa;
b) autorul omisiunii, printr-o acțiune sau inacțiune anterioară, a creat pentru
valoarea socială protejată o stare de pericol care a înlesnit producerea rezultatului.

MONITORUL OFICIAL AL ROMÂNIEI, PARTEA I, Nr. 510/24.VII.2009

7

CAPITOLUL II
Cauzele justificative
Dispoziții generale

Art. 18. — (1) Nu constituie infracțiune fapta prevăzută de legea penală, dacă
există vreuna dintre cauzele justificative prevăzute de lege.
(2) Efectul cauzelor justificative se extinde și asupra participanților.

Legitima apărare

Art. 19. — (1) Este justificată fapta prevăzută de legea penală săvârșită în legitimă
apărare.
(2) Este în legitimă apărare persoana care săvârșește fapta pentru a înlătura un
atac material, direct, imediat și injust, care pune în pericol persoana sa, a altuia,
drepturile acestora sau un interes general, dacă apărarea este proporțională cu
gravitatea atacului.
(3) Se prezumă a fi în legitimă apărare, în condițiile alin. (2), acela care comite
fapta pentru a respinge pătrunderea unei persoane într-o locuință, încăpere,
dependință sau loc împrejmuit ținând de aceasta, fără drept, prin violență, viclenie,
efracție sau alte asemenea modalități nelegale ori în timpul nopții.

Starea de necesitate

Art. 20. — (1) Este justificată fapta prevăzută de legea penală săvârșită în stare de
necesitate.
(2) Este în stare de necesitate persoana care săvârșește fapta pentru a salva de
la un pericol imediat și care nu putea fi înlăturat altfel viața, integritatea corporală sau
sănătatea sa ori a altei persoane sau un bun important al său ori al altei persoane sau
un interes general, dacă urmările faptei nu sunt vădit mai grave decât cele care s-ar
fi putut produce în cazul în care pericolul nu era înlăturat.

Exercitarea unui drept sau
îndeplinirea unei obligații

Art. 21. — (1) Este justificată fapta prevăzută de legea penală constând în
exercitarea unui drept recunoscut de lege sau în îndeplinirea unei obligații impuse de
lege, cu respectarea condițiilor și limitelor prevăzute de aceasta.
(2) Este de asemenea justificată fapta prevăzută de legea penală constând în
îndeplinirea unei obligații impuse de autoritatea competentă, în forma prevăzută de
lege, dacă aceasta nu este în mod vădit ilegală.

Consimțământul persoanei vătămate

Art. 22. — (1) Este justificată fapta prevăzută de legea penală săvârșită cu
consimțământul persoanei vătămate, dacă aceasta putea să dispună în mod legal de
valoarea socială lezată sau pusă în pericol.
(2) Consimțământul persoanei vătămate nu produce efecte în cazul infracțiunilor
contra vieții, precum și atunci când legea exclude efectul justificativ al acestuia.
CAPITOLUL III
Cauzele de neimputabilitate

Dispoziții generale

Art. 23. — (1) Nu constituie infracțiune fapta prevăzută de legea penală, dacă a fost
comisă în condițiile vreuneia dintre cauzele de neimputabilitate.
(2) Efectul cauzelor de neimputabilitate nu se extinde asupra participanților, cu
excepția cazului fortuit.

Constrângerea fizică

Art. 24. — Nu este imputabilă fapta prevăzută de legea penală săvârșită din cauza
unei constrângeri fizice căreia făptuitorul nu i-a putut rezista.

Constrângerea morală

Art. 25. — Nu este imputabilă fapta prevăzută de legea penală săvârșită din cauza
unei constrângeri morale, exercitată prin amenințare cu un pericol grav pentru
persoana făptuitorului ori a altuia și care nu putea fi înlăturat în alt mod.

Excesul neimputabil

Art. 26. — (1) Nu este imputabilă fapta prevăzută de legea penală săvârșită de
persoana aflată în stare de legitimă apărare, care a depășit, din cauza tulburării sau
temerii, limitele unei apărări proporționale cu gravitatea atacului.
(2) Nu este imputabilă fapta prevăzută de legea penală săvârșită de persoana
aflată în stare de necesitate, care nu și-a dat seama, în momentul comiterii faptei, că
pricinuiește urmări vădit mai grave decât cele care s-ar fi putut produce dacă pericolul
nu era înlăturat.

Minoritatea făptuitorului

Art. 27. — Nu este imputabilă fapta prevăzută de legea penală săvârșită de un
minor, care la data comiterii acesteia nu îndeplinea condițiile legale pentru a răspunde
penal.

Iresponsabilitatea

Art. 28. — Nu este imputabilă fapta prevăzută de legea penală săvârșită de
persoana care, în momentul comiterii acesteia, nu putea să-și dea seama de acțiunile
sau inacțiunile sale ori nu putea să le controleze, fie din cauza unei boli psihice, fie din
alte cauze.

8

MONITORUL OFICIAL AL ROMÂNIEI, PARTEA I, Nr. 510/24.VII.2009

Intoxicația

Art. 29. — Nu este imputabilă fapta prevăzută de legea penală săvârșită de
persoana care, în momentul comiterii acesteia, nu putea să-și dea seama de acțiunile
sau inacțiunile sale ori nu putea să le controleze, din cauza intoxicării involuntare cu
alcool sau cu alte substanțe psihoactive.

Eroarea

Art. 30. — (1) Nu constituie infracțiune fapta prevăzută de legea penală săvârșită
de persoana care, în momentul comiterii acesteia, nu cunoștea existența unei stări,
situații ori împrejurări de care depinde caracterul penal al faptei.
(2) Dispozițiile alin. (1) se aplică și faptelor săvârșite din culpă pe care legea penală
le pedepsește, numai dacă necunoașterea stării, situației ori împrejurării respective nu
este ea însăși rezultatul culpei.
(3) Nu constituie circumstanță agravantă sau element circumstanțial agravant
starea, situația ori împrejurarea pe care infractorul nu a cunoscut-o în momentul
săvârșirii infracțiunii.
(4) Prevederile alin. (1)—(3) se aplică în mod corespunzător și în cazul
necunoașterii unei dispoziții legale extrapenale.
(5) Nu este imputabilă fapta prevăzută de legea penală săvârșită ca urmare a
necunoașterii sau cunoașterii greșite a caracterului ilicit al acesteia din cauza unei
împrejurări care nu putea fi în niciun fel evitată.

Cazul fortuit

Art. 31. — Nu este imputabilă fapta prevăzută de legea penală al cărei rezultat e
consecința unei împrejurări care nu putea fi prevăzută.
CAPITOLUL IV
Tentativa

Tentativa

Art. 32. — (1) Tentativa constă în punerea în executare a intenției de a săvârși
infracțiunea, executare care a fost însă întreruptă sau nu și-a produs efectul.
(2) Nu există tentativă atunci când imposibilitatea de consumare a infracțiunii este
consecința modului cum a fost concepută executarea.

Pedepsirea tentativei

Art. 33. — (1) Tentativa se pedepsește numai când legea prevede în mod expres
aceasta.
(2) Tentativa se sancționează cu pedeapsa prevăzută de lege pentru infracțiunea
consumată, ale cărei limite se reduc la jumătate. Când pentru infracțiunea consumată
legea prevede pedeapsa detențiunii pe viață, iar instanța s-ar orienta spre aceasta,
tentativa se sancționează cu pedeapsa închisorii de la 10 la 20 de ani.

Desistarea și împiedicarea
producerii rezultatului

Art. 34. — (1) Nu se pedepsește autorul care, înainte de descoperirea faptei, s-a
desistat ori a încunoștințat autoritățile de comiterea acesteia, astfel încât consumarea
să poată fi împiedicată, sau a împiedicat el însuși consumarea infracțiunii.
(2) Dacă actele îndeplinite până în momentul desistării sau împiedicării producerii
rezultatului constituie o altă infracțiune, se aplică pedeapsa pentru această infracțiune.
CAPITOLUL V
Unitatea și pluralitatea de infracțiuni

Unitatea infracțiunii continuate
și a celei complexe

Art. 35. — (1) Infracțiunea este continuată când o persoană săvârșește la diferite
intervale de timp, dar în realizarea aceleiași rezoluții și împotriva aceluiași subiect
pasiv, acțiuni sau inacțiuni care prezintă, fiecare în parte, conținutul aceleiași
infracțiuni.
(2) Infracțiunea este complexă când în conținutul său intră, ca element constitutiv
sau ca element circumstanțial agravant, o acțiune sau o inacțiune care constituie prin
ea însăși o faptă prevăzută de legea penală.

Pedeapsa pentru infracțiunea
Art. 36. — (1) Infracțiunea continuată se sancționează cu pedeapsa prevăzută de
continuată și infracțiunea complexă lege pentru infracțiunea săvârșită, al cărei maxim se poate majora cu cel mult 3 ani în
cazul pedepsei închisorii, respectiv cu cel mult o treime în cazul pedepsei amenzii.
(2) Infracțiunea complexă se sancționează cu pedeapsa prevăzută de lege pentru
acea infracțiune.
(3) Infracțiunea complexă săvârșită cu intenție depășită, dacă s-a produs numai
rezultatul mai grav al acțiunii secundare, se sancționează cu pedeapsa prevăzută de
lege pentru infracțiunea complexă consumată.
Recalcularea pedepsei pentru
infracțiunea continuată sau
complexă

Art. 37. — Dacă cel condamnat definitiv pentru o infracțiune continuată sau
complexă este judecat ulterior și pentru alte acțiuni sau inacțiuni care intră în conținutul
aceleiași infracțiuni, ținându-se seama de infracțiunea săvârșită în întregul ei, se
stabilește o pedeapsă corespunzătoare, care nu poate fi mai ușoară decât cea
pronunțată anterior.

MONITORUL OFICIAL AL ROMÂNIEI, PARTEA I, Nr. 510/24.VII.2009

9

Concursul de infracțiuni

Art. 38. — (1) Există concurs real de infracțiuni când două sau mai multe infracțiuni
au fost săvârșite de aceeași persoană, prin acțiuni sau inacțiuni distincte, înainte de
a fi condamnată definitiv pentru vreuna din ele. Există concurs real de infracțiuni și
atunci când una dintre infracțiuni a fost comisă pentru săvârșirea sau ascunderea altei
infracțiuni.
(2) Există concurs formal de infracțiuni când o acțiune sau o inacțiune săvârșită de
o persoană, din cauza împrejurărilor în care a avut loc sau a urmărilor pe care le-a
produs, realizează conținutul mai multor infracțiuni.

Pedeapsa principală în caz de
concurs de infracțiuni

Art. 39. — (1) În caz de concurs de infracțiuni, se stabilește pedeapsa pentru
fiecare infracțiune în parte și se aplică pedeapsa, după cum urmează:
a) când s-au stabilit o pedeapsă cu detențiune pe viață și una sau mai multe
pedepse cu închisoare ori cu amendă, se aplică pedeapsa detențiunii pe viață;
b) când s-au stabilit numai pedepse cu închisoare, se aplică pedeapsa cea mai
grea, la care se adaugă un spor de o treime din totalul celorlalte pedepse stabilite;
c) când s-au stabilit numai pedepse cu amendă, se aplică pedeapsa cea mai grea,
la care se adaugă un spor de o treime din totalul celorlalte pedepse stabilite;
d) când s-au stabilit o pedeapsă cu închisoare și o pedeapsă cu amendă, se aplică
pedeapsa închisorii, la care se adaugă în întregime pedeapsa amenzii;
e) când s-au stabilit mai multe pedepse cu închisoare și mai multe pedepse cu
amendă se aplică pedeapsa închisorii conform lit. b), la care se adaugă în întregime
pedeapsa amenzii conform lit. c).
(2) Atunci când s-au stabilit mai multe pedepse cu închisoarea, dacă prin adăugare
la pedeapsa cea mai mare a sporului de o treime din totalul celorlalte pedepse cu
închisoarea stabilite s-ar depăși cu 10 ani sau mai mult maximul general al pedepsei
închisorii, iar pentru cel puțin una dintre infracțiunile concurente pedeapsa prevăzută
de lege este închisoarea de 20 de ani sau mai mare, se poate aplica pedeapsa
detențiunii pe viață.

Contopirea pedepselor pentru
infracțiuni concurente

Art. 40. — (1) Dacă infractorul condamnat definitiv este judecat ulterior pentru o
infracțiune concurentă, se aplică dispozițiile art. 39.
(2) Dispozițiile art. 39 se aplică și în cazul în care, după ce o hotărâre de
condamnare a rămas definitivă, se constată că cel condamnat mai suferise o
condamnare definitivă pentru o infracțiune concurentă.
(3) Dacă infractorul a executat integral sau parțial pedeapsa aplicată prin hotărârea
anterioară, ceea ce s-a executat se scade din durata pedepsei aplicate pentru
infracțiunile concurente.
(4) Dispozițiile privitoare la aplicarea pedepsei în caz de concurs de infracțiuni se
aplică și în cazul în care condamnarea la pedeapsa detențiunii pe viață a fost comutată
sau înlocuită cu pedeapsa închisorii.
(5) În cazul contopirii pedepselor conform alin. (1)—(4) se ține seama și de
pedeapsa aplicată printr-o hotărâre de condamnare pronunțată în străinătate, pentru
o infracțiune concurentă, dacă hotărârea de condamnare a fost recunoscută potrivit
legii.

Recidiva

Art. 41. — (1) Există recidivă când, după rămânerea definitivă a unei hotărâri de
condamnare la pedeapsa închisorii mai mare de un an și până la reabilitare sau
împlinirea termenului de reabilitare, condamnatul săvârșește din nou o infracțiune cu
intenție sau cu intenție depășită, pentru care legea prevede pedeapsa închisorii de un
an sau mai mare.
(2) Există recidivă și în cazul în care una dintre pedepsele prevăzute în alin. (1) este
detențiunea pe viață.
(3) Pentru stabilirea stării de recidivă se ține seama și de hotărârea de condamnare
pronunțată în străinătate, pentru o faptă prevăzută și de legea penală română, dacă
hotărârea de condamnare a fost recunoscută potrivit legii.

Condamnări care nu atrag starea
de recidivă

Art. 42. — La stabilirea stării de recidivă nu se ține seama de hotărârile de
condamnare privitoare la:
a) faptele care nu mai sunt prevăzute de legea penală;
b) infracțiunile amnistiate;
c) infracțiunile săvârșite din culpă.

Pedeapsa în caz de recidivă

Art. 43. — (1) Dacă înainte ca pedeapsa anterioară să fi fost executată sau
considerată ca executată se săvârșește o nouă infracțiune în stare de recidivă,
pedeapsa stabilită pentru aceasta se adaugă la pedeapsa anterioară neexecutată ori
la restul rămas neexecutat din aceasta.

10

MONITORUL OFICIAL AL ROMÂNIEI, PARTEA I, Nr. 510/24.VII.2009
(2) Când înainte ca pedeapsa anterioară să fi fost executată sau considerată ca
executată sunt săvârșite mai multe infracțiuni concurente, dintre care cel puțin una se
află în stare de recidivă, pedepsele stabilite se contopesc potrivit dispozițiilor
referitoare la concursul de infracțiuni, iar pedeapsa rezultată se adaugă la pedeapsa
anterioară neexecutată ori la restul rămas neexecutat din aceasta.
(3) Dacă prin însumarea pedepselor în condițiile alin. (1) și alin. (2) s-ar depăși cu
mai mult de 10 ani maximul general al pedepsei închisorii, iar pentru cel puțin una
dintre infracțiunile săvârșite pedeapsa prevăzută de lege este închisoarea de 20 de ani
sau mai mare, în locul pedepselor cu închisoarea se poate aplica pedeapsa detențiunii
pe viață.
(4) Când pedeapsa anterioară sau pedeapsa stabilită pentru infracțiunea săvârșită
în stare de recidivă este detențiunea pe viață, se va executa pedeapsa detențiunii pe
viață.
(5) Dacă după ce pedeapsa anterioară a fost executată sau considerată ca
executată se săvârșește o nouă infracțiune în stare de recidivă, limitele speciale ale
pedepsei prevăzute de lege pentru noua infracțiune se majorează cu jumătate.
(6) Dacă după rămânerea definitivă a hotărârii de condamnare pentru noua
infracțiune și mai înainte ca pedeapsa să fi fost executată sau considerată ca
executată se descoperă că cel condamnat se află în stare de recidivă, instanța aplică
dispozițiile alin. (1)—(5).
(7) Dispozițiile alin. (6) se aplică și în cazul în care condamnarea la pedeapsa
detențiunii pe viață a fost comutată sau înlocuită cu pedeapsa închisorii.

Pluralitatea intermediară

Art. 44. — (1) Există pluralitate intermediară de infracțiuni când, după rămânerea
definitivă a unei hotărâri de condamnare și până la data la care pedeapsa este
executată sau considerată ca executată, condamnatul săvârșește din nou o infracțiune
și nu sunt întrunite condițiile prevăzute de lege pentru starea de recidivă.
(2) În caz de pluralitate intermediară, pedeapsa pentru noua infracțiune și
pedeapsa anterioară se contopesc potrivit dispozițiilor de la concursul de infracțiuni.

Pedepsele complementare,
pedepsele accesorii și măsurile
de siguranță în caz de pluralitate
de infracțiuni

Art. 45. — (1) Dacă pentru una dintre infracțiunile săvârșite s-a stabilit și o
pedeapsă complementară, aceasta se aplică alături de pedeapsa principală.
(2) Când s-au stabilit mai multe pedepse complementare de natură diferită sau
chiar de aceeași natură, dar cu un conținut diferit, acestea se aplică alături de
pedeapsa principală.
(3) Dacă s-au stabilit mai multe pedepse complementare de aceeași natură și cu
același conținut:
a) în caz de concurs de infracțiuni sau de pluralitate intermediară se aplică cea
mai grea dintre acestea;
b) în caz de recidivă, partea neexecutată din pedeapsa complementară anterioară
se adaugă la pedeapsa stabilită pentru noua infracțiune.
(4) În cazul condamnărilor succesive pentru infracțiuni concurente, partea din
pedeapsa complementară executată până la data contopirii pedepselor principale se
scade din durata pedepsei complementare aplicate pe lângă pedeapsa rezultată.
(5) Dacă pe lângă pedepsele principale au fost stabilite una sau mai multe pedepse
accesorii, se aplică dispozițiile alin. (1)—(3), pedeapsa accesorie rezultată
executându-se până la executarea sau considerarea ca executată a pedepsei
principale.
(6) Măsurile de siguranță de natură diferită sau chiar de aceeași natură, dar cu un
conținut diferit, luate în cazul infracțiunilor săvârșite, se cumulează.
(7) Dacă s-au luat mai multe măsuri de siguranță de aceeași natură și cu același
conținut, dar pe durate diferite, se aplică măsura de siguranță cu durata cea mai mare.
Măsurile de siguranță luate conform art. 112 se cumulează.
CAPITOLUL VI
Autorul și participanții

Autorul și coautorii

Art. 46. — (1) Autor este persoana care săvârșește în mod nemijlocit o faptă
prevăzută de legea penală.
(2) Coautori sunt persoanele care săvârșesc nemijlocit aceeași faptă prevăzută de
legea penală.

Instigatorul

Art. 47. — Instigator este persoana care, cu intenție, determină o altă persoană să
săvârșească o faptă prevăzută de legea penală.

Complicele

Art. 48. — (1) Complice este persoana care, cu intenție, înlesnește sau ajută în
orice mod la săvârșirea unei fapte prevăzute de legea penală.
(2) Este de asemenea complice persoana care promite, înainte sau în timpul
săvârșirii faptei, că va tăinui bunurile provenite din aceasta sau că va favoriza pe
făptuitor, chiar dacă după săvârșirea faptei promisiunea nu este îndeplinită.

MONITORUL OFICIAL AL ROMÂNIEI, PARTEA I, Nr. 510/24.VII.2009

11

Pedeapsa în cazul participanților

Art. 49. — Coautorul, instigatorul și complicele la o infracțiune săvârșită cu intenție
se sancționează cu pedeapsa prevăzută de lege pentru autor. La stabilirea pedepsei
se ține seama de contribuția fiecăruia la săvârșirea infracțiunii, precum și de dispozițiile
art. 74.

Circumstanțe personale și reale

Art. 50. — (1) Circumstanțele privitoare la persoana autorului sau a unui participant
nu se răsfrâng asupra celorlalți.
(2) Circumstanțele privitoare la faptă se răsfrâng asupra autorului și a participanților
numai în măsura în care aceștia le-au cunoscut sau le-au prevăzut.

Împiedicarea săvârșirii infracțiunii

Art. 51. — (1) Participantul nu se pedepsește dacă, înainte de descoperirea faptei,
denunță săvârșirea infracțiunii, astfel încât consumarea acesteia să poată fi
împiedicată, sau dacă împiedică el însuși consumarea infracțiunii.
(2) Dacă actele îndeplinite până în momentul denunțării sau împiedicării constituie
o altă infracțiune, participantului i se aplică pedeapsa pentru această infracțiune.

Participația improprie

Art. 52. — (1) Săvârșirea nemijlocită, cu intenție, de către o persoană a unei fapte
prevăzute de legea penală la care, din culpă sau fără vinovăție, contribuie cu acte de
executare o altă persoană se sancționează cu pedeapsa prevăzută de lege pentru
fapta comisă cu intenție.
(2) Determinarea, înlesnirea sau ajutarea în orice mod, cu intenție, la săvârșirea din
culpă de către o altă persoană a unei fapte prevăzute de legea penală se sancționează
cu pedeapsa prevăzută de lege pentru fapta comisă cu intenție.
(3) Determinarea, înlesnirea sau ajutarea în orice mod, cu intenție, la săvârșirea
unei fapte prevăzute de legea penală, de către o persoană care comite acea faptă
fără vinovăție, se sancționează cu pedeapsa prevăzută de lege pentru acea
infracțiune.
(4) Dispozițiile art. 50 și art. 51 se aplică în mod corespunzător.

TITLUL III
Pedepsele
CAPITOLUL I
Categoriile pedepselor
Pedepsele principale

Pedeapsa accesorie

Pedepsele complementare

Art. 53. — Pedepsele principale sunt:
a) detențiunea pe viață;
b) închisoarea;
c) amenda.
Art. 54. — Pedeapsa accesorie constă în interzicerea exercitării unor drepturi, din
momentul rămânerii definitive a hotărârii de condamnare și până la executarea sau
considerarea ca executată a pedepsei privative de libertate.
Art. 55. — Pedepsele complementare sunt:
a) interzicerea exercitării unor drepturi;
b) degradarea militară;
c) publicarea hotărârii de condamnare.
CAPITOLUL II
Pedepsele principale
SECȚIUNEA 1
Detențiunea pe viață

Regimul detențiunii pe viață

Art. 56. — Detențiunea pe viață constă în privarea de libertate pe durată
nedeterminată și se execută potrivit legii privind executarea pedepselor.

Neaplicarea detențiunii pe viață

Art. 57. — Dacă la data pronunțării hotărârii de condamnare inculpatul a împlinit
vârsta de 65 de ani, în locul detențiunii pe viață i se aplică pedeapsa închisorii pe timp
de 30 de ani și pedeapsa interzicerii exercitării unor drepturi pe durata ei maximă.

12

MONITORUL OFICIAL AL ROMÂNIEI, PARTEA I, Nr. 510/24.VII.2009

Înlocuirea detențiunii pe viață

Art. 58. — În cazul în care cel condamnat la pedeapsa detențiunii pe viață a împlinit
vârsta de 65 de ani în timpul executării pedepsei, pedeapsa detențiunii pe viață poate
fi înlocuită cu pedeapsa închisorii pe timp de 30 de ani și pedeapsa interzicerii
exercitării unor drepturi pe durata ei maximă, dacă a avut o bună conduită pe toată
durata executării pedepsei, a îndeplinit integral obligațiile civile stabilite prin hotărârea
de condamnare, afară de cazul când dovedește că nu a avut nicio posibilitate să le
îndeplinească, și a făcut progrese constante și evidente în vederea reintegrării sociale.

Calculul pedepsei în cazul
comutării sau înlocuirii
pedepsei detențiunii pe viață

Art. 59. — În cazul comutării sau înlocuirii pedepsei detențiunii pe viață cu
pedeapsa închisorii, perioada de detențiune executată se consideră ca parte
executată din pedeapsa închisorii.
SECȚIUNEA a 2-a
Închisoarea

Regimul închisorii

Art. 60. — Închisoarea constă în privarea de libertate pe durată determinată,
cuprinsă între 15 zile și 30 de ani, și se execută potrivit legii privind executarea
pedepselor.
SECȚIUNEA a 3-a
Amenda

Stabilirea amenzii

Art. 61. — (1) Amenda constă în suma de bani pe care condamnatul este obligat
să o plătească statului.
(2) Cuantumul amenzii se stabilește prin sistemul zilelor-amendă. Suma
corespunzătoare unei zile-amendă, cuprinsă între 10 lei și 500 lei, se înmulțește cu
numărul zilelor-amendă, care este cuprins între 30 de zile și 400 de zile.
(3) Instanța stabilește numărul zilelor-amendă potrivit criteriilor generale de
individualizare a pedepsei. Cuantumul sumei corespunzătoare unei zile-amendă se
stabilește ținând seama și de obligațiile legale ale condamnatului față de persoanele
aflate în întreținerea sa.
(4) Limitele speciale ale zilelor-amendă sunt cuprinse între:
a) 60 și 180 de zile-amendă, când legea prevede pentru infracțiunea săvârșită
numai pedeapsa amenzii;
b) 120 și 240 de zile-amendă, când legea prevede pedeapsa amenzii alternativ cu
pedeapsa închisorii de cel mult doi ani;
c) 180 și 300 de zile-amendă, când legea prevede pedeapsa amenzii alternativ cu
pedeapsa închisorii mai mare de 2 ani.
(5) Dacă prin infracțiunea săvârșită s-a urmărit obținerea unui folos patrimonial, iar
pedeapsa prevăzută de lege este numai amenda ori instanța optează pentru aplicarea
acestei pedepse, limitele speciale ale zilelor-amendă se pot majora cu o treime.
(6) Fracțiile stabilite de lege pentru cauzele de atenuare sau agravare a pedepsei
se aplică limitelor speciale ale zilelor-amendă prevăzute în alin. (4) și alin. (5).

Amenda care însoțește
pedeapsa închisorii

Art. 62. — (1) Dacă prin infracțiunea săvârșită s-a urmărit obținerea unui folos
patrimonial, pe lângă pedeapsa închisorii, se poate aplica și pedeapsa amenzii.
(2) Limitele speciale ale zilelor-amendă prevăzute în art. 61 alin. (4) lit. b) și lit. c)
se determină în raport de durata pedepsei închisorii stabilite de instanță și nu pot fi
reduse sau majorate ca efect al cauzelor de atenuare ori agravare a pedepsei.
(3) La stabilirea cuantumului sumei corespunzătoare unei zile-amendă se va ține
seama de valoarea folosului patrimonial obținut sau urmărit.

Înlocuirea pedepsei amenzii
cu pedeapsa închisorii

Art. 63. — (1) Dacă persoana condamnată, cu rea-credință, nu execută pedeapsa
amenzii, în tot sau în parte, numărul zilelor-amendă neexecutate se înlocuiește cu un
număr corespunzător de zile cu închisoare.
(2) Dacă amenda neexecutată a însoțit pedeapsa închisorii, numărul zileloramendă neexecutate se înlocuiește cu un număr corespunzător de zile cu închisoare,
care se adaugă la pedeapsa închisorii, pedeapsa astfel rezultată fiind considerată o
singură pedeapsă.
(3) În cazul înlocuirii pedepsei amenzii cu pedeapsa închisorii, în condițiile alin. (1)
și alin. (2), unei zile-amendă îi corespunde o zi de închisoare.

Executarea pedepsei amenzii
prin prestarea unei
munci neremunerate în
folosul comunității

Art. 64. — (1) În cazul în care pedeapsa amenzii nu poate fi executată în tot sau
în parte din motive neimputabile persoanei condamnate, cu consimțământul acesteia,
instanța înlocuiește obligația de plată a amenzii neexecutate cu obligația de a presta
o muncă neremunerată în folosul comunității, afară de cazul în care, din cauza stării
de sănătate, persoana nu poate presta această muncă. Unei zile-amendă îi
corespunde o zi de muncă în folosul comunității.

MONITORUL OFICIAL AL ROMÂNIEI, PARTEA I, Nr. 510/24.VII.2009

13

(2) Dacă amenda înlocuită conform dispozițiilor alin. (1) a însoțit pedeapsa
închisorii, obligația de muncă în folosul comunității se execută după executarea
pedepsei închisorii.
(3) Coordonarea executării obligației de muncă în folosul comunității se face de
serviciul de probațiune.
(4) Executarea muncii în folosul comunității dispusă în condițiile alin. (1) încetează
prin plata amenzii corespunzătoare zilelor-amendă rămase neexecutate.
(5) Instanța înlocuiește zilele-amendă neexecutate prin muncă în folosul comunității
cu un număr corespunzător de zile cu închisoare, dacă:
a) persoana condamnată nu execută obligația de muncă în folosul comunității în
condițiile stabilite de instanță;
b) persoana condamnată săvârșește o nouă infracțiune descoperită înainte de
executarea integrală a obligației de muncă în folosul comunității. Zilele-amendă
neexecutate prin muncă în folosul comunității la data comiterii noii infracțiuni, înlocuite
cu închisoarea, se adaugă la pedeapsa pentru noua infracțiune.
(6) Dacă persoana condamnată, aflată în situația prevăzută în alin. (1), nu își dă
consimțământul la prestarea unei munci neremunerate în folosul comunității, amenda
neexecutată se înlocuiește cu pedeapsa închisorii conform art. 63.
CAPITOLUL III
Pedeapsa accesorie și pedepsele complementare
SECȚIUNEA 1
Pedeapsa accesorie

Conținutul și modul de executare
a pedepsei accesorii
a interzicerii exercitării unor
drepturi

Art. 65. — (1) Pedeapsa accesorie constă în interzicerea exercitării drepturilor
prevăzute în art. 66 alin. (1) lit. a), lit. b) și lit. d)—n), a căror exercitare a fost interzisă
de instanță ca pedeapsă complementară.
(2) În cazul pedepsei detențiunii pe viață, pedeapsa accesorie constă în
interzicerea de drept a exercitării următoarelor drepturi:
a) dreptul de a fi ales în autoritățile publice sau în orice alte funcții publice;
b) dreptul de a ocupa o funcție care implică exercițiul autorității de stat;
c) dreptul străinului de a se afla pe teritoriul României;
d) dreptul de a alege;
e) drepturile părintești;
f) dreptul de a fi tutore sau curator.
(3) Pedeapsa accesorie a interzicerii exercitării unor drepturi se execută din
momentul rămânerii definitive a hotărârii de condamnare și până când pedeapsa
principală privativă de libertate a fost executată sau considerată ca executată.
(4) În cazul detențiunii pe viață, pedeapsa accesorie prevăzută în alin. (2) lit. c) se
pune în executare la data liberării condiționate sau după ce pedeapsa a fost
considerată ca executată.
SECȚIUNEA a 2-a
Pedepsele complementare

Conținutul pedepsei
complementare
a interzicerii exercitării unor
drepturi

Art. 66. — (1) Pedeapsa complementară a interzicerii exercitării unor drepturi
constă în interzicerea exercitării, pe o perioadă de la unu la 5 ani, a unuia sau mai
multora dintre următoarele drepturi:
a) dreptul de a fi ales în autoritățile publice sau în orice alte funcții publice;
b) dreptul de a ocupa o funcție care implică exercițiul autorității de stat;
c) dreptul străinului de a se afla pe teritoriul României;
d) dreptul de a alege;
e) drepturile părintești;
f) dreptul de a fi tutore sau curator;
g) dreptul de a ocupa funcția, de a exercita profesia sau meseria ori de a desfășura
activitatea de care s-a folosit pentru săvârșirea infracțiunii;
h) dreptul de a deține, purta și folosi orice categorie de arme;
i) dreptul de a conduce anumite categorii de vehicule stabilite de instanță;
j) dreptul de a părăsi teritoriul României;
k) dreptul de a ocupa o funcție de conducere în cadrul unei persoane juridice de
drept public;
l) dreptul de a se afla în anumite localități stabilite de instanță;
m) dreptul de a se afla în anumite locuri sau la anumite manifestări sportive,
culturale ori la alte adunări publice, stabilite de instanță;

14

MONITORUL OFICIAL AL ROMÂNIEI, PARTEA I, Nr. 510/24.VII.2009
n) dreptul de a comunica cu victima sau cu membri de familie ai acesteia, cu
persoanele cu care a comis infracțiunea sau cu alte persoane, stabilite de instanță, ori
de a se apropia de acestea;
o) dreptul de a se apropia de locuința, locul de muncă, școala sau alte locuri unde
victima desfășoară activități sociale, în condițiile stabilite de instanța de judecată.
(2) Când legea prevede interzicerea exercitării dreptului de a ocupa o funcție
publică, instanța dispune interzicerea exercitării drepturilor prevăzute în alin. (1) lit. a)
și lit. b).
(3) Interzicerea exercitării drepturilor prevăzute în alin. (1) lit. a) și lit. b) se dispune
cumulativ.
(4) Pedeapsa prevăzută în alin. (1) lit. c) nu se va dispune atunci când există motive
întemeiate de a crede că viața persoanei expulzate este pusă în pericol ori că
persoana va fi supusă la tortură sau alte tratamente inumane ori degradante în statul
în care urmează a fi expulzată.
(5) Când dispune interzicerea unuia dintre drepturile prevăzute în alin. (1) lit. n) și
lit. o), instanța individualizează în concret conținutul acestei pedepse, ținând seama
de împrejurările cauzei.

Aplicarea pedepsei complementare
a interzicerii exercitării unor
drepturi

Art. 67. — (1) Pedeapsa complementară a interzicerii exercitării unor drepturi poate
fi aplicată dacă pedeapsa principală stabilită este închisoarea sau amenda și instanța
constată că, față de natura și gravitatea infracțiunii, împrejurările cauzei și persoana
infractorului, această pedeapsă este necesară.
(2) Aplicarea pedepsei interzicerii exercitării unor drepturi este obligatorie când
legea prevede această pedeapsă pentru infracțiunea săvârșită.
(3) Interzicerea dreptului străinului de a se afla pe teritoriul României nu se aplică
în cazul în care s-a dispus suspendarea executării pedepsei sub supraveghere.

Executarea pedepsei
complementare a interzicerii
exercitării unor drepturi

Art. 68. — (1) Executarea pedepsei interzicerii exercitării unor drepturi începe:
a) de la rămânerea definitivă a hotărârii de condamnare la pedeapsa amenzii;
b) de la rămânerea definitivă a hotărârii de condamnare prin care s-a dispus
suspendarea executării pedepsei sub supraveghere;
c) după executarea pedepsei închisorii, după grațierea totală ori a restului de
pedeapsă, după împlinirea termenului de prescripție a executării pedepsei sau după
expirarea termenului de supraveghere a liberării condiționate.
(2) În cazul în care s-a dispus liberarea condiționată, interzicerea dreptului străinului
de a se afla pe teritoriul României se execută la data liberării.
(3) Dacă se dispune revocarea suspendării executării pedepsei sub supraveghere
sau înlocuirea pedepsei amenzii cu închisoarea, pentru alte motive decât săvârșirea
unei noi infracțiuni, partea din durata pedepsei complementare a interzicerii exercitării
unor drepturi neexecutată la data revocării sau înlocuirii se va executa după
executarea pedepsei închisorii.

Degradarea militară

Art. 69. — (1) Pedeapsa complementară a degradării militare constă în pierderea
gradului și a dreptului de a purta uniformă de la data rămânerii definitive a hotărârii de
condamnare.
(2) Degradarea militară se aplică în mod obligatoriu condamnaților militari în
activitate, în rezervă sau în retragere, dacă pedeapsa principală aplicată este
închisoarea mai mare de 10 ani sau detențiunea pe viață.
(3) Degradarea militară poate fi aplicată condamnaților militari în activitate, în
rezervă sau în retragere pentru infracțiuni săvârșite cu intenție, dacă pedeapsa
principală aplicată este închisoarea de cel puțin 5 ani și de cel mult 10 ani.

Publicarea hotărârii definitive
de condamnare

Art. 70. — (1) Publicarea hotărârii definitive de condamnare se poate dispune când,
ținând seama de natura și gravitatea infracțiunii, împrejurările cauzei și persoana
condamnatului, instanța apreciază că publicarea va contribui la prevenirea săvârșirii
altor asemenea infracțiuni.
(2) Hotărârea de condamnare se publică în extras, în forma stabilită de instanță,
într-un cotidian local sau național, o singură dată.
(3) Publicarea hotărârii definitive de condamnare se face pe cheltuiala persoanei
condamnate, fără a se dezvălui identitatea altor persoane.
CAPITOLUL IV
Calculul duratei pedepselor

Durata executării

Art. 71. — (1) Durata executării pedepsei privative de libertate se socotește din
ziua în care condamnatul a început executarea hotărârii definitive de condamnare.
(2) Ziua în care începe executarea pedepsei și ziua în care încetează se socotesc
în durata executării.

MONITORUL OFICIAL AL ROMÂNIEI, PARTEA I, Nr. 510/24.VII.2009

15

(3) Perioada în care condamnatul, în cursul executării pedepsei, se află bolnav în
spital intră în durata executării, în afară de cazul în care și-a provocat în mod voit
boala, iar această împrejurare se constată în cursul executării pedepsei.
(4) Permisiunile de ieșire din penitenciar, acordate condamnatului conform legii de
executare a pedepselor, intră în durata executării pedepsei.
Computarea duratei
măsurilor preventive privative
de libertate

Art. 72. — (1) Perioada în care o persoană a fost supusă unei măsuri preventive
privative de libertate se scade din durata pedepsei închisorii pronunțate. Scăderea se
face și atunci când condamnatul a fost urmărit sau judecat, în același timp ori în mod
separat, pentru mai multe infracțiuni concurente, chiar dacă a fost condamnat pentru
o altă faptă decât cea care a determinat dispunerea măsurii preventive.
(2) Perioada în care o persoană a fost supusă unei măsuri preventive privative de
libertate se scade și în caz de condamnare la pedeapsa amenzii, prin înlăturarea în
tot sau în parte a zilelor-amendă.
(3) În cazul amenzii care însoțește pedeapsa închisorii, perioada în care o
persoană a fost supusă unei măsuri preventive privative de libertate se scade din
durata pedepsei închisorii.

Computarea pedepselor
și măsurilor preventive executate
în afara țării

Art. 73. — (1) În cazul infracțiunilor săvârșite în condițiile art. 8, art. 9, art. 10 sau
art. 11, partea din pedeapsă, precum și durata măsurilor preventive privative de
libertate executate în afara teritoriului țării se scad din durata pedepsei aplicate pentru
aceeași infracțiune în România.
(2) Dispozițiile alin. (1) se aplică în mod corespunzător și în cazul în care pedeapsa
executată în afara țării este amenda.
CAPITOLUL V
Individualizarea pedepselor
SECȚIUNEA 1
Dispoziții generale

Criteriile generale de individualizare
Art. 74. — (1) Stabilirea duratei ori a cuantumului pedepsei se face în raport cu
a pedepsei
gravitatea infracțiunii săvârșite și cu periculozitatea infractorului, care se evaluează
după următoarele criterii:
a) împrejurările și modul de comitere a infracțiunii, precum și mijloacele folosite;
b) starea de pericol creată pentru valoarea ocrotită;
c) natura și gravitatea rezultatului produs ori a altor consecințe ale infracțiunii;
d) motivul săvârșirii infracțiunii și scopul urmărit;
e) natura și frecvența infracțiunilor care constituie antecedente penale ale
infractorului;
f) conduita după săvârșirea infracțiunii și în cursul procesului penal;
g) nivelul de educație, vârsta, starea de sănătate, situația familială și socială.
(2) Când pentru infracțiunea săvârșită legea prevede pedepse alternative, se ține
seama de criteriile prevăzute în alin. (1) și pentru alegerea uneia dintre acestea.
SECȚIUNEA a 2-a
Circumstanțele atenuante și circumstanțele agravante

Circumstanțe atenuante

Art. 75. — (1) Următoarele împrejurări constituie circumstanțe atenuante legale:
a) săvârșirea infracțiunii sub stăpânirea unei puternice tulburări sau emoții,
determinată de o provocare din partea persoanei vătămate, produsă prin violență,
printr-o atingere gravă a demnității persoanei sau printr-o altă acțiune ilicită gravă;
b) depășirea limitelor legitimei apărări;
c) depășirea limitelor stării de necesitate.
(2) Pot constitui circumstanțe atenuante judiciare:
a) eforturile depuse de infractor pentru înlăturarea sau diminuarea consecințelor
infracțiunii;
b) împrejurările legate de fapta comisă, care diminuează gravitatea infracțiunii sau
periculozitatea infractorului.

Efectele circumstanțelor atenuante

Art. 76. — (1) În cazul în care există circumstanțe atenuante, limitele speciale ale
pedepsei prevăzute de lege pentru infracțiunea săvârșită se reduc cu o treime.
(2) Dacă pedeapsa prevăzută de lege este detențiunea pe viață, în cazul reținerii
circumstanțelor atenuante se aplică pedeapsa închisorii de la 10 la 20 de ani.
(3) Reducerea limitelor speciale ale pedepsei se face o singură dată, indiferent de
numărul circumstanțelor atenuante reținute.

16

MONITORUL OFICIAL AL ROMÂNIEI, PARTEA I, Nr. 510/24.VII.2009

Circumstanțe agravante

Art. 77. — Următoarele împrejurări constituie circumstanțe agravante:
a) săvârșirea faptei de trei sau mai multe persoane împreună;
b) săvârșirea infracțiunii prin cruzimi sau supunerea victimei la tratamente
degradante;
c) săvârșirea infracțiunii prin metode sau mijloace de natură să pună în pericol alte
persoane ori bunuri;
d) săvârșirea infracțiunii de către un infractor major, dacă aceasta a fost comisă
împreună cu un minor;
e) săvârșirea infracțiunii profitând de starea de vădită vulnerabilitate a persoanei
vătămate, datorată vârstei, stării de sănătate, infirmității sau altor cauze;
f) săvârșirea infracțiunii în stare de intoxicație voluntară cu alcool sau cu alte
substanțe psihoactive, când a fost provocată în vederea comiterii infracțiunii;
g) săvârșirea infracțiunii de către o persoană care a profitat de situația prilejuită de
o calamitate, de starea de asediu sau de starea de urgență;
h) săvârșirea infracțiunii pentru motive legate de rasă, naționalitate, etnie, limbă,
religie, gen, orientare sexuală, opinie ori apartenență politică, avere, origine socială,
vârstă, dizabilitate, boală cronică necontagioasă sau infecție HIV/SIDA ori pentru alte
împrejurări de același fel, considerate de făptuitor drept cauze ale inferiorității unei
persoane în raport cu celelalte.

Efectele circumstanțelor agravante

Art. 78. — (1) În cazul în care există circumstanțe agravante, se poate aplica o
pedeapsă până la maximul special. Dacă maximul special este neîndestulător, în cazul
închisorii se poate adăuga un spor până la 2 ani, care nu poate depăși o treime din
acest maxim, iar în cazul amenzii se poate aplica un spor de cel mult o treime din
maximul special.
(2) Majorarea limitelor speciale ale pedepsei se face o singură dată, indiferent de
numărul circumstanțelor agravante reținute.

Concursul între cauze
de atenuare sau de agravare

Art. 79. — (1) Când în cazul aceleiași infracțiuni sunt incidente două sau mai multe
dispoziții care au ca efect reducerea pedepsei, limitele speciale ale pedepsei
prevăzute de lege pentru infracțiunea săvârșită se reduc prin aplicarea succesivă a
dispozițiilor privitoare la tentativă, circumstanțe atenuante și cazuri speciale de
reducere a pedepsei, în această ordine.
(2) Dacă sunt incidente două sau mai multe dispoziții care au ca efect agravarea
răspunderii penale, pedeapsa se stabilește prin aplicarea succesivă a dispozițiilor
privitoare la circumstanțe agravante, infracțiune continuată, concurs sau recidivă.
(3) Când în cazul aceleiași infracțiuni sunt incidente una sau mai multe cauze de
reducere a pedepsei și una sau mai multe cauze de majorare a pedepsei, limitele
speciale ale pedepsei prevăzute de lege pentru infracțiunea săvârșită se reduc
conform alin. (1), după care limitele de pedeapsă rezultate se majorează conform
alin. (2).
SECȚIUNEA a 3-a
Renunțarea la aplicarea pedepsei

Condițiile renunțării
la aplicarea pedepsei

Art. 80. — (1) Instanța poate dispune renunțarea la aplicarea pedepsei dacă sunt
întrunite următoarele condiții:
a) infracțiunea săvârșită prezintă o gravitate redusă, având în vedere natura și
întinderea urmărilor produse, mijloacele folosite, modul și împrejurările în care a fost
comisă, motivul și scopul urmărit;
b) în raport de persoana infractorului, de conduita avută anterior săvârșirii
infracțiunii, de eforturile depuse de acesta pentru înlăturarea sau diminuarea
consecințelor infracțiunii, precum și de posibilitățile sale de îndreptare, instanța
apreciază că aplicarea unei pedepse ar fi inoportună din cauza consecințelor pe care
le-ar avea asupra persoanei acestuia.
(2) Nu se poate dispune renunțarea la aplicarea pedepsei dacă:
a) infractorul a mai suferit anterior o condamnare, cu excepția cazurilor prevăzute
în art. 42 lit. a) și lit. b) sau pentru care a intervenit reabilitarea ori s-a împlinit termenul
de reabilitare;
b) față de același infractor s-a mai dispus renunțarea la aplicarea pedepsei în ultimii
2 ani anteriori datei comiterii infracțiunii pentru care este judecat;
c) infractorul s-a sustras de la urmărire penală ori judecată sau a încercat
zădărnicirea aflării adevărului ori a identificării și tragerii la răspundere penală a
autorului sau a participanților;
d) pedeapsa prevăzută de lege pentru infracțiunea săvârșită este închisoarea mai
mare de 3 ani.
(3) În caz de concurs de infracțiuni, renunțarea la aplicarea pedepsei se poate
dispune dacă pentru fiecare infracțiune concurentă sunt îndeplinite condițiile prevăzute
în alin. (1) și alin. (2).

MONITORUL OFICIAL AL ROMÂNIEI, PARTEA I, Nr. 510/24.VII.2009

17

Avertismentul

Art. 81. — (1) Când dispune renunțarea la aplicarea pedepsei, instanța aplică
infractorului un avertisment.
(2) Avertismentul constă în prezentarea motivelor de fapt care au determinat
renunțarea la aplicarea pedepsei și atenționarea infractorului asupra conduitei sale
viitoare și a consecințelor la care se expune dacă va mai comite infracțiuni.
(3) În caz de concurs de infracțiuni se aplică un singur avertisment.

Efectele renunțării
la aplicarea pedepsei

Art. 82. — (1) Persoana față de care s-a dispus renunțarea la aplicarea pedepsei
nu este supusă niciunei decăderi, interdicții sau incapacități ce ar putea decurge din
infracțiunea săvârșită.
(2) Renunțarea la aplicarea pedepsei nu produce efecte asupra executării
măsurilor de siguranță și a obligațiilor civile prevăzute în hotărâre.
SECȚIUNEA a 4-a
Amânarea aplicării pedepsei

Condițiile amânării aplicării
pedepsei

Art. 83. — (1) Instanța poate dispune amânarea aplicării pedepsei, stabilind un
termen de supraveghere, dacă sunt întrunite următoarele condiții:
a) pedeapsa stabilită, inclusiv în cazul concursului de infracțiuni, este amenda sau
închisoarea de cel mult 2 ani;
b) infractorul nu a mai fost condamnat anterior la pedeapsa închisorii, cu excepția
cazurilor prevăzute în art. 42 lit. a) și lit. b) sau pentru care a intervenit reabilitarea ori
s-a împlinit termenul de reabilitare;
c) infractorul și-a manifestat acordul de a presta o muncă neremunerată în folosul
comunității;
d) în raport de persoana infractorului, de conduita avută anterior săvârșirii
infracțiunii, de eforturile depuse de acesta pentru înlăturarea sau diminuarea
consecințelor infracțiunii, precum și de posibilitățile sale de îndreptare, instanța
apreciază că aplicarea imediată a unei pedepse nu este necesară, dar se impune
supravegherea conduitei sale pentru o perioadă determinată.
(2) Nu se poate dispune amânarea aplicării pedepsei dacă pedeapsa prevăzută de
lege pentru infracțiunea săvârșită este de 7 ani sau mai mare sau dacă infractorul s-a
sustras de la urmărire penală ori judecată sau a încercat zădărnicirea aflării adevărului
ori a identificării și tragerii la răspundere penală a autorului sau a participanților.
(3) Amânarea aplicării pedepsei închisorii atrage și amânarea aplicării amenzii care
însoțește pedeapsa închisorii în condițiile art. 62.
(4) Este obligatorie prezentarea motivelor pe care s-a întemeiat condamnarea,
precum și a celor ce au determinat amânarea aplicării pedepsei și atenționarea
infractorului asupra conduitei sale viitoare și a consecințelor la care se expune dacă
va mai comite infracțiuni sau nu va respecta măsurile de supraveghere ori nu va
executa obligațiile ce îi revin pe durata termenului de supraveghere.

Termenul de supraveghere

Art. 84. — (1) Termenul de supraveghere este de 2 ani și se calculează de la data
rămânerii definitive a hotărârii prin care s-a dispus amânarea aplicării pedepsei.
(2) Pe durata termenului de supraveghere, persoana față de care s-a dispus
amânarea aplicării pedepsei trebuie să respecte măsurile de supraveghere și să
execute obligațiile ce îi revin, în condițiile stabilite de instanță.

Măsurile de supraveghere
și obligațiile

Art. 85. — (1) Pe durata termenului de supraveghere, persoana față de care s-a
dispus amânarea aplicării pedepsei trebuie să respecte următoarele măsuri de
supraveghere:
a) să se prezinte la serviciul de probațiune, la datele fixate de acesta;
b) să primească vizitele consilierului de probațiune desemnat cu supravegherea sa;
c) să anunțe, în prealabil, schimbarea locuinței și orice deplasare care depășește
5 zile, precum și întoarcerea;
d) să comunice schimbarea locului de muncă;
e) să comunice informații și documente de natură a permite controlul mijloacelor
sale de existență.
(2) Instanța poate impune persoanei față de care s-a dispus amânarea aplicării
pedepsei să execute una sau mai multe dintre următoarele obligații:
a) să urmeze un curs de pregătire școlară ori de calificare profesională;
b) să presteze o muncă neremunerată în folosul comunității, pe o perioadă cuprinsă
între 30 și 60 de zile, în condițiile stabilite de instanță, afară de cazul în care, din cauza
stării de sănătate, persoana nu poate presta această muncă. Numărul zilnic de ore se
stabilește prin legea de executare a pedepselor;
c) să frecventeze unul sau mai multe programe de reintegrare socială derulate de
către serviciul de probațiune sau organizate în colaborare cu instituții din comunitate;

18

MONITORUL OFICIAL AL ROMÂNIEI, PARTEA I, Nr. 510/24.VII.2009
d) să se supună măsurilor de control, tratament sau îngrijire medicală;
e) să nu comunice cu victima sau cu membri de familie ai acesteia, cu persoanele
cu care a comis infracțiunea sau cu alte persoane, stabilite de instanță, ori să nu se
apropie de acestea;
f) să nu se afle în anumite locuri sau la anumite manifestări sportive, culturale ori
la alte adunări publice, stabilite de instanță;
g) să nu conducă anumite vehicule stabilite de instanță;
h) să nu dețină, să nu folosească și să nu poarte nicio categorie de arme;
i) să nu părăsească teritoriul României fără acordul instanței;
j) să nu ocupe sau să nu exercite funcția, profesia, meseria ori activitatea de care
s-a folosit pentru săvârșirea infracțiunii.
(3) Pentru stabilirea conținutului obligațiilor prevăzute în alin. (2) lit. a)—c), instanța
va consulta serviciul de probațiune, care este obligat să formuleze recomandări în
acest sens.
(4) Când stabilește obligația prevăzută în alin. (2) lit. e), instanța individualizează,
în concret, conținutul acestei obligații, ținând seama de împrejurările cauzei.
(5) Persoana supravegheată trebuie să îndeplinească integral obligațiile civile
stabilite prin hotărâre, cel mai târziu cu 3 luni înainte de expirarea termenului de
supraveghere.

Supravegherea

Art. 86. — (1) Pe durata termenului de supraveghere, datele prevăzute în art. 85
alin. (1) lit. c)—e) se comunică serviciului de probațiune.
(2) Supravegherea executării obligațiilor prevăzute în art. 85 alin. (2) lit. a)—c) și
alin. (5) se face de serviciul de probațiune. Verificarea modului de îndeplinire a
obligațiilor prevăzute în art. 85 alin. (2) lit. d)—j) se face de organele abilitate, care
vor sesiza serviciul de probațiune cu privire la orice încălcare a acestora.
(3) Serviciul de probațiune va lua măsurile necesare pentru a asigura executarea
obligațiilor prevăzute în art. 85 alin. (2) lit. a)—d), într-un termen cât mai scurt de la
data rămânerii definitive a hotărârii de condamnare.
(4) Pe durata termenului de supraveghere, serviciul de probațiune are obligația să
sesizeze instanța, dacă:
a) au intervenit motive care justifică fie modificarea obligațiilor impuse de instanță,
fie încetarea executării unora dintre acestea;
b) persoana supravegheată nu respectă măsurile de supraveghere sau nu execută,
în condițiile stabilite, obligațiile ce îi revin;
c) persoana supravegheată nu a îndeplinit obligațiile civile stabilite prin hotărâre,
cel mai târziu cu 3 luni înainte de expirarea termenului de supraveghere.

Modificarea sau încetarea
obligațiilor

Art. 87. — (1) Dacă pe parcursul termenului de supraveghere au intervenit motive
care justifică fie impunerea unor noi obligații, fie sporirea sau diminuarea condițiilor de
executare a celor existente, instanța dispune modificarea obligațiilor în mod
corespunzător, pentru a asigura persoanei supravegheate șanse sporite de îndreptare.
(2) Instanța dispune încetarea executării unora dintre obligațiile pe care le-a impus,
atunci când apreciază că menținerea acestora nu mai este necesară.

Revocarea amânării aplicării
pedepsei

Art. 88. — (1) Dacă pe parcursul termenului de supraveghere persoana
supravegheată, cu rea-credință, nu respectă măsurile de supraveghere sau nu
execută obligațiile impuse, instanța revocă amânarea și dispune aplicarea și
executarea pedepsei.
(2) În cazul când, până la expirarea termenului de supraveghere, persoana
supravegheată nu îndeplinește integral obligațiile civile stabilite prin hotărâre, instanța
revocă amânarea și dispune aplicarea și executarea pedepsei, afară de cazul când
persoana dovedește că nu a avut nicio posibilitate să le îndeplinească.
(3) Dacă după amânarea aplicării pedepsei persoana supravegheată a săvârșit o
nouă infracțiune, cu intenție sau intenție depășită, descoperită în termenul de
supraveghere, pentru care s-a pronunțat o condamnare chiar după expirarea acestui
termen, instanța revocă amânarea și dispune aplicarea și executarea pedepsei.
Pedeapsa aplicată ca urmare a revocării amânării și pedeapsa pentru noua infracțiune
se calculează conform dispozițiilor privitoare la concursul de infracțiuni.
(4) Dacă infracțiunea ulterioară este săvârșită din culpă, instanța poate menține
sau revoca amânarea aplicării pedepsei. În cazul revocării, dispozițiile alin. (3) se
aplică în mod corespunzător.

MONITORUL OFICIAL AL ROMÂNIEI, PARTEA I, Nr. 510/24.VII.2009

19

Anularea amânării aplicării
pedepsei

Art. 89. — (1) Dacă pe parcursul termenului de supraveghere se descoperă că
persoana supravegheată mai săvârșise o infracțiune până la rămânerea definitivă a
hotărârii prin care s-a dispus amânarea, pentru care i s-a aplicat pedeapsa închisorii
chiar după expirarea acestui termen, amânarea se anulează, aplicându-se, după caz,
dispozițiile privitoare la concursul de infracțiuni, recidivă sau pluralitate intermediară.
(2) În caz de concurs de infracțiuni, instanța poate dispune amânarea aplicării
pedepsei rezultante dacă sunt îndeplinite condițiile prevăzute în art. 83. Dacă se
dispune amânarea aplicării pedepsei, termenul de supraveghere se calculează de la
data rămânerii definitive a hotărârii prin care s-a pronunțat anterior amânarea aplicării
pedepsei.

Efectele amânării aplicării pedepsei

Art. 90. — (1) Persoanei față de care s-a dispus amânarea aplicării pedepsei nu i
se mai aplică pedeapsa și nu este supusă niciunei decăderi, interdicții sau incapacități
ce ar putea decurge din infracțiunea săvârșită, dacă nu a săvârșit din nou o infracțiune
până la expirarea termenului de supraveghere, nu s-a dispus revocarea amânării și nu
s-a descoperit o cauză de anulare.
(2) Amânarea aplicării pedepsei nu produce efecte asupra executării măsurilor de
siguranță și a obligațiilor civile prevăzute în hotărâre.
SECȚIUNEA a 5-a

Suspendarea executării pedepsei sub supraveghere

Condițiile suspendării
executării pedepsei
sub supraveghere

Art. 91. — (1) Instanța poate dispune suspendarea executării pedepsei sub
supraveghere dacă sunt întrunite următoarele condiții:
a) pedeapsa aplicată, inclusiv în caz de concurs de infracțiuni, este închisoarea
de cel mult 3 ani;
b) infractorul nu a mai fost condamnat anterior la pedeapsa închisorii mai mare de
un an, cu excepția cazurilor prevăzute în art. 42 sau pentru care a intervenit
reabilitarea ori s-a împlinit termenul de reabilitare;
c) infractorul și-a manifestat acordul de a presta o muncă neremunerată în folosul
comunității;
d) în raport de persoana infractorului, de conduita avută anterior săvârșirii
infracțiunii, de eforturile depuse de acesta pentru înlăturarea sau diminuarea
consecințelor infracțiunii, precum și de posibilitățile sale de îndreptare, instanța
apreciază că aplicarea pedepsei este suficientă și, chiar fără executarea acesteia,
condamnatul nu va mai comite alte infracțiuni, însă este necesară supravegherea
conduitei sale pentru o perioadă determinată.
(2) Când pedeapsa închisorii este însoțită de pedeapsa amenzii aplicate în
condițiile art. 62, amenda se execută chiar dacă executarea pedepsei închisorii a fost
suspendată sub supraveghere.
(3) Nu se poate dispune suspendarea executării pedepsei sub supraveghere, dacă:
a) pedeapsa aplicată este numai amenda;
b) aplicarea pedepsei a fost inițial amânată, dar ulterior amânarea a fost revocată;
c) infractorul s-a sustras de la urmărire penală ori judecată sau a încercat
zădărnicirea aflării adevărului ori a identificării și tragerii la răspundere penală a
autorului sau a participanților.
(4) Este obligatorie prezentarea motivelor pe care s-a întemeiat condamnarea,
precum și a celor ce au determinat suspendarea executării pedepsei și atenționarea
condamnatului asupra conduitei sale viitoare și a consecințelor la care se expune dacă
va mai comite infracțiuni sau nu va respecta măsurile de supraveghere ori nu va
executa obligațiile ce îi revin pe durata termenului de supraveghere.

Termenul de supraveghere

Art. 92. — (1) Durata suspendării executării pedepsei sub supraveghere constituie
termen de supraveghere pentru condamnat și este cuprinsă între 2 și 4 ani, fără a
putea fi însă mai mică decât durata pedepsei aplicate.
(2) Termenul de supraveghere se calculează de la data când hotărârea prin care
s-a pronunțat suspendarea executării pedepsei sub supraveghere a rămas definitivă.
(3) Pe durata termenului de supraveghere condamnatul trebuie să respecte
măsurile de supraveghere și să execute obligațiile ce îi revin, în condițiile stabilite de
instanță.

Măsurile de supraveghere
și obligațiile

Art. 93. — (1) Pe durata termenului de supraveghere, condamnatul trebuie să
respecte următoarele măsuri de supraveghere:
a) să se prezinte la serviciul de probațiune, la datele fixate de acesta;
b) să primească vizitele consilierului de probațiune desemnat cu supravegherea sa;
c) să anunțe, în prealabil, schimbarea locuinței și orice deplasare care depășește
5 zile;

20

MONITORUL OFICIAL AL ROMÂNIEI, PARTEA I, Nr. 510/24.VII.2009
d) să comunice schimbarea locului de muncă;
e) să comunice informații și documente de natură a permite controlul mijloacelor
sale de existență.
(2) Instanța impune condamnatului să execute una sau mai multe dintre
următoarele obligații:
a) să urmeze un curs de pregătire școlară ori de calificare profesională;
b) să frecventeze unul sau mai multe programe de reintegrare socială derulate de
către serviciul de probațiune sau organizate în colaborare cu instituții din comunitate;
c) să se supună măsurilor de control, tratament sau îngrijire medicală;
d) să nu părăsească teritoriul României, fără acordul instanței.
(3) Pe parcursul termenului de supraveghere, condamnatul va presta o muncă
neremunerată în folosul comunității pe o perioadă cuprinsă între 60 și 120 de zile, în
condițiile stabilite de instanță, afară de cazul în care, din cauza stării de sănătate, nu
poate presta această muncă. Numărul zilnic de ore se stabilește prin legea de
executare a pedepselor.
(4) Pentru stabilirea conținutului obligațiilor prevăzute în alin. (2) lit. a) și lit. b),
precum și în alin. (3), instanța va consulta serviciul de probațiune, care este obligat să
formuleze recomandări în acest sens.
(5) Condamnatul trebuie să îndeplinească integral obligațiile civile stabilite prin
hotărârea de condamnare, cel mai târziu cu 3 luni înainte de expirarea termenului de
supraveghere.

Supravegherea condamnatului

Art. 94. — (1) Pe durata termenului de supraveghere, datele prevăzute în art. 93
alin. (1) lit. c)—e) se comunică serviciului de probațiune.
(2) Supravegherea executării obligațiilor prevăzute în art. 93 alin. (2) lit. a) și lit. b),
alin. (3) și alin. (5) se face de serviciul de probațiune. Verificarea modului de îndeplinire
a obligațiilor prevăzute în art. 93 alin. (2) lit. c) și lit. d) se face de organele abilitate,
care vor sesiza serviciul de probațiune cu privire la orice încălcare a acestora.
(3) Serviciul de probațiune va lua măsurile necesare pentru a asigura executarea
obligațiilor prevăzute în art. 93 alin. (2) lit. a) și lit. b), precum și alin. (3) într-un termen
cât mai scurt de la data rămânerii definitive a hotărârii de condamnare.
(4) Pe durata termenului de supraveghere, serviciul de probațiune are obligația să
sesizeze instanța, dacă:
a) au intervenit motive care justifică fie modificarea obligațiilor impuse de instanță,
fie încetarea executării unora dintre acestea;
b) persoana supravegheată nu respectă măsurile de supraveghere sau nu execută,
în condițiile stabilite, obligațiile care îi revin;
c) persoana supravegheată nu a îndeplinit obligațiile civile stabilite prin hotărâre,
cel mai târziu cu 3 luni înainte de expirarea termenului de supraveghere.

Modificarea sau încetarea
obligațiilor

Art. 95. — (1) Dacă pe parcursul termenului de supraveghere au intervenit motive
care justifică fie impunerea unor noi obligații, fie sporirea sau diminuarea condițiilor de
executare a celor existente, instanța dispune modificarea obligațiilor în mod
corespunzător, pentru a asigura condamnatului șanse mai mari de îndreptare.
(2) Instanța dispune încetarea executării unora dintre obligațiile pe care le-a impus,
când apreciază că menținerea acestora nu mai este necesară.

Revocarea suspendării
executării pedepsei
sub supraveghere

Art. 96. — (1) Dacă pe parcursul termenului de supraveghere persoana
supravegheată, cu rea-credință, nu respectă măsurile de supraveghere sau nu
execută obligațiile impuse ori stabilite de lege, instanța revocă suspendarea și dispune
executarea pedepsei.
(2) Dacă până la expirarea termenului de supraveghere persoana supravegheată
nu îndeplinește integral obligațiile civile stabilite prin hotărâre, instanța revocă
suspendarea și dispune executarea pedepsei, afară de cazul în care persoana
dovedește că nu a avut nicio posibilitate să le îndeplinească.
(3) Dacă pedeapsa amenzii care a însoțit pedeapsa închisorii în condițiile art. 62
nu a fost executată și a fost înlocuită cu pedeapsa închisorii potrivit art. 63 alin. (2) sau
art. 64 alin. (5) și alin. (6), instanța revocă suspendarea și dispune executarea
pedepsei, la care se adaugă pedeapsa închisorii care a înlocuit amenda.
(4) Dacă pe parcursul termenului de supraveghere cel condamnat a săvârșit o
nouă infracțiune, descoperită până la împlinirea termenului și pentru care s-a pronunțat
o condamnare la pedeapsa închisorii, chiar după expirarea acestui termen, instanța
revocă suspendarea și dispune executarea pedepsei.
(5) Pedeapsa principală pentru noua infracțiune se stabilește și se execută, după
caz, potrivit dispozițiilor referitoare la recidivă sau la pluralitatea intermediară.
(6) Dacă infracțiunea ulterioară este săvârșită din culpă, instanța poate menține
sau revoca suspendarea executării pedepsei sub supraveghere. În cazul revocării,
dispozițiile alin. (1), alin. (4) și alin. (5) se aplică în mod corespunzător.

MONITORUL OFICIAL AL ROMÂNIEI, PARTEA I, Nr. 510/24.VII.2009

21

Anularea suspendării
executării pedepsei
sub supraveghere

Art. 97. — (1) Dacă pe parcursul termenului de supraveghere se descoperă că
persoana condamnată mai săvârșise o infracțiune până la rămânerea definitivă a
hotărârii prin care s-a dispus suspendarea, pentru care i s-a aplicat pedeapsa închisorii
chiar după expirarea acestui termen, suspendarea se anulează, aplicându-se, după
caz, dispozițiile privitoare la concursul de infracțiuni, recidivă sau pluralitate
intermediară.
(2) În caz de concurs de infracțiuni sau pluralitate intermediară, instanța poate
dispune suspendarea executării pedepsei rezultante, dacă sunt îndeplinite condițiile
prevăzute în art. 91. Dacă se dispune suspendarea executării pedepsei sub
supraveghere, termenul de supraveghere se calculează de la data rămânerii definitive
a hotărârii de condamnare prin care s-a pronunțat anterior suspendarea executării
pedepsei sub supraveghere.

Efectele suspendării
executării pedepsei
sub supraveghere

Art. 98. — (1) Dacă până la expirarea termenului de supraveghere condamnatul nu
a săvârșit o nouă infracțiune, nu s-a dispus revocarea suspendării executării pedepsei
sub supraveghere și nu s-a descoperit o cauză de anulare, pedeapsa se consideră
executată.
(2) Suspendarea executării pedepsei sub supraveghere nu produce efecte asupra
măsurilor de siguranță și a obligațiilor civile prevăzute în hotărârea de condamnare.
SECȚIUNEA a 6-a
Liberarea condiționată

Condițiile liberării condiționate
în cazul detențiunii pe viață

Art. 99. — (1) Liberarea condiționată în cazul detențiunii pe viață poate fi dispusă,
dacă:
a) cel condamnat a executat efectiv 20 de ani de detențiune;
b) cel condamnat a avut o bună conduită pe toată durata executării pedepsei;
c) cel condamnat a îndeplinit integral obligațiile civile stabilite prin hotărârea de
condamnare, afară de cazul când dovedește că nu a avut nicio posibilitate să le
îndeplinească;
d) instanța are convingerea că persoana condamnată s-a îndreptat și se poate
reintegra în societate.
(2) Este obligatorie prezentarea motivelor de fapt ce au determinat acordarea
liberării condiționate și atenționarea condamnatului asupra conduitei sale viitoare și a
consecințelor la care se expune, dacă va mai comite infracțiuni sau nu va respecta
măsurile de supraveghere ori dacă nu va executa obligațiile ce îi revin pe durata
termenului de supraveghere.
(3) De la data liberării condiționate, condamnatul este supus unui termen de
supraveghere de 10 ani.

Condițiile liberării condiționate
în cazul pedepsei închisorii

Art. 100. — (1) Liberarea condiționată în cazul închisorii poate fi dispusă, dacă:
a) cel condamnat a executat cel puțin două treimi din durata pedepsei, în cazul
închisorii care nu depășește 10 ani, sau cel puțin trei pătrimi din durata pedepsei, dar
nu mai mult de 20 de ani, în cazul închisorii mai mari de 10 ani;
b) cel condamnat se află în executarea pedepsei în regim semideschis sau
deschis;
c) cel condamnat a îndeplinit integral obligațiile civile stabilite prin hotărârea de
condamnare, afară de cazul când dovedește că nu a avut nicio posibilitate să le
îndeplinească;
d) instanța are convingerea că persoana condamnată s-a îndreptat și se poate
reintegra în societate.
(2) În cazul condamnatului care a împlinit vârsta de 60 de ani, se poate dispune
liberarea condiționată, după executarea efectivă a jumătate din durata pedepsei, în
cazul închisorii ce nu depășește 10 ani, sau a cel puțin două treimi din durata
pedepsei, în cazul închisorii mai mari de 10 ani, dacă sunt îndeplinite condițiile
prevăzute în alin. (1) lit. b)—d).
(3) În calculul fracțiunilor de pedeapsă prevăzute în alin. (1) se ține seama de
partea din durata pedepsei ce poate fi considerată, potrivit legii, ca executată pe baza
muncii prestate. În acest caz, liberarea condiționată nu poate fi dispusă înainte de
executarea efectivă a cel puțin jumătate din durata pedepsei închisorii, când aceasta
nu depășește 10 ani, și a cel puțin două treimi, când pedeapsa este mai mare de
10 ani.
(4) În calculul fracțiunilor de pedeapsă prevăzute în alin. (2) se ține seama de
partea din durata pedepsei ce poate fi considerată, potrivit legii, ca executată pe baza
muncii prestate. În acest caz, liberarea condiționată nu poate fi dispusă înainte de

22

MONITORUL OFICIAL AL ROMÂNIEI, PARTEA I, Nr. 510/24.VII.2009
executarea efectivă a cel puțin o treime din durata pedepsei închisorii, când aceasta
nu depășește 10 ani, și a cel puțin jumătate, când pedeapsa este mai mare de 10 ani.
(5) Este obligatorie prezentarea motivelor de fapt ce au determinat acordarea
liberării condiționate și atenționarea condamnatului asupra conduitei sale viitoare și a
consecințelor la care se expune, dacă va mai comite infracțiuni sau nu va respecta
măsurile de supraveghere ori nu va executa obligațiile ce îi revin pe durata termenului
de supraveghere.
(6) Intervalul cuprins între data liberării condiționate și data împlinirii duratei
pedepsei constituie termen de supraveghere pentru condamnat.

Măsurile de supraveghere
și obligațiile

Art. 101. — (1) Dacă restul de pedeapsă rămas neexecutat la data liberării este de
2 ani sau mai mare, condamnatul trebuie să respecte următoarele măsuri de
supraveghere:
a) să se prezinte la serviciul de probațiune, la datele fixate de acesta;
b) să primească vizitele persoanei desemnate cu supravegherea sa;
c) să anunțe, în prealabil, orice schimbare a locuinței și orice deplasare care
depășește 5 zile;
d) să comunice schimbarea locului de muncă;
e) să comunice informații și documente de natură a permite controlul mijloacelor
sale de existență.
(2) În cazul prevăzut în alin. (1), instanța poate impune condamnatului să execute
una sau mai multe dintre următoarele obligații:
a) să urmeze un curs de pregătire școlară ori de calificare profesională;
b) să frecventeze unul sau mai multe programe de reintegrare socială derulate de
către serviciul de probațiune sau organizate în colaborare cu instituții din comunitate;
c) să nu părăsească teritoriul României;
d) să nu se afle în anumite locuri sau la anumite manifestări sportive, culturale ori
la alte adunări publice, stabilite de instanță;
e) să nu comunice cu victima sau cu membri de familie ai acesteia, cu participanții
la săvârșirea infracțiunii sau cu alte persoane, stabilite de instanță, ori să nu se apropie
de acestea;
f) să nu conducă anumite vehicule stabilite de instanță;
g) să nu dețină, să nu folosească și să nu poarte nicio categorie de arme.
(3) Obligațiile prevăzute în alin. (2) lit. c)—g) pot fi impuse în măsura în care nu au
fost aplicate în conținutul pedepsei complementare a interzicerii exercitării unor
drepturi.
(4) Când stabilește obligația prevăzută în alin. (2) lit. e), instanța individualizează,
în concret, conținutul acestei obligații, ținând seama de împrejurările cauzei.
(5) Măsurile de supraveghere și obligațiile prevăzute în alin. (2) lit. a) și lit. b) se
execută din momentul acordării liberării, pe o perioadă egală cu o treime din durata
termenului de supraveghere, dar nu mai mult de 2 ani, iar obligațiile prevăzute în alin. (2)
lit. c)—g) se execută pe toată durata termenului de supraveghere.
(6) Pentru stabilirea conținutului obligațiilor prevăzute în alin. (2) lit. a) și lit. b),
instanța va consulta serviciul de probațiune, care este obligat să formuleze
recomandări în acest sens.

Supravegherea condamnatului

Art. 102. — (1) Pe durata supravegherii, datele prevăzute în art. 101 alin. (1) lit. c)—e)
se comunică serviciului de probațiune.
(2) Supravegherea executării obligațiilor prevăzute în art. 101 alin. (2) lit. a) și lit. b)
se face de serviciul de probațiune. Verificarea modului de îndeplinire a obligațiilor
prevăzute în art. 101 alin. (2) lit. c)—g) se face de organele abilitate, care vor sesiza
serviciul de probațiune cu privire la orice încălcare a acestora.
(3) Supravegherea executării obligațiilor prevăzute în art. 101 alin. (2) lit. d) și lit. e)
poate fi realizată și printr-un sistem electronic de supraveghere, în condițiile prevăzute
de legea specială.
(4) Pe durata supravegherii, serviciul de probațiune are obligația să sesizeze
instanța, dacă:
a) au intervenit motive care justifică fie modificarea obligațiilor impuse de instanță,
fie încetarea executării unora dintre acestea;
b) persoana supravegheată nu respectă măsurile de supraveghere sau nu execută,
în condițiile stabilite, obligațiile ce îi revin.

Modificarea sau încetarea
obligațiilor

Art. 103. — (1) Dacă pe durata supravegherii au intervenit motive care justifică fie
impunerea unor noi obligații, fie sporirea sau diminuarea condițiilor de executare a
celor existente, instanța dispune modificarea obligațiilor în mod corespunzător, pentru
a asigura condamnatului șanse mai mari de reintegrare socială.
(2) Instanța dispune încetarea executării unora dintre obligațiile pe care le-a impus,
când apreciază că menținerea acestora nu mai este necesară.

MONITORUL OFICIAL AL ROMÂNIEI, PARTEA I, Nr. 510/24.VII.2009

23

Revocarea liberării condiționate

Art. 104. — (1) Dacă pe durata supravegherii persoana condamnată, cu
rea-credință, nu respectă măsurile de supraveghere sau nu execută obligațiile impuse,
instanța revocă liberarea și dispune executarea restului de pedeapsă.
(2) Dacă după acordarea liberării cel condamnat a săvârșit o nouă infracțiune, care
a fost descoperită în termenul de supraveghere și pentru care s-a pronunțat o
condamnare la pedeapsa închisorii, chiar după expirarea acestui termen, instanța
revocă liberarea și dispune executarea restului de pedeapsă. Pedeapsa pentru noua
infracțiune se stabilește și se execută, după caz, potrivit dispozițiilor de la recidivă sau
pluralitate intermediară.
(3) Dispozițiile alin. (1) și alin. (2) se aplică în mod corespunzător și în cazul liberării
condiționate din executarea pedepsei detențiunii pe viață.

Anularea liberării condiționate

Art. 105. — (1) Dacă pe parcursul termenului de supraveghere se descoperă că
persoana condamnată mai săvârșise o infracțiune până la acordarea liberării, pentru
care i s-a aplicat pedeapsa închisorii chiar după expirarea acestui termen, liberarea
se anulează, aplicându-se, după caz, dispozițiile privitoare la concursul de infracțiuni,
recidivă sau pluralitate intermediară.
(2) În cazul în care, în raport de pedeapsa rezultată, sunt îndeplinite condițiile
prevăzute în art. 99 sau art. 100, instanța poate acorda liberarea condiționată. Dacă
s-a dispus liberarea, termenul de supraveghere se calculează de la data acordării
primei liberări.
(3) Când, după anulare, instanța dispune executarea pedepsei rezultante, partea
din durata pedepsei complementare a interzicerii exercitării unor drepturi neexecutată
la data anulării liberării se va executa după executarea pedepsei închisorii.

Efectele liberării condiționate

Art. 106. — Dacă până la expirarea termenului de supraveghere condamnatul nu
a săvârșit din nou o infracțiune, nu s-a dispus revocarea liberării condiționate și nu s-a
descoperit o cauză de anulare, pedeapsa se consideră executată.

TITLUL IV
Măsurile de siguranță
CAPITOLUL I
Dispoziții generale
Scopul măsurilor de siguranță

Categoriile măsurilor de siguranță

Art. 107. — (1) Măsurile de siguranță au ca scop înlăturarea unei stări de pericol
și preîntâmpinarea săvârșirii faptelor prevăzute de legea penală.
(2) Măsurile de siguranță se iau față de persoana care a comis o faptă prevăzută
de legea penală, nejustificată.
(3) Măsurile de siguranță se pot lua și în situația în care făptuitorului nu i se aplică
o pedeapsă.
Art. 108. — Măsurile de siguranță sunt:
a) obligarea la tratament medical;
b) internarea medicală;
c) interzicerea ocupării unei funcții sau a exercitării unei profesii;
d) confiscarea specială.
CAPITOLUL II
Regimul măsurilor de siguranță

Obligarea la tratament medical

Art. 109. — (1) Dacă făptuitorul, din cauza unei boli, inclusiv cea provocată de
consumul cronic de alcool sau de alte substanțe psihoactive, prezintă pericol pentru
societate, poate fi obligat să urmeze un tratament medical până la însănătoșire sau
până la obținerea unei ameliorări care să înlăture starea de pericol.
(2) Când persoana față de care s-a luat această măsură nu urmează tratamentul,
se poate dispune internarea medicală.
(3) Dacă persoana obligată la tratament este condamnată la o pedeapsă privativă
de libertate, tratamentul se efectuează și în timpul executării pedepsei.

Internarea medicală

Art. 110. — Când făptuitorul este bolnav psihic, consumator cronic de substanțe
psihoactive sau suferă de o boală infectocontagioasă și prezintă pericol pentru
societate, se poate lua măsura internării într-o unitate sanitară de specialitate, până
la însănătoșire sau până la obținerea unei ameliorări care să înlăture starea de pericol.

24

MONITORUL OFICIAL AL ROMÂNIEI, PARTEA I, Nr. 510/24.VII.2009

Interzicerea ocupării unei funcții
sau a exercitării unei profesii

Art. 111. — (1) Când făptuitorul a săvârșit fapta datorită incapacității, nepregătirii
sau altor cauze care îl fac inapt pentru ocuparea unei anumite funcții, pentru
exercitarea unei profesii sau meserii ori pentru desfășurarea unei alte activități, se
poate lua măsura interzicerii exercitării dreptului de a ocupa acea funcție ori de a
exercita acea profesie, meserie sau activitate.
(2) Măsura de siguranță poate fi revocată la cerere, după trecerea unui termen de
cel puțin un an, dacă se constată că temeiurile care au impus luarea ei au încetat. O
nouă cerere nu se poate face decât după trecerea unui termen de cel puțin un an de
la data respingerii cererii anterioare.

Confiscarea specială

Art. 112. — (1) Sunt supuse confiscării speciale:
a) bunurile produse prin săvârșirea faptei prevăzute de legea penală;
b) bunurile care au fost folosite, în orice mod, sau destinate a fi folosite la
săvârșirea unei fapte prevăzute de legea penală, dacă sunt ale făptuitorului sau dacă,
aparținând altei persoane, aceasta a cunoscut scopul folosirii lor;
c) bunurile folosite, imediat după săvârșirea faptei, pentru a asigura scăparea
făptuitorului sau păstrarea folosului ori a produsului obținut, dacă sunt ale făptuitorului
sau dacă, aparținând altei persoane, aceasta a cunoscut scopul folosirii lor;
d) bunurile care au fost date pentru a determina săvârșirea unei fapte prevăzute de
legea penală sau pentru a răsplăti pe făptuitor;
e) bunurile dobândite prin săvârșirea faptei prevăzute de legea penală, dacă nu
sunt restituite persoanei vătămate și în măsura în care nu servesc la despăgubirea
acesteia;
f) bunurile a căror deținere este interzisă de legea penală.
(2) În cazul prevăzut în alin. (1) lit. b) și lit. c), dacă valoarea bunurilor supuse
confiscării este vădit disproporționată față de natura și gravitatea faptei, se dispune
confiscarea în parte, prin echivalent bănesc, ținând seama de urmarea produsă sau
care s-ar fi putut produce și de contribuția bunului la aceasta. Dacă bunurile au fost
produse, modificate sau adaptate în scopul săvârșirii faptei prevăzute de legea penală,
se dispune confiscarea lor în întregime.
(3) În cazurile prevăzute în alin. (1) lit. b) și lit. c), dacă bunurile nu pot fi confiscate,
întrucât nu aparțin infractorului, iar persoana căreia îi aparțin nu a cunoscut scopul
folosirii lor, se va confisca echivalentul în bani al acestora, cu aplicarea dispozițiilor
alin. (2).
(4) Dispozițiile alin. (1) lit. b) nu se aplică în cazul faptelor săvârșite prin presă.
(5) Dacă bunurile supuse confiscării potrivit alin. (1) lit. b)—e) nu se găsesc, în
locul lor se confiscă bani și bunuri până la concurența valorii acestora.
(6) Se confiscă, de asemenea, bunurile și banii obținuți din exploatarea bunurilor
supuse confiscării, precum și bunurile produse de acestea, cu excepția bunurilor
prevăzute în alin. (1) lit. b) și lit. c).

TITLUL V
Minoritatea
CAPITOLUL I
Regimul răspunderii penale a minorului
Limitele răspunderii penale

Art. 113. — (1) Minorul care nu a împlinit vârsta de 14 ani nu răspunde penal.
(2) Minorul care are vârsta între 14 și 16 ani răspunde penal numai dacă se
dovedește că a săvârșit fapta cu discernământ.
(3) Minorul care a împlinit vârsta de 16 ani răspunde penal potrivit legii.

Consecințele răspunderii penale

Art. 114. — (1) Față de minorul care, la data săvârșirii infracțiunii, avea vârsta
cuprinsă între 14 și 18 ani se ia o măsură educativă neprivativă de libertate.
(2) Față de minorul prevăzut în alin. (1) se poate lua o măsură educativă privativă
de libertate în următoarele cazuri:
a) dacă a mai săvârșit o infracțiune, pentru care i s-a aplicat o măsură educativă
ce a fost executată ori a cărei executare a început înainte de comiterea infracțiunii
pentru care este judecat;
b) atunci când pedeapsa prevăzută de lege pentru infracțiunea săvârșită este
închisoarea de 7 ani sau mai mare ori detențiunea pe viață.

MONITORUL OFICIAL AL ROMÂNIEI, PARTEA I, Nr. 510/24.VII.2009

25

Măsurile educative

Art. 115. — (1) Măsurile educative sunt neprivative de libertate sau privative de
libertate.
1. Măsurile educative neprivative de libertate sunt:
a) stagiul de formare civică;
b) supravegherea;
c) consemnarea la sfârșit de săptămână;
d) asistarea zilnică.
2. Măsurile educative privative de libertate sunt:
a) internarea într-un centru educativ;
b) internarea într-un centru de detenție.
(2) Alegerea măsurii educative care urmează să fie luată față de minor se face, în
condițiile art. 114, potrivit criteriilor prevăzute în art. 74.

Referatul de evaluare

Art. 116. — (1) În vederea efectuării evaluării minorului, potrivit criteriilor prevăzute
în art. 74, instanța va solicita serviciului de probațiune întocmirea unui referat care va
cuprinde și propuneri motivate referitoare la natura și durata programelor de
reintegrare socială pe care minorul ar trebui să le urmeze, precum și la alte obligații
ce pot fi impuse acestuia de către instanță.
(2) Referatul de evaluare privind respectarea condițiilor de executare a măsurii
educative sau a obligațiilor impuse se întocmește în toate cazurile în care instanța
dispune asupra măsurilor educative ori asupra modificării sau încetării executării
obligațiilor impuse, precum și la terminarea executării măsurii educative.
CAPITOLUL II
Regimul măsurilor educative neprivative de libertate

Stagiul de formare civică

Art. 117. — (1) Măsura educativă a stagiului de formare civică constă în obligația
minorului de a participa la un program cu o durată de cel mult 4 luni, pentru a-l ajuta
să înțeleagă consecințele legale și sociale la care se expune în cazul săvârșirii de
infracțiuni și pentru a-l responsabiliza cu privire la comportamentul său viitor.
(2) Organizarea, asigurarea participării și supravegherea minorului, pe durata
cursului de formare civică, se fac sub coordonarea serviciului de probațiune, fără a
afecta programul școlar sau profesional al minorului.

Supravegherea

Art. 118. — Măsura educativă a supravegherii constă în controlarea și îndrumarea
minorului în cadrul programului său zilnic, pe o durată cuprinsă între două și 6 luni, sub
coordonarea serviciului de probațiune, pentru a asigura participarea la cursuri școlare
sau de formare profesională și prevenirea desfășurării unor activități sau intrarea în
legătură cu anumite persoane care ar putea afecta procesul de îndreptare a acestuia.

Consemnarea la sfârșit
de săptămână

Art. 119. — (1) Măsura educativă a consemnării la sfârșit de săptămână constă în
obligația minorului de a nu părăsi locuința în zilele de sâmbătă și duminică, pe o durată
cuprinsă între 4 și 12 săptămâni, afară de cazul în care, în această perioadă, are
obligația de a participa la anumite programe ori de a desfășura anumite activități
impuse de instanță.
(2) Supravegherea se face sub coordonarea serviciului de probațiune.

Asistarea zilnică

Art. 120. — (1) Măsura educativă a asistării zilnice constă în obligația minorului de
a respecta un program stabilit de serviciul de probațiune, care conține orarul și
condițiile de desfășurare a activităților, precum și interdicțiile impuse minorului.
(2) Măsura educativă a asistării zilnice se ia pe o durată cuprinsă între 3 și 6 luni,
iar supravegherea se face sub coordonarea serviciului de probațiune.

Obligații ce pot fi impuse minorului

Art. 121. — (1) Pe durata executării măsurilor educative neprivative de libertate,
instanța poate impune minorului una sau mai multe dintre următoarele obligații:
a) să urmeze un curs de pregătire școlară sau formare profesională;
b) să nu depășească, fără acordul serviciului de probațiune, limita teritorială
stabilită de instanță;
c) să nu se afle în anumite locuri sau la anumite manifestări sportive, culturale ori
la alte adunări publice, stabilite de instanță;
d) să nu se apropie și să nu comunice cu victima sau cu membri de familie ai
acesteia, cu participanții la săvârșirea infracțiunii ori cu alte persoane stabilite de
instanță;
e) să se prezinte la serviciul de probațiune la datele fixate de acesta;
f) să se supună măsurilor de control, tratament sau îngrijire medicală.

26

MONITORUL OFICIAL AL ROMÂNIEI, PARTEA I, Nr. 510/24.VII.2009
(2) Când stabilește obligația prevăzută în alin. (1) lit. d), instanța individualizează,
în concret, conținutul acestei obligații, ținând seama de împrejurările cauzei.
(3) Supravegherea executării obligațiilor impuse de instanță se face sub
coordonarea serviciului de probațiune.
(4) Pe durata executării măsurii educative neprivative de libertate, serviciul de
probațiune are obligația să sesizeze instanța, dacă:
a) au intervenit motive care justifică fie modificarea obligațiilor impuse de instanță,
fie încetarea executării unora dintre acestea;
b) persoana supravegheată nu respectă condițiile de executare a măsurii educative
sau nu execută, în condițiile stabilite, obligațiile ce îi revin.

Modificarea sau încetarea obligațiilor

Art. 122. — (1) Dacă, pe parcursul supravegherii, au intervenit motive care justifică
fie impunerea unor noi obligații, fie sporirea sau diminuarea condițiilor de executare a
celor existente, instanța dispune modificarea obligațiilor în mod corespunzător, pentru
a asigura persoanei supravegheate șanse mai mari de îndreptare.
(2) Instanța dispune încetarea executării unora dintre obligațiile pe care le-a impus,
când apreciază că menținerea acestora nu mai este necesară.

Prelungirea sau înlocuirea
măsurilor educative neprivative
de libertate

Art. 123. — (1) Dacă minorul nu respectă, cu rea-credință, condițiile de executare
a măsurii educative sau a obligațiilor impuse, instanța dispune:
a) prelungirea măsurii educative, fără a putea depăși maximul prevăzut de lege
pentru aceasta;
b) înlocuirea măsurii luate cu o altă măsură educativă neprivativă de libertate mai
severă;
c) înlocuirea măsurii luate cu internarea într-un centru educativ, în cazul în care,
inițial, s-a luat măsura educativă neprivativă de libertate cea mai severă, pe durata sa
maximă.
(2) În cazurile prevăzute în alin. (1) lit. a) și lit. b), dacă nici de această dată nu
sunt respectate condițiile de executare a măsurii educative sau a obligațiilor impuse,
instanța înlocuiește măsura educativă neprivativă de libertate cu măsura internării
într-un centru educativ.
(3) Dacă minorul aflat în executarea unei măsuri educative neprivative de libertate
săvârșește o nouă infracțiune sau este judecat pentru o infracțiune concurentă
săvârșită anterior, instanța dispune:
a) prelungirea măsurii educative luate inițial, fără a putea depăși maximul prevăzut
de lege pentru aceasta;
b) înlocuirea măsurii luate inițial cu o altă măsură educativă neprivativă de libertate
mai severă;
c) înlocuirea măsurii luate inițial cu o măsură educativă privativă de libertate.
(4) În cazurile prevăzute în alin. (1) lit. a) și lit. b), precum și în alin. (3) lit. a) și lit. b),
instanța poate impune noi obligații în sarcina minorului ori sporește condițiile de
executare a celor existente.
CAPITOLUL III

Regimul măsurilor educative privative de libertate
Internarea într-un centru educativ

Art. 124. — (1) Măsura educativă a internării într-un centru educativ constă în
internarea minorului într-o instituție specializată în recuperarea minorilor, unde va urma
un program de pregătire școlară și formare profesională potrivit aptitudinilor sale,
precum și programe de reintegrare socială.
(2) Internarea se dispune pe o perioadă cuprinsă între unu și 3 ani.
(3) Dacă în perioada internării minorul săvârșește o nouă infracțiune sau este
judecat pentru o infracțiune concurentă săvârșită anterior, instanța poate menține
măsura internării într-un centru educativ, prelungind durata acesteia, fără a depăși
maximul prevăzut de lege, sau o poate înlocui cu măsura internării într-un centru de
detenție.
(4) În cazul în care pe durata internării minorul a dovedit interes constant pentru
însușirea cunoștințelor școlare și profesionale și a făcut progrese evidente în vederea
reintegrării sociale, după executarea a cel puțin jumătate din durata internării, instanța
poate dispune:
a) înlocuirea internării cu măsura educativă a asistării zilnice pe o perioadă egală
cu durata internării neexecutate, dar nu mai mult de 6 luni, dacă persoana internată
nu a împlinit vârsta de 18 ani;
b) liberarea din centrul educativ, dacă persoana internată a împlinit vârsta de
18 ani.
(5) Odată cu înlocuirea sau liberarea instanța impune respectarea uneia sau mai
multora dintre obligațiile prevăzute în art. 121 până la împlinirea duratei măsurii
internării.

MONITORUL OFICIAL AL ROMÂNIEI, PARTEA I, Nr. 510/24.VII.2009

27

(6) Dacă minorul nu respectă, cu rea-credință, condițiile de executare a măsurii
asistării zilnice sau obligațiile impuse, instanța revine asupra înlocuirii sau liberării și
dispune executarea restului rămas neexecutat din durata măsurii internării într-un
centru educativ.
(7) În cazul săvârșirii, până la împlinirea duratei internării, a unei noi infracțiuni de
către o persoană care nu a împlinit vârsta de 18 ani și față de care s-a dispus
înlocuirea măsurii internării într-un centru educativ cu măsura asistării zilnice, instanța
revine asupra înlocuirii și dispune:
a) executarea restului rămas din durata măsurii internării inițiale, cu posibilitatea
prelungirii duratei acesteia până la maximul prevăzut de lege;
b) internarea într-un centru de detenție.
Internarea într-un centru de detenție

Art. 125. — (1) Măsura educativă a internării într-un centru de detenție constă în
internarea minorului într-o instituție specializată în recuperarea minorilor, cu regim de
pază și supraveghere, unde va urma programe intensive de reintegrare socială,
precum și programe de pregătire școlară și formare profesională potrivit aptitudinilor
sale.
(2) Internarea se dispune pe o perioadă cuprinsă între 2 și 5 ani, afară de cazul în
care pedeapsa prevăzută de lege pentru infracțiunea săvârșită este închisoarea de
20 de ani sau mai mare ori detențiunea pe viață, când internarea se ia pe o perioadă
cuprinsă între 5 și 15 ani.
(3) Dacă în perioada internării minorul săvârșește o nouă infracțiune sau este
judecat pentru o infracțiune concurentă săvârșită anterior, instanța prelungește măsura
internării, fără a depăși maximul prevăzut în alin. (2), determinat în raport cu pedeapsa
cea mai grea dintre cele prevăzute de lege pentru infracțiunile săvârșite. Din durata
măsurii educative se scade perioada executată până la data hotărârii.
(4) În cazul în care pe durata internării minorul a dovedit interes constant pentru
însușirea cunoștințelor școlare și profesionale și a făcut progrese evidente în vederea
reintegrării sociale, după executarea a cel puțin jumătate din durata internării, instanța
poate dispune:
a) înlocuirea internării cu măsura educativă a asistării zilnice pe o perioadă egală
cu durata internării neexecutate, dar nu mai mult de 6 luni, dacă persoana internată
nu a împlinit vârsta de 18 ani;
b) liberarea din centrul de detenție, dacă persoana internată a împlinit vârsta de
18 ani.
(5) Odată cu înlocuirea sau liberarea, instanța impune respectarea uneia sau mai
multora dintre obligațiile prevăzute în art. 121, până la împlinirea duratei măsurii
internării.
(6) Dacă minorul nu respectă, cu rea-credință, condițiile de executare a măsurii
asistării zilnice sau obligațiile impuse, instanța revine asupra înlocuirii sau liberării și
dispune executarea restului rămas neexecutat din durata măsurii internării într-un
centru de detenție.
(7) În cazul săvârșirii, până la împlinirea duratei internării, a unei noi infracțiuni de
către o persoană care nu a împlinit vârsta de 18 ani și față de care s-a dispus
înlocuirea măsurii internării într-un centru de detenție cu măsura asistării zilnice,
instanța revine asupra înlocuirii și dispune:
a) executarea restului rămas din durata măsurii internării într-un centru de detenție;
b) prelungirea duratei acestei internări în condițiile prevăzute în alin. (3).

Schimbarea regimului de executare

Art. 126. — Dacă în cursul executării unei măsuri educative privative de libertate
persoana internată, care a împlinit vârsta de 18 ani, are un comportament prin care
influențează negativ sau împiedică procesul de recuperare și reintegrare a celorlalte
persoane internate, instanța poate dispune continuarea executării măsurii educative
într-un penitenciar.

Calculul duratei măsurilor educative

Art. 127. — În cazul măsurilor educative privative de libertate, dispozițiile art. 71—73
se aplică în mod corespunzător.
CAPITOLUL IV
Dispoziții comune

Efectele cauzelor de atenuare
și agravare

Art. 128. — În cazul infracțiunilor săvârșite în timpul minorității, cauzele de atenuare
și agravare sunt avute în vedere la alegerea măsurii educative și produc efecte între
limitele prevăzute de lege pentru fiecare măsură educativă.

28

MONITORUL OFICIAL AL ROMÂNIEI, PARTEA I, Nr. 510/24.VII.2009

Pluralitatea de infracțiuni

Art. 129. — (1) În caz de concurs de infracțiuni săvârșite în timpul minorității se
stabilește și se ia o singură măsură educativă pentru toate faptele, în condițiile art. 114,
ținând seama de criteriile prevăzute în art. 74.
(2) În cazul săvârșirii a două infracțiuni, dintre care una în timpul minorității și una
după majorat, pentru infracțiunea comisă în timpul minorității se ia o măsură educativă,
iar pentru infracțiunea săvârșită după majorat se stabilește o pedeapsă, după care:
a) dacă măsura educativă este neprivativă de libertate, se execută numai
pedeapsa;
b) dacă măsura educativă este privativă de libertate, iar pedeapsa este
închisoarea, se aplică pedeapsa închisorii, care se majorează cu o durată egală cu cel
puțin o pătrime din durata măsurii educative ori din restul rămas neexecutat din
aceasta la data săvârșirii infracțiunii comise după majorat;
c) dacă pedeapsa aplicată pentru infracțiunea săvârșită după majorat este
detențiunea pe viață, se execută numai această pedeapsă;
d) dacă măsura educativă este privativă de libertate, iar pedeapsa este amenda,
se execută măsura educativă, a cărei durată se majorează cu cel mult 6 luni, fără a
depăși maximul prevăzut de lege pentru aceasta.
(3) În cazul prevăzut în alin. (2) lit. b), din durata pedepsei aplicate se scade ceea
ce s-a executat din momentul săvârșirii infracțiunii comise după majorat până la data
judecării.
(4) În cazul săvârșirii după majorat a două sau mai multor infracțiuni concurente se
aplică mai întâi regulile referitoare la concursul de infracțiuni, după care se face
aplicarea dispozițiilor alin. (2).
(5) Pedeapsa stabilită potrivit dispozițiilor alin. (2) lit. b) nu poate face obiectul
amânării aplicării pedepsei sau al suspendării executării sub supraveghere.

Descoperirea unei infracțiuni
săvârșite în timpul minorității

Art. 130. — Dacă pe durata termenului de supraveghere al amânării aplicării
pedepsei, al suspendării sub supraveghere ori al liberării condiționate se descoperă
că persoana supravegheată mai săvârșise o infracțiune în timpul minorității pentru
care s-a luat, chiar după expirarea acestui termen, o măsură educativă privativă de
libertate, amânarea, suspendarea sau liberarea se anulează, aplicându-se în mod
corespunzător dispozițiile art. 129 alin. (2)—(4).

Prescripția răspunderii penale
a minorilor

Art. 131. — Termenele de prescripție a răspunderii penale, prevăzute în art. 154,
se reduc la jumătate pentru cei care la data săvârșirii infracțiunii erau minori și se
întrerup sau se suspendă în condițiile prevăzute de lege pentru majori.

Prescripția executării măsurilor
educative

Art. 132. — (1) Măsurile educative neprivative de libertate se prescriu într-un
termen de 2 ani de la data rămânerii definitive a hotărârii prin care au fost luate.
(2) Măsurile educative privative de libertate se prescriu într-un termen egal cu
durata măsurii educative luate, dar nu mai puțin de 2 ani.
(3) Termenele de prescripție a executării măsurilor educative se întrerup și se
suspendă în condițiile prevăzute de lege pentru majori.
(4) În cazul înlocuirii măsurilor educative, executarea se prescrie în raport cu
măsura educativă mai grea și curge de la data rămânerii definitive a hotărârii prin care
s-a dispus înlocuirea.

Efectele măsurilor educative
Minorul devenit major

Art. 133. — Măsurile educative nu atrag interdicții, decăderi sau incapacități.
Art. 134. — (1) Dispozițiile prezentului titlu se aplică și majorilor care, la data
săvârșirii infracțiunii, aveau vârsta cuprinsă între 14 și 18 ani.
(2) Când, la data pronunțării hotărârii prin care s-a luat o măsură educativă privativă
de libertate, infractorul a împlinit vârsta de 18 ani, instanța, ținând seama de
posibilitățile sale de îndreptare, de vârsta acestuia, precum și de celelalte criterii
prevăzute în art. 74, poate dispune executarea măsurii educative într-un penitenciar.

TITLUL VI
Răspunderea penală a persoanei juridice
CAPITOLUL I
Dispoziții generale
Condițiile răspunderii penale
a persoanei juridice

Art. 135. — (1) Persoana juridică, cu excepția statului și a autorităților publice,
răspunde penal pentru infracțiunile săvârșite în realizarea obiectului de activitate sau
în interesul ori în numele persoanei juridice.
(2) Instituțiile publice nu răspund penal pentru infracțiunile săvârșite în exercitarea
unei activități ce nu poate face obiectul domeniului privat.
(3) Răspunderea penală a persoanei juridice nu exclude răspunderea penală a
persoanei fizice care a contribuit la săvârșirea aceleiași fapte.

MONITORUL OFICIAL AL ROMÂNIEI, PARTEA I, Nr. 510/24.VII.2009

29

Pedepsele aplicabile persoanei
juridice

Art. 136. — (1) Pedepsele aplicabile persoanei juridice sunt principale și
complementare.
(2) Pedeapsa principală este amenda.
(3) Pedepsele complementare sunt:
a) dizolvarea persoanei juridice;
b) suspendarea activității sau a uneia dintre activitățile persoanei juridice pe o
durată de la 3 luni la 3 ani;
c) închiderea unor puncte de lucru ale persoanei juridice pe o durată de la 3 luni
la 3 ani;
d) interzicerea de a participa la procedurile de achiziții publice pe o durată de la unu
la 3 ani;
e) plasarea sub supraveghere judiciară;
f) afișarea sau publicarea hotărârii de condamnare.

Stabilirea amenzii pentru
persoana juridică

Art. 137. — (1) Amenda constă în suma de bani pe care persoana juridică este
condamnată să o plătească statului.
(2) Cuantumul amenzii se stabilește prin sistemul zilelor-amendă. Suma
corespunzătoare unei zile-amendă, cuprinsă între 100 și 5.000 lei, se înmulțește cu
numărul zilelor-amendă, care este cuprins între 30 de zile și 600 de zile.
(3) Instanța stabilește numărul zilelor-amendă ținând cont de criteriile generale de
individualizare a pedepsei. Cuantumul sumei corespunzătoare unei zile-amendă se
determină ținând seama de cifra de afaceri, în cazul persoanei juridice cu scop lucrativ,
respectiv de valoarea activului patrimonial în cazul altor persoane juridice, precum și
de celelalte obligații ale persoanei juridice.
(4) Limitele speciale ale zilelor-amendă sunt cuprinse între:
a) 60 și 180 de zile-amendă, când legea prevede pentru infracțiunea săvârșită
numai pedeapsa amenzii;
b) 120 și 240 de zile-amendă, când legea prevede pedeapsa închisorii de cel mult
5 ani, unică sau alternativ cu pedeapsa amenzii;
c) 180 și 300 de zile-amendă, când legea prevede pedeapsa închisorii de cel mult
10 ani;
d) 240 și 420 de zile-amendă, când legea prevede pedeapsa închisorii de cel mult
20 de ani;
e) 360 și 510 de zile-amendă, când legea prevede pedeapsa închisorii mai mare
de 20 de ani sau detențiunea pe viață.
(5) Când prin infracțiunea săvârșită persoana juridică a urmărit obținerea unui folos
patrimonial, limitele speciale ale zilelor-amendă prevăzute de lege pentru infracțiunea
comisă se pot majora cu o treime, fără a se depăși maximul general al amenzii. La
stabilirea amenzii se va ține seama de valoarea folosului patrimonial obținut sau
urmărit.
CAPITOLUL II

Regimul pedepselor complementare aplicate persoanei juridice
Aplicarea și executarea
pedepselor complementare
în cazul persoanei juridice

Art. 138. — (1) Aplicarea uneia sau mai multor pedepse complementare se dispune
atunci când instanța constată că, față de natura și gravitatea infracțiunii, precum și de
împrejurările cauzei, aceste pedepse sunt necesare.
(2) Aplicarea uneia sau mai multor pedepse complementare este obligatorie când
legea prevede această pedeapsă.
(3) Pedepsele complementare prevăzute în art. 136 alin. (3) lit. b)—f) se pot aplica
în mod cumulativ.
(4) Executarea pedepselor complementare începe după rămânerea definitivă a
hotărârii de condamnare.

Dizolvarea persoanei juridice

Art. 139. — (1) Pedeapsa complementară a dizolvării persoanei juridice se aplică
atunci când:
a) persoana juridică a fost constituită în scopul săvârșirii de infracțiuni;
b) obiectul său de activitate a fost deturnat în scopul comiterii de infracțiuni, iar
pedeapsa prevăzută de lege pentru infracțiunea săvârșită este închisoarea mai mare
de 3 ani.
(2) În caz de neexecutare, cu rea-credință, a uneia dintre pedepsele
complementare prevăzute în art. 136 alin. (3) lit. b)—e), instanța dispune dizolvarea
persoanei juridice.
(3) Pedeapsa complementară a dizolvării persoanei juridice are ca efect
deschiderea procedurii de lichidare, potrivit legii, iar o copie a dispozitivului hotărârii
definitive de condamnare prin care s-a aplicat această pedeapsă va fi comunicată, de
îndată, instanței civile competente, care va proceda la desemnarea lichidatorului.

30

MONITORUL OFICIAL AL ROMÂNIEI, PARTEA I, Nr. 510/24.VII.2009

Suspendarea activității
persoanei juridice

Art. 140. — (1) Pedeapsa complementară a suspendării activității persoanei juridice
constă în interzicerea desfășurării activității sau a uneia dintre activitățile persoanei
juridice în realizarea căreia a fost săvârșită infracțiunea.
(2) În caz de neexecutare, cu rea-credință, a pedepsei complementare prevăzute
în art. 136 alin. (3) lit. f), instanța dispune suspendarea activității sau a uneia dintre
activitățile persoanei juridice până la punerea în executare a pedepsei complementare,
dar nu mai mult de 3 luni.
(3) Dacă până la împlinirea termenului prevăzut în alin. (2) pedeapsa
complementară nu a fost pusă în executare, instanța dispune dizolvarea persoanei
juridice.

Neaplicarea dizolvării sau
suspendării activității
persoanei juridice

Art. 141. — (1) Pedepsele complementare prevăzute în art. 136 alin. (3) lit. a) și
lit. b) nu pot fi aplicate instituțiilor publice, partidelor politice, sindicatelor, patronatelor
și organizațiilor religioase ori aparținând minorităților naționale, constituite potrivit legii.
(2) Dispozițiile alin. (1) se aplică și persoanelor juridice care își desfășoară
activitatea în domeniul presei.

Închiderea unor puncte de lucru
ale persoanei juridice

Art. 142. — (1) Pedeapsa complementară a închiderii unor puncte de lucru ale
persoanei juridice constă în închiderea unuia sau mai multora dintre punctele de lucru
aparținând persoanei juridice cu scop lucrativ, în care s-a desfășurat activitatea în
realizarea căreia a fost săvârșită infracțiunea.
(2) Dispozițiile alin. (1) nu se aplică persoanelor juridice care își desfășoară
activitatea în domeniul presei.

Interzicerea de a participa
la procedurile de achiziții publice

Art. 143. — Pedeapsa complementară a interzicerii de a participa la procedurile de
achiziții publice constă în interzicerea de a participa, direct sau indirect, la procedurile
pentru atribuirea contractelor de achiziții publice, prevăzute de lege.

Plasarea sub supraveghere
judiciară

Art. 144. — (1) Plasarea sub supraveghere judiciară constă în desemnarea de
către instanță a unui administrator judiciar sau a unui mandatar judiciar care va
supraveghea, pe o perioadă de la unu la 3 ani, desfășurarea activității ce a ocazionat
săvârșirea infracțiunii.
(2) Administratorul judiciar sau mandatarul judiciar are obligația de a sesiza instanța
atunci când constată că persoana juridică nu a luat măsurile necesare în vederea
prevenirii comiterii de noi infracțiuni. În cazul în care instanța constată că sesizarea
este întemeiată, dispune înlocuirea acestei pedepse cu pedeapsa prevăzută în
art. 140.
(3) Plasarea sub supraveghere judiciară nu se aplică în cazul persoanelor juridice
menționate în art. 141.

Afișarea sau publicarea hotărârii
de condamnare

Art. 145. — (1) Afișarea hotărârii definitive de condamnare sau publicarea acesteia
se realizează pe cheltuiala persoanei juridice condamnate.
(2) Prin afișarea sau publicarea hotărârii de condamnare nu poate fi dezvăluită
identitatea altor persoane.
(3) Afișarea hotărârii de condamnare se realizează în extras, în forma și locul
stabilite de instanță, pentru o perioadă cuprinsă între o lună și 3 luni.
(4) Publicarea hotărârii de condamnare se face în extras și în forma stabilită de
instanță, prin intermediul presei scrise sau audiovizuale ori prin alte mijloace de
comunicare audiovizuală, desemnate de instanță.
(5) Dacă publicarea se face prin presa scrisă sau audiovizuală, instanța stabilește
numărul aparițiilor, care nu poate fi mai mare de 10, iar în cazul publicării prin alte
mijloace audiovizuale durata acesteia nu poate depăși 3 luni.
CAPITOLUL III
Dispoziții comune

Recidiva în cazul persoanei juridice

Art. 146. — (1) Există recidivă pentru persoana juridică atunci când, după
rămânerea definitivă a unei hotărâri de condamnare și până la reabilitare, persoana
juridică săvârșește din nou o infracțiune, cu intenție sau cu intenție depășită.
(2) În caz de recidivă, limitele speciale ale pedepsei prevăzute de lege pentru noua
infracțiune se majorează cu jumătate, fără a depăși maximul general al pedepsei
amenzii.
(3) Dacă amenda anterioară nu a fost executată, în tot sau în parte, amenda
stabilită pentru noua infracțiune, potrivit alin. (2), se adaugă la pedeapsa anterioară
sau la restul rămas neexecutat din aceasta.
(4) Dispozițiile art. 42 se aplică în mod corespunzător.

MONITORUL OFICIAL AL ROMÂNIEI, PARTEA I, Nr. 510/24.VII.2009

31

Atenuarea și agravarea
răspunderii penale
a persoanei juridice

Art. 147. — (1) În caz de concurs de infracțiuni, de pluralitate intermediară sau de
cauze de atenuare ori agravare a răspunderii penale, persoanei juridice i se aplică
regimul amenzii prevăzut de lege pentru persoana fizică.
(2) În caz de pluralitate de infracțiuni, pedepsele complementare de natură diferită,
cu excepția dizolvării, sau cele de aceeași natură, dar cu conținut diferit, se
cumulează, iar dintre pedepsele complementare de aceeași natură și cu același
conținut se aplică cea mai grea.
(3) În caz de pluralitate de infracțiuni, măsurile de siguranță luate conform art. 112
se cumulează.

Prescripția răspunderii penale

Art. 148. — Răspunderea penală a persoanei juridice se prescrie în condițiile
prevăzute de lege pentru persoana fizică, dispozițiile art. 153—156 aplicându-se în
mod corespunzător.

Prescripția executării pedepsei

Art. 149. — (1) Termenul de prescripție a executării pedepsei amenzii aplicate
persoanei juridice este de 5 ani.
(2) Executarea pedepselor complementare aplicate persoanelor juridice se prescrie
într-un termen de 3 ani, care curge de la data la care pedeapsa amenzii a fost
executată sau considerată ca executată.
(3) Dispozițiile art. 161, art. 162 alin. (2), art. 163 și art. 164 se aplică în mod
corespunzător.

Reabilitarea persoanei juridice

Art. 150. — Reabilitarea persoanei juridice are loc de drept dacă, în decurs de
3 ani de la data la care pedeapsa amenzii sau pedeapsa complementară a fost
executată sau considerată ca executată, aceasta nu a mai săvârșit nicio altă
infracțiune.

Efectele comasării și divizări
persoanei juridice

Art. 151. — (1) În cazul pierderii personalității juridice prin fuziune, absorbție sau
divizare intervenită după comiterea infracțiunii, răspunderea penală și consecințele
acesteia se vor angaja:
a) în sarcina persoanei juridice create prin fuziune;
b) în sarcina persoanei juridice absorbante;
c) în sarcina persoanelor juridice care au fost create prin divizare sau care au
dobândit fracțiuni din patrimoniul persoanei divizate.
(2) În cazul prevăzut la alin. (1), la individualizarea pedepsei se va ține seama de
cifra de afaceri, respectiv de valoarea activului patrimonial al persoanei juridice care
a comis infracțiunea, precum și de partea din patrimoniul acesteia care a fost
transmisă fiecărei persoane juridice participante la operațiune.

TITLUL VII
Cauzele care înlătură răspunderea penală
Efectele amnistiei

Art. 152. — (1) Amnistia înlătură răspunderea penală pentru infracțiunea săvârșită.
Dacă intervine după condamnare, ea înlătură și executarea pedepsei pronunțate,
precum și celelalte consecințe ale condamnării. Amenda încasată anterior amnistiei nu
se restituie.
(2) Amnistia nu are efecte asupra măsurilor de siguranță și asupra drepturilor
persoanei vătămate.

Prescripția răspunderii penale

Art. 153. — (1) Prescripția înlătură răspunderea penală.
(2) Prescripția nu înlătură răspunderea penală în cazul infracțiunilor de genocid,
contra umanității și de război.

Termenele de prescripție
a răspunderii penale

Art. 154. — (1) Termenele de prescripție a răspunderii penale sunt:
a) 15 ani, când legea prevede pentru infracțiunea săvârșită pedeapsa detențiunii
pe viață sau pedeapsa închisorii mai mare de 20 de ani;
b) 10 ani, când legea prevede pentru infracțiunea săvârșită pedeapsa închisorii
mai mare de 10 ani, dar care nu depășește 20 de ani;
c) 8 ani, când legea prevede pentru infracțiunea săvârșită pedeapsa închisorii mai
mare de 5 ani, dar care nu depășește 10 ani;
d) 5 ani, când legea prevede pentru infracțiunea săvârșită pedeapsa închisorii mai
mare de un an, dar care nu depășește 5 ani;
e) 3 ani, când legea prevede pentru infracțiunea săvârșită pedeapsa închisorii care
nu depășește un an sau amenda.
(2) Termenele prevăzute în prezentul articol încep să curgă de la data săvârșirii
infracțiunii. În cazul infracțiunilor continue termenul curge de la data încetării acțiunii
sau inacțiunii, în cazul infracțiunilor continuate, de la data săvârșirii ultimei acțiuni sau
inacțiuni, iar în cazul infracțiunilor de obicei, de la data săvârșirii ultimului act.
(3) În cazul infracțiunilor progresive, termenul de prescripție a răspunderii penale
începe să curgă de la data săvârșirii acțiunii sau inacțiunii și se calculează în raport
cu pedeapsa corespunzătoare rezultatului definitiv produs.

32

MONITORUL OFICIAL AL ROMÂNIEI, PARTEA I, Nr. 510/24.VII.2009
(4) În cazul infracțiunilor contra libertății și integrității sexuale, săvârșite față de un
minor, termenul de prescripție începe să curgă de la data la care acesta a devenit
major. Dacă minorul a decedat înainte de împlinirea majoratului, termenul de
prescripție începe să curgă de la data decesului.

Întreruperea cursului prescripției
răspunderii penale

Art. 155. — (1) Cursul termenului prescripției răspunderii penale se întrerupe prin
îndeplinirea oricărui act de procedură în cauză.
(2) După fiecare întrerupere începe să curgă un nou termen de prescripție.
(3) Întreruperea cursului prescripției produce efecte față de toți participanții la
infracțiune, chiar dacă actul de întrerupere privește numai pe unii dintre ei.
(4) Termenele prevăzute în art. 154, dacă au fost depășite cu încă o jumătate, vor
fi socotite îndeplinite oricâte întreruperi ar interveni.
(5) Admiterea în principiu a cererii de redeschidere a procesului penal face să curgă
un nou termen de prescripție a răspunderii penale.

Suspendarea cursului prescripției
răspunderii penale

Art. 156. — (1) Cursul termenului prescripției răspunderii penale este suspendat pe
timpul cât o dispoziție legală sau o împrejurare de neprevăzut ori de neînlăturat
împiedică punerea în mișcare a acțiunii penale sau continuarea procesului penal.
(2) Prescripția își reia cursul din ziua în care a încetat cauza de suspendare.

Lipsa plângerii prealabile

Art. 157. — (1) În cazul infracțiunilor pentru care punerea în mișcare a acțiunii
penale este condiționată de introducerea unei plângeri prealabile de către persoana
vătămată, lipsa acestei plângeri înlătură răspunderea penală.
(2) Fapta care a adus o vătămare mai multor persoane atrage răspunderea penală,
chiar dacă plângerea prealabilă s-a făcut numai de către una dintre ele.
(3) Fapta atrage răspunderea penală a tuturor persoanelor fizice sau juridice care
au participat la săvârșirea acesteia, chiar dacă plângerea prealabilă s-a făcut numai
cu privire la una dintre acestea.
(4) În cazul în care cel vătămat este o persoană lipsită de capacitate de exercițiu
ori cu capacitatea de exercițiu restrânsă sau o persoană juridică ce este reprezentată
de făptuitor, acțiunea penală se poate pune în mișcare și din oficiu.
(5) Dacă persoana vătămată a decedat sau în cazul persoanei juridice aceasta a
fost lichidată, înainte de expirarea termenului prevăzut de lege pentru introducerea
plângerii, acțiunea penală poate fi pusă în mișcare din oficiu.

Retragerea plângerii prealabile

Art. 158. — (1) Retragerea plângerii prealabile poate interveni până la pronunțarea
unei hotărâri definitive, în cazul infracțiunilor pentru care punerea în mișcare a acțiunii
penale este condiționată de introducerea unei plângeri prealabile.
(2) Retragerea plângerii prealabile înlătură răspunderea penală a persoanei cu
privire la care plângerea a fost retrasă.
(3) Pentru persoanele lipsite de capacitate de exercițiu, retragerea plângerii
prealabile se face numai de reprezentanții lor legali. În cazul persoanelor cu capacitate
de exercițiu restrânsă, retragerea se face cu încuviințarea persoanelor prevăzute de
lege.
(4) În cazul infracțiunilor pentru care punerea în mișcare a acțiunii penale este
condiționată de introducerea unei plângeri prealabile, dar acțiunea penală a fost pusă
în mișcare din oficiu în condițiile legii, retragerea plângerii produce efecte numai dacă
este însușită de procuror.

Împăcarea

Art. 159. — (1) Împăcarea poate interveni în cazul în care punerea în mișcare a
acțiunii penale s-a făcut din oficiu, dacă legea o prevede în mod expres.
(2) Împăcarea înlătură răspunderea penală și stinge acțiunea civilă.
(3) Împăcarea produce efecte numai cu privire la persoanele între care a intervenit
și dacă are loc până la citirea actului de sesizare a instanței.
(4) Pentru persoanele lipsite de capacitate de exercițiu, împăcarea se face numai
de reprezentanții lor legali, iar persoanele cu capacitate de exercițiu restrânsă se pot
împăca cu încuviințarea persoanelor prevăzute de lege.
(5) În cazul persoanei juridice, împăcarea se realizează de reprezentantul său legal
sau convențional ori de către persoana desemnată în locul acestuia. Împăcarea
intervenită între persoana juridică ce a săvârșit infracțiunea și persoana vătămată nu
produce efecte față de persoanele fizice care au participat la comiterea aceleiași fapte.
(6) În cazul în care infracțiunea este săvârșită de reprezentantul persoanei juridice
vătămate, dispozițiile art. 158 alin. (4) se aplică în mod corespunzător.

MONITORUL OFICIAL AL ROMÂNIEI, PARTEA I, Nr. 510/24.VII.2009

33

TITLUL VIII
Cauzele care înlătură sau modifică executarea pedepsei
Efectele grațierii

Art. 160. — (1) Grațierea are ca efect înlăturarea, în totul sau în parte, a executării
pedepsei ori comutarea acesteia în alta mai ușoară.
(2) Grațierea nu are efecte asupra pedepselor complementare și măsurilor
educative neprivative de libertate, în afară de cazul când se dispune altfel prin actul
de grațiere.
(3) Grațierea nu are efect asupra măsurilor de siguranță și asupra drepturilor
persoanei vătămate.
(4) Grațierea nu are efecte asupra pedepselor a căror executare este suspendată
sub supraveghere, în afară de cazul în care se dispune altfel prin actul de grațiere.

Prescripția executării pedepsei

Art. 161. — (1) Prescripția înlătură executarea pedepsei principale.
(2) Prescripția nu înlătură executarea pedepselor principale pronunțate pentru
infracțiunile de genocid, contra umanității și de război.

Termenele de prescripție
a executării pedepsei

Art. 162. — (1) Termenele de prescripție a executării pedepsei pentru persoana
fizică sunt:
a) 20 de ani, când pedeapsa care urmează a fi executată este detențiunea pe viață
sau închisoarea mai mare de 15 ani;
b) 5 ani, plus durata pedepsei ce urmează a fi executată, dar nu mai mult de 15 ani,
în cazul celorlalte pedepse cu închisoarea;
c) 3 ani, în cazul când pedeapsa este amenda.
(2) Termenele prevăzute în alin. (1) se socotesc de la data când hotărârea de
condamnare a rămas definitivă.
(3) În cazul revocării sau anulării amânării aplicării pedepsei, suspendării executării
pedepsei sub supraveghere ori liberării condiționate, termenul de prescripție începe
să curgă de la data când hotărârea de revocare sau anulare a rămas definitivă.
(4) În cazul revocării liberării condiționate, în condițiile art. 104 alin. (1), termenul
de prescripție începe să curgă de la data când hotărârea de revocare a rămas
definitivă și se calculează în raport cu restul de pedeapsă neexecutat.
(5) În cazul înlocuirii pedepsei amenzii cu pedeapsa închisorii, termenul de
prescripție curge de la data când hotărârea de înlocuire a rămas definitivă și se
calculează în raport cu durata pedepsei închisorii.
(6) Pedepsele complementare aplicate persoanei fizice și măsurile de siguranță
nu se prescriu.
(7) Prin pedeapsa ce se execută se înțelege pedeapsa stabilită de instanță,
ținându-se cont de cauzele ulterioare de modificare a acesteia.

Întreruperea cursului
prescripției executării pedepsei

Art. 163. — (1) Cursul termenului de prescripție a executării pedepsei se întrerupe
prin începerea executării pedepsei. Sustragerea de la executare, după începerea
executării pedepsei, face să curgă un nou termen de prescripție de la data sustragerii.
(2) Cursul termenului de prescripție a executării se întrerupe și prin săvârșirea din
nou a unei infracțiuni.
(3) Cursul termenului de prescripție a executării pedepsei amenzii se întrerupe și
prin înlocuirea obligației de plată a amenzii cu obligația de a presta o muncă
neremunerată în folosul comunității.

Suspendarea cursului prescripției
executării pedepsei

Art. 164. — (1) Cursul termenului prescripției executării pedepsei este suspendat
în cazurile și condițiile prevăzute în Codul de procedură penală.
(2) Prescripția își reia cursul din ziua în care a încetat cauza de suspendare.

TITLUL IX
Cauzele care înlătură consecințele condamnării
Reabilitarea de drept

Art. 165. — Reabilitarea are loc de drept în cazul condamnării la pedeapsa amenzii,
la pedeapsa închisorii care nu depășește 2 ani sau la pedeapsa închisorii a cărei
executare a fost suspendată sub supraveghere, dacă în decurs de 3 ani condamnatul
nu a săvârșit o altă infracțiune.

Reabilitarea judecătorească

Art. 166. — (1) Condamnatul poate fi reabilitat, la cerere, de instanță, după
împlinirea următoarelor termene:
a) 4 ani, în cazul condamnării la pedeapsa închisorii mai mare de 2 ani, dar care
nu depășește 5 ani;
b) 5 ani, în cazul condamnării la pedeapsa închisorii mai mare de 5 ani, dar care
nu depășește 10 ani;

34

MONITORUL OFICIAL AL ROMÂNIEI, PARTEA I, Nr. 510/24.VII.2009
c) 7 ani, în cazul condamnării la pedeapsa închisorii mai mare de 10 ani sau în
cazul pedepsei detențiunii pe viață, comutată sau înlocuită cu pedeapsa închisorii;
d) 10 ani, în cazul condamnării la pedeapsa detențiunii pe viață, considerată
executată ca urmare a grațierii, a împlinirii termenului de prescripție a executării
pedepsei sau a liberării condiționate.
(2) Condamnatul decedat până la împlinirea termenului de reabilitare poate fi
reabilitat dacă instanța, evaluând comportarea condamnatului până la deces,
apreciază că merită acest beneficiu.

Calculul termenului de reabilitare

Art. 167. — (1) Termenele prevăzute în art. 165 și art. 166 se socotesc de la data
când a luat sfârșit executarea pedepsei principale sau de la data când aceasta s-a
prescris.
(2) Pentru cei condamnați la pedeapsa amenzii, termenul curge din momentul în
care amenda a fost achitată integral sau executarea ei s-a stins în orice alt mod.
(3) În caz de grațiere totală sau de grațiere a restului de pedeapsă, termenul curge
de la data actului de grațiere, dacă la acea dată hotărârea de condamnare era
definitivă, sau de la data rămânerii definitive a hotărârii de condamnare, dacă actul de
grațiere se referă la infracțiuni în curs de judecată.
(4) În caz de suspendare sub supraveghere a executării pedepsei, termenul curge
de la data împlinirii termenului de supraveghere.
(5) În cazul condamnărilor succesive, termenul de reabilitare se calculează în
raport cu pedeapsa cea mai grea și curge de la data executării ultimei pedepse.

Condițiile reabilitării judecătorești

Art. 168. — Cererea de reabilitare judecătorească se admite dacă cel condamnat
întrunește următoarele condiții:
a) nu a săvârșit o altă infracțiune în intervalul de timp prevăzut în art. 166;
b) a achitat integral cheltuielile de judecată și și-a îndeplinit obligațiile civile stabilite
prin hotărârea de condamnare, afară de cazul când acesta dovedește că nu a avut
posibilitatea să le îndeplinească sau când partea civilă a renunțat la despăgubiri.

Efectele reabilitării de drept
sau judecătorești

Art. 169. — (1) Reabilitarea face să înceteze decăderile și interdicțiile, precum și
incapacitățile care rezultă din condamnare.
(2) Reabilitarea nu are ca urmare obligația de reintegrare în funcția din care
condamnatul a fost scos în urma condamnării ori de redare a gradului militar pierdut.
(3) Reabilitarea nu are efecte asupra măsurilor de siguranță.

Reînnoirea cererii
de reabilitare judecătorească

Art. 170. — (1) În caz de respingere a cererii de reabilitare, nu se poate introduce
o nouă cerere decât după un termen de un an, care se socotește de la data respingerii
cererii prin hotărâre definitivă.
(2) Condițiile prevăzute în art. 168 trebuie să fie îndeplinite și pentru intervalul de
timp care a precedat noua cerere.
(3) Cererea respinsă ca urmare a neîndeplinirii unor condiții de formă poate fi
reînnoită potrivit Codului de procedură penală.

Anularea reabilitării

Art. 171. — Reabilitarea judecătorească va fi anulată când, după acordarea ei, s-a
descoperit că cel reabilitat mai săvârșise o infracțiune care, dacă ar fi fost cunoscută,
ar fi condus la respingerea cererii de reabilitare.

TITLUL X
Înțelesul unor termeni sau expresii în legea penală
Dispoziții generale

Art. 172. — Ori de câte ori legea penală folosește un termen sau o expresie dintre
cele arătate în prezentul titlu, înțelesul acesteia este cel prevăzut în articolele
următoare, afară de cazul când legea penală dispune altfel.

Legea penală

Art. 173. — Prin lege penală se înțelege orice dispoziție cu caracter penal cuprinsă
în legi organice, ordonanțe de urgență sau alte acte normative care la data adoptării
lor aveau putere de lege.

Săvârșirea unei infracțiuni

Art. 174. — Prin săvârșirea unei infracțiuni sau comiterea unei infracțiuni se
înțelege săvârșirea oricăreia dintre faptele pe care legea le pedepsește ca infracțiune
consumată sau ca tentativă, precum și participarea la comiterea acestora în calitate
de coautor, instigator sau complice.

Funcționar public

Art. 175. — (1) Funcționar public, în sensul legii penale, este persoana care, cu titlu
permanent sau temporar, cu sau fără o remunerație:
a) exercită atribuții și responsabilități, stabilite în temeiul legii, în scopul realizării
prerogativelor puterii legislative, executive sau judecătorești;

MONITORUL OFICIAL AL ROMÂNIEI, PARTEA I, Nr. 510/24.VII.2009

35

b) exercită o funcție de demnitate publică sau o funcție publică de orice natură;
c) exercită, singură sau împreună cu alte persoane, în cadrul unei regii autonome,
al altui operator economic sau al unei persoane juridice cu capital integral sau
majoritar de stat ori al unei persoane juridice declarate ca fiind de utilitate publică,
atribuții legate de realizarea obiectului de activitate al acesteia.
(2) De asemenea, este considerată funcționar public, în sensul legii penale,
persoana care exercită un serviciu de interes public pentru care a fost învestită de
autoritățile publice sau care este supusă controlului ori supravegherii acestora cu
privire la îndeplinirea respectivului serviciu public.
Public

Art. 176. — Prin termenul public se înțelege tot ce privește autoritățile publice,
instituțiile publice sau alte persoane juridice care administrează sau exploatează
bunurile proprietate publică.

Membru de familie

Art. 177. — (1) Prin membru de familie se înțelege:
a) ascendenții și descendenții, frații și surorile, copiii acestora, precum și
persoanele devenite prin adopție, potrivit legii, astfel de rude;
b) soțul;
c) persoanele care au stabilit relații asemănătoare acelora dintre soți sau dintre
părinți și copii, în cazul în care conviețuiesc.
(2) Dispozițiile din legea penală privitoare la membru de familie, în limitele
prevăzute în alin. (1) lit. a), se aplică, în caz de adopție, și persoanei adoptate ori
descendenților acesteia în raport cu rudele firești.

Informații secrete de stat
și înscrisuri oficiale

Art. 178. — (1) Informații secrete de stat sunt informațiile clasificate astfel, potrivit
legii.
(2) Înscris oficial este orice înscris care emană de la o persoană juridică dintre cele
la care se referă art. 176 ori de la persoana prevăzută în art. 175 alin. (2) sau care
aparține unor asemenea persoane.

Arme

Art. 179. — (1) Arme sunt instrumentele, dispozitivele sau piesele declarate astfel
prin dispoziții legale.
(2) Sunt asimilate armelor orice alte obiecte de natură a putea fi folosite ca arme
și care au fost întrebuințate pentru atac.

Instrument de plată electronică

Art. 180. — Prin instrument de plată electronică se înțelege un instrument care
permite titularului să efectueze retrageri de numerar, încărcarea și descărcarea unui
instrument de monedă electronică, precum și transferuri de fonduri, altele decât cele
ordonate și executate de către instituții financiare.

Sistem informatic și date
informatice

Art. 181. — (1) Prin sistem informatic se înțelege orice dispozitiv sau ansamblu de
dispozitive interconectate sau aflate în relație funcțională, dintre care unul sau mai
multe asigură prelucrarea automată a datelor, cu ajutorul unui program informatic.
(2) Prin date informatice se înțelege orice reprezentare a unor fapte, informații sau
concepte într-o formă care poate fi prelucrată printr-un sistem informatic.

Exploatarea unei persoane

Art. 182. — Prin exploatarea unei persoane se înțelege:
a) supunerea la executarea unei munci sau îndeplinirea de servicii, în mod forțat;
b) ținerea în stare de sclavie sau alte procedee asemănătoare de lipsire de libertate
ori de aservire;
c) obligarea la practicarea prostituției, la manifestări pornografice în vederea
producerii și difuzării de materiale pornografice sau la alte forme de exploatare
sexuală;
d) obligarea la practicarea cerșetoriei;
e) prelevarea de organe în mod ilegal.

Consecințe deosebit de grave

Art. 183. — Prin consecințe deosebit de grave se înțelege o pagubă materială mai
mare de 2.000.000 lei.

Faptă săvârșită în public

Art. 184. — Fapta se consideră săvârșită în public atunci când a fost comisă:
a) într-un loc care prin natura sau destinația lui este totdeauna accesibil publicului,
chiar dacă nu este prezentă nicio persoană;
b) în orice alt loc accesibil publicului, dacă sunt de față două sau mai multe
persoane;
c) într-un loc neaccesibil publicului, însă cu intenția ca fapta să fie auzită sau văzută
și dacă acest rezultat s-a produs față de două sau mai multe persoane;
d) într-o adunare sau reuniune de mai multe persoane, cu excepția reuniunilor care
pot fi considerate că au caracter de familie, datorită naturii relațiilor dintre persoanele
participante.

Timp de război

Art. 185. — Prin timp de război se înțelege durata stării de mobilizare a forțelor
armate sau durata stării de război.

36

MONITORUL OFICIAL AL ROMÂNIEI, PARTEA I, Nr. 510/24.VII.2009

Calculul timpului

Art. 186. — (1) La calcularea timpului ziua se socotește de 24 de ore, săptămâna
de 7 zile, iar anul de 12 luni. Luna și anul se socotesc împlinite cu o zi înainte de ziua
corespunzătoare datei de la care au început să curgă.
(2) Dacă limita de pedeapsă este exprimată într-un termen pe luni care nu este
divizibil cu fracția de majorare sau reducere ce ar urma să se aplice, fracția se va
aplica asupra termenului transformat în zile, după care durata obținută se transformă
în luni. În acest caz, luna se socotește de 30 de zile și se iau în calcul doar zilele
întregi rezultate din aplicarea fracției.
(3) În cazul limitelor de pedeapsă exprimate în ani se aplică în mod corespunzător
dispozițiile alin. (2), transformarea făcându-se între ani și luni.

Pedeapsă prevăzută de lege

Art. 187. — Prin pedeapsă prevăzută de lege se înțelege pedeapsa prevăzută în
textul de lege care incriminează fapta săvârșită în forma consumată, fără luarea în
considerare a cauzelor de reducere sau de majorare a pedepsei.

PA R T E A S P E C I A L Ă

TITLUL I
Infracțiuni contra persoanei
CAPITOLUL I
Infracțiuni contra vieții
Omorul

Art. 188. — (1) Uciderea unei persoane se pedepsește cu închisoarea de la 10 la
20 de ani și interzicerea exercitării unor drepturi.
(2) Tentativa se pedepsește.

Omorul calificat

Art. 189. — (1) Omorul săvârșit în vreuna dintre următoarele împrejurări:
a) cu premeditare;
b) din interes material;
c) pentru a se sustrage ori pentru a sustrage pe altul de la tragerea la răspundere
penală sau de la executarea unei pedepse;
d) pentru a înlesni sau a ascunde săvârșirea altei infracțiuni;
e) de către o persoană care a mai comis anterior o infracțiune de omor sau o
tentativă la infracțiunea de omor;
f) asupra a două sau mai multor persoane;
g) asupra unei femei gravide;
h) prin cruzimi,
se pedepsește cu detențiune pe viață sau închisoare de la 15 la 25 de ani și
interzicerea exercitării unor drepturi.
(2) Tentativa se pedepsește.

Uciderea la cererea victimei

Art. 190. — Uciderea săvârșită la cererea explicită, serioasă, conștientă și repetată
a victimei care suferea de o boală incurabilă sau de o infirmitate gravă atestată
medical, cauzatoare de suferințe permanente și greu de suportat, se pedepsește cu
închisoarea de la unu la 5 ani.
Art. 191. — (1) Fapta de a determina sau înlesni sinuciderea unei persoane, dacă
sinuciderea a avut loc, se pedepsește cu închisoarea de la 3 la 7 ani.
(2) Când fapta prevăzută în alin. (1) s-a săvârșit față de un minor cu vârsta cuprinsă
între 13 și 18 ani sau față de o persoană cu discernământ diminuat, pedeapsa este
închisoarea de la 5 la 10 ani.
(3) Determinarea sau înlesnirea sinuciderii, săvârșită față de un minor care nu a
împlinit vârsta de 13 ani sau față de o persoană care nu a putut să-și dea seama de
consecințele acțiunilor sau inacțiunilor sale ori nu putea să le controleze, dacă
sinuciderea a avut loc, se pedepsește cu închisoarea de la 10 la 20 de ani și
interzicerea exercitării unor drepturi.
(4) Dacă actele de determinare sau înlesnire prevăzute în alin. (1)—(3) au fost
urmate de o încercare de sinucidere, limitele speciale ale pedepsei se reduc la
jumătate.

Determinarea sau înlesnirea
sinuciderii

Uciderea din culpă

Art. 192. — (1) Uciderea din culpă a unei persoane se pedepsește cu închisoarea
de la unu la 5 ani.
(2) Uciderea din culpă ca urmare a nerespectării dispozițiilor legale ori a măsurilor
de prevedere pentru exercițiul unei profesii sau meserii ori pentru efectuarea unei
anumite activități se pedepsește cu închisoarea de la 2 la 7 ani. Când încălcarea
dispozițiilor legale ori a măsurilor de prevedere constituie prin ea însăși o infracțiune
se aplică regulile privind concursul de infracțiuni.
(3) Dacă prin fapta săvârșită s-a cauzat moartea a două sau mai multor persoane,
limitele speciale ale pedepsei prevăzute în alin. (1) și alin. (2) se majorează cu
jumătate.

MONITORUL OFICIAL AL ROMÂNIEI, PARTEA I, Nr. 510/24.VII.2009

37

CAPITOLUL II
Infracțiuni contra integrității corporale sau sănătății
Lovirea sau alte violențe

Art. 193. — (1) Lovirea sau orice acte de violență cauzatoare de suferințe fizice se
pedepsesc cu închisoare de la 3 luni la 2 ani sau cu amendă.
(2) Fapta prin care se produc leziuni traumatice sau este afectată sănătatea unei
persoane, a cărei gravitate este evaluată prin zile de îngrijiri medicale de cel mult
90 de zile, se pedepsește cu închisoare de la 6 luni la 5 ani sau cu amendă.
(3) Acțiunea penală se pune în mișcare la plângerea prealabilă a persoanei
vătămate.

Vătămarea corporală

Art. 194. — (1) Fapta prevăzută în art. 193, care a cauzat vreuna dintre
următoarele consecințe:
a) o infirmitate;
b) leziuni traumatice sau afectarea sănătății unei persoane, care au necesitat,
pentru vindecare, mai mult de 90 de zile de îngrijiri medicale;
c) un prejudiciu estetic grav și permanent;
d) avortul;
e) punerea în primejdie a vieții persoanei,
se pedepsește cu închisoarea de la 2 la 7 ani.
(2) Când fapta a fost săvârșită în scopul producerii uneia dintre consecințele
prevăzute în alin. (1) lit. a), lit. b) și lit. c), pedeapsa este închisoarea de la 3 la 10 ani.
(3) Tentativa la infracțiunea prevăzută în alin. (2) se pedepsește.

Lovirile sau vătămările cauzatoare
de moarte

Art. 195. — Dacă vreuna dintre faptele prevăzute în art. 193 și art. 194 a avut ca
urmare moartea victimei, pedeapsa este închisoarea de la 6 la 12 ani.

Vătămarea corporală din culpă

Art. 196. — (1) Fapta prevăzută în art. 193 alin. (2) săvârșită din culpă de către o
persoană aflată sub influența băuturilor alcoolice ori a unei substanțe psihoactive sau
în desfășurarea unei activități ce constituie prin ea însăși infracțiune se pedepsește
cu închisoare de la 3 luni la un an sau cu amendă.
(2) Fapta prevăzută în art. 194 alin. (1) săvârșită din culpă se pedepsește cu
închisoare de la 6 luni la 2 ani sau cu amendă.
(3) Când fapta prevăzută în alin. (2) a fost săvârșită ca urmare a nerespectării
dispozițiilor legale sau a măsurilor de prevedere pentru exercițiul unei profesii sau
meserii ori pentru efectuarea unei anumite activități, pedeapsa este închisoarea de la
6 luni la 3 ani sau amenda.
(4) Dacă urmările prevăzute în alin. (1)—(3) s-au produs față de două sau mai
multe persoane, limitele speciale ale pedepsei se majorează cu o treime.
(5) Dacă nerespectarea dispozițiilor legale ori a măsurilor de prevedere sau
desfășurarea activității care a condus la comiterea faptelor prevăzute în alin. (1) și
alin. (3) constituie prin ea însăși o infracțiune se aplică regulile privind concursul de
infracțiuni.
(6) Acțiunea penală se pune în mișcare la plângerea prealabilă a persoanei
vătămate.

Relele tratamente aplicate minorului

Art. 197. — Punerea în primejdie gravă, prin măsuri sau tratamente de orice fel, a
dezvoltării fizice, intelectuale sau morale a minorului, de către părinți sau de orice
persoană în grija căreia se află minorul, se pedepsește cu închisoarea de la 3 la 7 ani
și interzicerea exercitării unor drepturi.

Încăierarea

Art. 198. — (1) Participarea la o încăierare între mai multe persoane se pedepsește
cu închisoare de la 3 luni la un an sau cu amendă.
(2) Dacă în cursul încăierării s-a cauzat o vătămare corporală uneia sau mai multor
persoane și nu se cunoaște care dintre participanți a produs urmările, se aplică tuturor
pedeapsa închisorii de la unu la 5 ani, cu excepția victimei, care răspunde potrivit
alin. (1).
(3) Când prin fapta săvârșită în condițiile alin. (2) s-a cauzat moartea unei
persoane, pedeapsa este închisoarea de la 6 la 12 ani, iar dacă s-a cauzat moartea
a două sau mai multor persoane, limitele speciale ale pedepsei se majorează cu o
treime.
(4) Nu se pedepsește cel care a fost prins în încăierare împotriva voinței sale sau
care a încercat să-i despartă pe alții.
CAPITOLUL III
Infracțiuni săvârșite asupra unui membru de familie

Violența în familie

Art. 199. — (1) Dacă faptele prevăzute în art. 188, art. 189 și art. 193—195 sunt
săvârșite asupra unui membru de familie, maximul special al pedepsei prevăzute de
lege se majorează cu o pătrime.
(2) În cazul infracțiunilor prevăzute în art. 193 și art. 196 săvârșite asupra unui
membru de familie, acțiunea penală poate fi pusă în mișcare și din oficiu. Împăcarea
înlătură răspunderea penală.

38

MONITORUL OFICIAL AL ROMÂNIEI, PARTEA I, Nr. 510/24.VII.2009

Uciderea ori vătămarea
nou-născutului săvârșită
de către mamă

Art. 200. — (1) Uciderea copilului nou-născut imediat după naștere, dar nu mai
târziu de 24 de ore, săvârșită de către mama aflată în stare de tulburare psihică se
pedepsește cu închisoarea de la unu la 5 ani.
(2) Dacă faptele prevăzute în art. 193—195 sunt săvârșite asupra copilului
nou-născut imediat după naștere, dar nu mai târziu de 24 de ore, de către mama aflată
în stare de tulburare psihică, limitele speciale ale pedepsei sunt de o lună și, respectiv,
3 ani.
CAPITOLUL IV
Agresiuni asupra fătului

Întreruperea cursului sarcinii

Art. 201. — (1) Întreruperea cursului sarcinii săvârșită în vreuna dintre următoarele
împrejurări:
a) în afara instituțiilor medicale sau a cabinetelor medicale autorizate în acest scop;
b) de către o persoană care nu are calitatea de medic de specialitate obstetricăginecologie și drept de liberă practică medicală în această specialitate;
c) dacă vârsta sarcinii a depășit paisprezece săptămâni,
se pedepsește cu închisoare de la 6 luni la 3 ani sau cu amendă și interzicerea
exercitării unor drepturi.
(2) Întreruperea cursului sarcinii, săvârșită în orice condiții, fără consimțământul
femeii însărcinate, se pedepsește cu închisoarea de la 2 la 7 ani și interzicerea
exercitării unor drepturi.
(3) Dacă prin faptele prevăzute în alin. (1) și alin. (2) s-a cauzat femeii însărcinate
o vătămare corporală, pedeapsa este închisoarea de la 3 la 10 ani și interzicerea
exercitării unor drepturi, iar dacă fapta a avut ca urmare moartea femeii însărcinate,
pedeapsa este închisoarea de la 6 la 12 ani și interzicerea exercitării unor drepturi.
(4) Când faptele au fost săvârșite de un medic, pe lângă pedeapsa închisorii, se
va aplica și interzicerea exercitării profesiei de medic.
(5) Tentativa la infracțiunile prevăzute în alin. (1) și alin. (2) se pedepsește.
(6) Nu constituie infracțiune întreruperea cursului sarcinii în scop terapeutic
efectuată de un medic de specialitate obstetrică-ginecologie, până la vârsta sarcinii de
douăzeci și patru de săptămâni, sau întreruperea ulterioară a cursului sarcinii, în scop
terapeutic, în interesul mamei sau al fătului.
(7) Nu se pedepsește femeia însărcinată care își întrerupe cursul sarcinii.

Vătămarea fătului

Art. 202. — (1) Vătămarea fătului, în timpul nașterii, care a împiedicat instalarea
vieții extrauterine se pedepsește cu închisoarea de la 3 la 7 ani.
(2) Vătămarea fătului, în timpul nașterii, care a cauzat ulterior copilului o vătămare
corporală, se pedepsește cu închisoarea de la unu la 5 ani, iar dacă a avut ca urmare
moartea copilului pedeapsa este închisoarea de la 2 la 7 ani.
(3) Vătămarea fătului în timpul sarcinii, prin care s-a cauzat ulterior copilului o
vătămare corporală, se pedepsește cu închisoarea de la 3 luni la 2 ani, iar dacă a
avut ca urmare moartea copilului pedeapsa este închisoarea de la 6 luni la 3 ani.
(4) Vătămarea fătului săvârșită în timpul nașterii de către mama aflată în stare de
tulburare psihică se sancționează cu pedeapsa prevăzută în alin. (1) și alin. (2), ale
cărei limite se reduc la jumătate.
(5) Dacă faptele prevăzute în alin. (1)—(4) au fost săvârșite din culpă, limitele
speciale ale pedepsei se reduc la jumătate.
(6) Nu constituie infracțiune faptele prevăzute în alin. (1)—(3) săvârșite de un medic
sau de persoana autorizată să asiste nașterea sau să urmărească sarcina, dacă
acestea au fost săvârșite în cursul actului medical, cu respectarea prevederilor
specifice profesiei și au fost făcute în interesul femeii gravide sau al fătului, ca urmare
a riscului inerent exercitării actului medical.
(7) Vătămarea fătului în perioada sarcinii de către femeia însărcinată nu se
pedepsește.
CAPITOLUL V
Infracțiuni privind obligația de asistență a celor în primejdie

Lăsarea fără ajutor a unei
persoane aflate în dificultate

Art. 203. — (1) Omisiunea de a da ajutorul necesar sau de a anunța de îndată
autoritățile de către cel care a găsit o persoană a cărei viață, integritate corporală sau
sănătate este în pericol și nu are putința de a se salva se pedepsește cu închisoare
de la 3 luni la un an sau cu amendă.
(2) Fapta nu constituie infracțiune dacă, prin acordarea ajutorului, autorul s-ar
expune unui pericol grav cu privire la viața, integritatea corporală sau sănătatea sa.

Împiedicarea ajutorului

Art. 204. — Împiedicarea intervenției ajutoarelor pentru salvarea unei persoane de
la un pericol iminent și grav pentru viața, integritatea corporală sau sănătatea acesteia
se pedepsește cu închisoare de la unu la 3 ani sau cu amendă.

MONITORUL OFICIAL AL ROMÂNIEI, PARTEA I, Nr. 510/24.VII.2009

39

CAPITOLUL VI
Infracțiuni contra libertății persoanei
Lipsirea de libertate în mod ilegal

Art. 205. — (1) Lipsirea de libertate a unei persoane în mod ilegal se pedepsește
cu închisoarea de la unu la 7 ani.
(2) Se consideră lipsire de libertate și răpirea unei persoane aflate în imposibilitatea
de a-și exprima voința ori de a se apăra.
(3) Dacă fapta este săvârșită:
a) de către o persoană înarmată;
b) asupra unui minor;
c) punând în pericol sănătatea sau viața victimei,
pedeapsa este închisoarea cuprinsă între 3 și 10 ani.
(4) Dacă fapta a avut ca urmare moartea victimei, pedeapsa este închisoarea de
la 7 la 15 ani și interzicerea exercitării unor drepturi.
(5) Tentativa la infracțiunile prevăzute în alin. (1)—(3) se pedepsește.

Amenințarea

Art. 206. — (1) Fapta de a amenința o persoană cu săvârșirea unei infracțiuni sau
a unei fapte păgubitoare îndreptate împotriva sa ori a altei persoane, dacă este de
natură să îi producă o stare de temere, se pedepsește cu închisoare de la 3 luni la
un an sau cu amendă, fără ca pedeapsa aplicată să poată depăși sancțiunea
prevăzută de lege pentru infracțiunea care a format obiectul amenințării.
(2) Acțiunea penală se pune în mișcare la plângerea prealabilă a persoanei
vătămate.

Șantajul

Art. 207. — (1) Constrângerea unei persoane să dea, să facă, să nu facă sau să
sufere ceva, în scopul de a dobândi în mod injust un folos nepatrimonial, pentru sine
ori pentru altul, se pedepsește cu închisoarea de la unu la 5 ani.
(2) Cu aceeași pedeapsă se sancționează amenințarea cu darea în vileag a unei
fapte reale sau imaginare, compromițătoare pentru persoana amenințată ori pentru
un membru de familie al acesteia, în scopul prevăzut în alin. (1).
(3) Dacă faptele prevăzute în alin. (1) și alin. (2) au fost comise în scopul de a
dobândi în mod injust un folos patrimonial, pentru sine sau pentru altul, pedeapsa este
închisoarea de la 2 la 7 ani.

Hărțuirea

Art. 208. — (1) Fapta celui care, în mod repetat, urmărește, fără drept sau fără un
interes legitim, o persoană ori îi supraveghează locuința, locul de muncă sau alte locuri
frecventate de către aceasta, cauzându-i astfel o stare de temere, se pedepsește cu
închisoare de la 3 la 6 luni sau cu amendă.
(2) Efectuarea de apeluri telefonice sau comunicări prin mijloace de transmitere la
distanță, care, prin frecvență sau conținut, îi cauzează o temere unei persoane, se
pedepsește cu închisoare de la o lună la 3 luni sau cu amendă, dacă fapta nu
constituie o infracțiune mai gravă.
(3) Acțiunea penală se pune în mișcare la plângerea prealabilă a persoanei
vătămate.
CAPITOLUL VII
Traficul și exploatarea persoanelor vulnerabile

Sclavia

Art. 209. — Punerea sau ținerea unei persoane în stare de sclavie, precum și
traficul de sclavi se pedepsesc cu închisoarea de la 3 la 10 ani și interzicerea
exercitării unor drepturi.

Traficul de persoane

Art. 210. — (1) Recrutarea, transportarea, transferarea, adăpostirea sau primirea
unei persoane în scopul exploatării acesteia, săvârșită:
a) prin constrângere, răpire, inducere în eroare sau abuz de autoritate;
b) profitând de imposibilitatea de a se apăra sau de a-și exprima voința ori de
starea de vădită vulnerabilitate a acelei persoane;
c) prin oferirea, darea, acceptarea sau primirea de bani ori de alte foloase în schimbul
consimțământului persoanei care are autoritate asupra acelei persoane,
se pedepsește cu închisoarea de la 3 la 10 ani și interzicerea exercitării unor drepturi.
(2) Consimțământul persoanei victimă a traficului nu constituie cauză justificativă.

Traficul de minori

Art. 211. — (1) Recrutarea, transportarea, transferarea, adăpostirea sau primirea
unui minor, în scopul exploatării acestuia, se pedepsește cu închisoarea de la 3 la 10 ani
și interzicerea exercitării unor drepturi.
(2) Dacă fapta a fost săvârșită în condițiile art. 210 alin. (1), pedeapsa este
închisoarea de la 5 la 12 ani și interzicerea exercitării unor drepturi.
(3) Consimțământul persoanei victimă a traficului nu constituie cauză justificativă.

40

MONITORUL OFICIAL AL ROMÂNIEI, PARTEA I, Nr. 510/24.VII.2009

Supunerea la muncă forțată
sau obligatorie

Art. 212. — Fapta de a supune o persoană, în alte cazuri decât cele prevăzute de
dispozițiile legale, la prestarea unei munci împotriva voinței sale sau la o muncă
obligatorie se pedepsește cu închisoarea de la unu la 3 ani.

Proxenetismul

Art. 213. — (1) Determinarea sau înlesnirea practicării prostituției ori obținerea de
foloase patrimoniale de pe urma practicării prostituției de către una sau mai multe
persoane se pedepsește cu închisoarea de la 2 la 7 ani și interzicerea exercitării unor
drepturi.
(2) În cazul în care determinarea la începerea sau continuarea practicării prostituției
s-a realizat prin constrângere, pedeapsa este închisoarea de la 3 la 10 ani și
interzicerea exercitării unor drepturi.
(3) Dacă faptele sunt săvârșite față de un minor, limitele speciale ale pedepsei se
majorează cu jumătate.
(4) Prin practicarea prostituției se înțelege întreținerea de acte sexuale cu diferite
persoane în scopul obținerii de foloase patrimoniale pentru sine sau pentru altul.

Exploatarea cerșetoriei

Art. 214. — (1) Fapta persoanei care determină un minor sau o persoană cu
dizabilități fizice ori psihice să apeleze în mod repetat la mila publicului pentru a cere
ajutor material sau beneficiază de foloase patrimoniale de pe urma acestei activități
se pedepsește cu închisoare de la 6 luni la 3 ani sau cu amendă.
(2) Dacă fapta este săvârșită în următoarele împrejurări:
a) de părinte, tutore, curator ori de către cel care are în îngrijire persoana care
cerșește;
b) prin constrângere,
pedeapsa este închisoarea de la unu la 5 ani.

Folosirea unui minor în scop
de cerșetorie

Art. 215. — Fapta majorului care, având capacitatea de a munci, apelează în mod
repetat la mila publicului, cerând ajutor material, folosindu-se în acest scop de
prezența unui minor, se pedepsește cu închisoare de la 3 luni la 2 ani sau cu amendă.

Folosirea serviciilor unei
persoane exploatate

Art. 216. — Fapta de a utiliza serviciile prevăzute în art. 182, prestate de o
persoană despre care beneficiarul știe că este victimă a traficului de persoane ori a
traficului de minori, se pedepsește cu închisoare de la 6 luni la 3 ani sau cu amendă,
dacă fapta nu constituie o infracțiune mai gravă.

Sancționarea tentativei

Art. 217. — Tentativa la infracțiunile prevăzute în art. 209—211 și art. 213 alin. (2)
se pedepsește.
CAPITOLUL VIII
Infracțiuni contra libertății și integrității sexuale

Violul

Art. 218. — (1) Raportul sexual, actul sexual oral sau anal cu o persoană, săvârșit
prin constrângere, punere în imposibilitate de a se apăra ori de a-și exprima voința sau
profitând de această stare, se pedepsește cu închisoarea de la 3 la 10 ani și
interzicerea exercitării unor drepturi.
(2) Cu aceeași pedeapsă se sancționează orice alte acte de penetrare vaginală sau
anală comise în condițiile alin. (1).
(3) Pedeapsa este închisoarea de la 5 la 12 ani și interzicerea exercitării unor
drepturi atunci când:
a) victima se află în îngrijirea, ocrotirea, educarea, paza sau tratamentul
făptuitorului;
b) victima este rudă în linie directă, frate sau soră;
c) victima nu a împlinit vârsta de 16 ani;
d) fapta a fost comisă în scopul producerii de materiale pornografice;
e) fapta a avut ca urmare vătămarea corporală;
f) fapta a fost săvârșită de două sau mai multe persoane împreună.
(4) Dacă fapta a avut ca urmare moartea victimei, pedeapsa este închisoarea de
la 7 la 18 ani și interzicerea exercitării unor drepturi.
(5) Acțiunea penală pentru fapta prevăzută în alin. (1) și alin. (2) se pune în mișcare
la plângerea prealabilă a persoanei vătămate.
(6) Tentativa la infracțiunile prevăzute în alin. (1)—(3) se pedepsește.

Agresiunea sexuală

Art. 219. — (1) Actul de natură sexuală, altul decât cele prevăzute în art. 218, cu
o persoană, săvârșit prin constrângere, punere în imposibilitate de a se apăra sau de
a-și exprima voința ori profitând de această stare, se pedepsește cu închisoarea de
la 2 la 7 ani și interzicerea exercitării unor drepturi.
(2) Pedeapsa este închisoarea de la 3 la 10 ani și interzicerea exercitării unor
drepturi atunci când:
a) victima se află în îngrijirea, ocrotirea, educarea, paza sau tratamentul
făptuitorului;

MONITORUL OFICIAL AL ROMÂNIEI, PARTEA I, Nr. 510/24.VII.2009

41

b) victima este rudă în linie directă, frate sau soră;
c) victima nu a împlinit vârsta de 16 ani;
d) fapta a fost comisă în scopul producerii de materiale pornografice;
e) fapta a avut ca urmare vătămarea corporală;
f) fapta a fost săvârșită de două sau mai multe persoane împreună.
(3) Dacă fapta a avut ca urmare moartea victimei, pedeapsa este închisoarea de
la 7 la 15 ani și interzicerea exercitării unor drepturi.
(4) Dacă actele de agresiune sexuală au fost precedate sau urmate de săvârșirea
actelor sexuale prevăzute în art. 218 alin. (1) și alin. (2), fapta constituie viol.
(5) Acțiunea penală pentru fapta prevăzută în alin. (1) se pune în mișcare la
plângerea prealabilă a persoanei vătămate.
(6) Tentativa la infracțiunile prevăzute în alin. (1) și alin. (2) se pedepsește.
Actul sexual cu un minor

Art. 220. — (1) Raportul sexual, actul sexual oral sau anal, precum și orice alte
acte de penetrare vaginală sau anală comise cu un minor cu vârsta între 13 și 15 ani
se pedepsesc cu închisoarea de la unu la 5 ani.
(2) Fapta prevăzută în alin. (1), săvârșită asupra unui minor care nu a împlinit
vârsta de 13 ani, se pedepsește cu închisoarea de la 2 la 7 ani și interzicerea
exercitării unor drepturi.
(3) Fapta prevăzută în alin. (1), comisă de un major cu un minor cu vârsta între
13 și 18 ani, când majorul a abuzat de autoritatea ori influența sa asupra victimei, se
pedepsește cu închisoarea de la 2 la 7 ani și interzicerea exercitării unor drepturi.
(4) Fapta prevăzută în alin. (1)—(3) se sancționează cu închisoarea de la 3 la
10 ani și interzicerea exercitării unor drepturi, atunci când:
a) minorul este rudă în linie directă, frate sau soră;
b) minorul se află în îngrijirea, ocrotirea, educarea, paza sau tratamentul
făptuitorului;
c) a fost comisă în scopul producerii de materiale pornografice.
(5) Faptele prevăzute în alin. (1) și alin. (2) nu se sancționează dacă diferența de
vârstă nu depășește 3 ani.

Coruperea sexuală a minorilor

Art. 221. — (1) Comiterea unui act de natură sexuală, altul decât cel prevăzut în
art. 220, împotriva unui minor care nu a împlinit vârsta de 13 ani, precum și
determinarea minorului să suporte ori să efectueze un astfel de act se pedepsesc cu
închisoarea de la unu la 5 ani.
(2) Pedeapsa este închisoarea de la 2 la 7 ani și interzicerea exercitării unor
drepturi, atunci când:
a) minorul este rudă în linie directă, frate sau soră;
b) minorul se află în îngrijirea, ocrotirea, educarea, paza sau tratamentul
făptuitorului;
c) fapta a fost comisă în scopul producerii de materiale pornografice.
(3) Actul sexual de orice natură săvârșit de un major în prezența unui minor care
nu a împlinit vârsta de 13 ani se pedepsește cu închisoare de la 6 luni la 2 ani sau cu
amendă.
(4) Determinarea de către un major a unui minor care nu a împlinit vârsta de 13 ani
să asiste la comiterea unor acte cu caracter exhibiționist ori la spectacole sau
reprezentații în cadrul cărora se comit acte sexuale de orice natură, precum și punerea
la dispoziția acestuia de materiale cu caracter pornografic se pedepsesc cu închisoare
de la 3 luni la un an sau cu amendă.
(5) Faptele prevăzute în alin. (1) nu se sancționează dacă diferența de vârstă nu
depășește 3 ani.

Racolarea minorilor în scopuri
sexuale

Art. 222. — Fapta persoanei majore de a-i propune unui minor care nu a împlinit
vârsta de 13 ani să se întâlnească, în scopul comiterii unui act dintre cele prevăzute
în art. 220 sau art. 221, inclusiv atunci când propunerea a fost făcută prin mijloacele
de transmitere la distanță, se pedepsește cu închisoare de la o lună la un an sau cu
amendă.

Hărțuirea sexuală

Art. 223. — (1) Pretinderea în mod repetat de favoruri de natură sexuală în cadrul
unei relații de muncă sau al unei relații similare, dacă prin aceasta victima a fost
intimidată sau pusă într-o situație umilitoare, se pedepsește cu închisoare de la 3 luni
la un an sau cu amendă.
(2) Acțiunea penală se pune în mișcare la plângerea prealabilă a persoanei
vătămate.

42

MONITORUL OFICIAL AL ROMÂNIEI, PARTEA I, Nr. 510/24.VII.2009
CAPITOLUL IX
Infracțiuni ce aduc atingere domiciliului și vieții private

Violarea de domiciliu

Art. 224. — (1) Pătrunderea fără drept, în orice mod, într-o locuință, încăpere,
dependință sau loc împrejmuit ținând de acestea, fără consimțământul persoanei care
le folosește, ori refuzul de a le părăsi la cererea acesteia se pedepsește cu închisoare
de la 3 luni la 2 ani sau cu amendă.
(2) În cazul în care fapta este săvârșită de o persoană înarmată, în timpul nopții ori
prin folosire de calități mincinoase, pedeapsa este închisoarea de la 6 luni la 3 ani
sau amenda.
(3) Acțiunea penală se pune în mișcare la plângerea prealabilă a persoanei
vătămate.

Violarea sediului profesional

Art. 225. — (1) Pătrunderea fără drept, în orice mod, în oricare dintre sediile unde
o persoană juridică sau fizică își desfășoară activitatea profesională ori refuzul de a
le părăsi la cererea persoanei îndreptățite se pedepsește cu închisoare de la 3 luni la
2 ani sau cu amendă.
(2) În cazul în care fapta este săvârșită de o persoană înarmată, în timpul nopții ori
prin folosire de calități mincinoase, pedeapsa este închisoarea de la 6 luni la 3 ani
sau amenda.
(3) Acțiunea penală se pune în mișcare la plângerea prealabilă a persoanei
vătămate.

Violarea vieții private

Art. 226. — (1) Atingerea adusă vieții private, fără drept, prin fotografierea, captarea
sau înregistrarea de imagini, ascultarea cu mijloace tehnice sau înregistrarea audio a
unei persoane aflate într-o locuință sau încăpere ori dependință ținând de aceasta
sau a unei convorbiri private se pedepsește cu închisoare de la o lună la 6 luni sau cu
amendă.
(2) Divulgarea, difuzarea, prezentarea sau transmiterea, fără drept, a sunetelor,
convorbirilor ori a imaginilor prevăzute în alin. (1), către o altă persoană sau către
public, se pedepsește cu închisoare de la 3 luni la 2 ani sau cu amendă.
(3) Acțiunea penală se pune în mișcare la plângerea prealabilă a persoanei
vătămate.
(4) Nu constituie infracțiune fapta săvârșită:
a) de către cel care a participat la întâlnirea cu persoana vătămată în cadrul căreia
au fost surprinse sunetele, convorbirile sau imaginile, dacă justifică un interes legitim;
b) dacă persoana vătămată a acționat explicit cu intenția de a fi văzută ori auzită
de făptuitor;
c) dacă făptuitorul surprinde săvârșirea unei infracțiuni sau contribuie la dovedirea
săvârșirii unei infracțiuni;
d) dacă surprinde fapte de interes public, care au semnificație pentru viața
comunității și a căror divulgare prezintă avantaje publice mai mari decât prejudiciul
produs persoanei vătămate.
(5) Plasarea, fără drept, de mijloace tehnice de înregistrare audio sau video, în
scopul săvârșirii faptelor prevăzute în alin. (1) și alin. (2), se pedepsește cu închisoarea
de la unu la 5 ani.

Divulgarea secretului profesional

Art. 227. — (1) Divulgarea, fără drept, a unor date sau informații privind viața
privată a unei persoane, de natură să aducă un prejudiciu unei persoane, de către
acela care a luat cunoștință despre acestea în virtutea profesiei ori funcției și care are
obligația păstrării confidențialității cu privire la aceste date, se pedepsește cu
închisoare de la 3 luni la 3 ani sau cu amendă.
(2) Acțiunea penală se pune în mișcare la plângerea prealabilă a persoanei
vătămate.

TITLUL II
Infracțiuni contra patrimoniului
CAPITOLUL I
Furtul
Furtul

Art. 228. — (1) Luarea unui bun mobil din posesia sau detenția altuia, fără
consimțământul acestuia, în scopul de a și-l însuși pe nedrept, se pedepsește cu
închisoare de la 6 luni la 3 ani sau cu amendă.
(2) Fapta constituie furt și dacă bunul aparține în întregime sau în parte
făptuitorului, dar în momentul săvârșirii acel bun se găsea în posesia sau detenția
legitimă a altei persoane.

MONITORUL OFICIAL AL ROMÂNIEI, PARTEA I, Nr. 510/24.VII.2009

43

(3) Se consideră bunuri mobile și înscrisurile, energia electrică, precum și orice alt
fel de energie care are valoare economică.
Furtul calificat

Art. 229. — (1) Furtul săvârșit în următoarele împrejurări:
a) într-un mijloc de transport în comun;
b) în timpul nopții;
c) de o persoană mascată, deghizată sau travestită;
d) prin efracție, escaladare sau prin folosirea fără drept a unei chei adevărate ori
a unei chei mincinoase;
e) prin scoaterea din funcțiune a sistemului de alarmă ori de supraveghere,
se pedepsește cu închisoarea de la unu la 5 ani.
(2) Dacă furtul a fost săvârșit în următoarele împrejurări:
a) asupra unui bun care face parte din patrimoniul cultural;
b) prin violare de domiciliu sau sediu profesional;
c) de o persoană având asupra sa o armă,
pedeapsa este închisoarea de la 2 la 7 ani.
(3) Furtul privind următoarele categorii de bunuri:
a) țiței, gazolină, condensat, etan lichid, benzină, motorină, alte produse petroliere
sau gaze naturale din conducte, depozite, cisterne ori vagoane-cisternă;
b) componente ale sistemelor de irigații;
c) componente ale rețelelor electrice;
d) un dispozitiv ori un sistem de semnalizare, alarmare ori alertare în caz de
incendiu sau alte situații de urgență publică;
e) un mijloc de transport sau orice alt mijloc de intervenție la incendiu, la accidente
de cale ferată, rutiere, navale sau aeriene ori în caz de dezastru;
f) instalații de siguranță și dirijare a traficului feroviar, rutier, naval, aerian și
componente ale acestora, precum și componente ale mijloacelor de transport aferente;
g) bunuri prin însușirea cărora se pune în pericol siguranța traficului și a
persoanelor pe drumurile publice;
h) cabluri, linii, echipamente și instalații de telecomunicații, radiocomunicații,
precum și componente de comunicații,
se pedepsește cu închisoarea de la 3 la 10 ani.

Furtul în scop de folosință

Art. 230. — (1) Furtul care are ca obiect un vehicul, săvârșit în scopul de a-l folosi
pe nedrept, se sancționează cu pedeapsa prevăzută în art. 228 sau art. 229, după
caz, ale cărei limite speciale se reduc cu o treime.
(2) Cu pedeapsa prevăzută în alin. (1) se sancționează folosirea fără drept a unui
terminal de comunicații al altuia sau folosirea unui terminal de comunicații racordat fără
drept la o rețea, dacă s-a produs o pagubă.

Pedepsirea unor furturi
la plângerea prealabilă

Art. 231. — Faptele prevăzute în prezentul capitol, săvârșite între membrii de
familie, de către un minor în paguba tutorelui ori de către cel care locuiește împreună
cu persoana vătămată sau este găzduit de aceasta, se pedepsesc numai la plângerea
prealabilă a persoanei vătămate.

Sancționarea tentativei

Art. 232. — Tentativa la infracțiunile prevăzute în prezentul capitol se pedepsește.
CAPITOLUL II
Tâlhăria și pirateria

Tâlhăria

Art. 233. — Furtul săvârșit prin întrebuințarea de violențe sau amenințări ori prin
punerea victimei în stare de inconștiență sau neputință de a se apăra, precum și furtul
urmat de întrebuințarea unor astfel de mijloace pentru păstrarea bunului furat sau
pentru înlăturarea urmelor infracțiunii ori pentru ca făptuitorul să-și asigure scăparea
se pedepsesc cu închisoarea de la 2 la 7 ani și interzicerea exercitării unor drepturi.

Tâlhăria calificată

Art. 234. — (1) Tâlhăria săvârșită în următoarele împrejurări:
a) prin folosirea unei arme ori substanțe explozive, narcotice sau paralizante;
b) prin simularea de calități oficiale;
c) de o persoană mascată, deghizată sau travestită;
d) în timpul nopții;
e) într-un mijloc de transport sau asupra unui mijloc de transport;
f) prin violare de domiciliu sau sediu profesional,
se pedepsește cu închisoarea de la 3 la 10 ani și interzicerea exercitării unor drepturi.
(2) Tâlhăria săvârșită în condițiile art. 229 alin. (3) se pedepsește cu închisoarea
de la 5 la 12 ani.
(3) Cu aceeași pedeapsă se sancționează tâlhăria care a avut ca urmare
vătămarea corporală.

44

MONITORUL OFICIAL AL ROMÂNIEI, PARTEA I, Nr. 510/24.VII.2009

Pirateria

Art. 235. — (1) Furtul comis, prin violență sau amenințare, de către o persoană
care face parte din echipajul sau din pasagerii unei nave aflate în marea liberă, al
bunurilor ce se găsesc pe acel vas sau pe o altă navă, se pedepsește cu închisoarea
de la 3 la 15 ani și interzicerea exercitării unor drepturi.
(2) Cu pedeapsa prevăzută în alin. (1) se sancționează și capturarea unei nave
aflate în marea liberă sau faptul de a provoca, prin orice mijloc, naufragiul ori eșuarea
acesteia, în scopul de a-și însuși încărcătura ei sau de a tâlhări persoanele aflate la
bord.
(3) Dacă pirateria a avut ca urmare vătămarea corporală, pedeapsa este
închisoarea de la 5 la 15 ani și interzicerea exercitării unor drepturi.
(4) Există piraterie și dacă fapta s-a comis pe o aeronavă sau între aeronave și
nave.

Tâlhăria sau pirateria urmată
de moartea victimei

Art. 236. — Dacă faptele prevăzute în art. 233—235 au avut ca urmare moartea
victimei, pedeapsa este închisoarea de la 7 la 18 ani și interzicerea exercitării unor
drepturi.

Sancționarea tentativei

Art. 237. — Tentativa la infracțiunile prevăzute în art. 233—235 se pedepsește.
CAPITOLUL III
Infracțiuni contra patrimoniului prin nesocotirea încrederii

Abuzul de încredere

Art. 238. — (1) Însușirea, dispunerea sau folosirea, pe nedrept, a unui bun mobil
al altuia, de către cel căruia i-a fost încredințat în baza unui titlu și cu un anumit scop,
ori refuzul de a-l restitui se pedepsește cu închisoare de la 3 luni la 2 ani sau cu
amendă.
(2) Acțiunea penală se pune în mișcare la plângerea prealabilă a persoanei
vătămate.

Abuzul de încredere
prin fraudarea creditorilor

Art. 239. — (1) Fapta debitorului de a înstrăina, ascunde, deteriora sau distruge,
în tot sau în parte, valori ori bunuri din patrimoniul său ori de a invoca acte sau datorii
fictive în scopul fraudării creditorilor se pedepsește cu închisoare de la 6 luni la 3 ani
sau cu amendă.
(2) Cu aceeași pedeapsă se sancționează fapta persoanei care, știind că nu va
putea plăti, achiziționează bunuri ori servicii producând o pagubă creditorului.
(3) Acțiunea penală se pune în mișcare la plângerea prealabilă a persoanei
vătămate.

Bancruta simplă

Art. 240. — (1) Neintroducerea sau introducerea tardivă, de către debitorul
persoană fizică ori de reprezentantul legal al persoanei juridice debitoare, a cererii de
deschidere a procedurii insolvenței, într-un termen care depășește cu mai mult de
6 luni termenul prevăzut de lege de la apariția stării de insolvență, se pedepsește cu
închisoare de la 3 luni la un an sau cu amendă.
(2) Acțiunea penală se pune în mișcare la plângerea prealabilă a persoanei
vătămate.

Bancruta frauduloasă

Art. 241. — (1) Fapta persoanei care, în frauda creditorilor:
a) falsifică, sustrage sau distruge evidențele debitorului ori ascunde o parte din
activul averii acestuia;
b) înfățișează datorii inexistente sau prezintă în registrele debitorului, în alt act sau
în situația financiară sume nedatorate;
c) înstrăinează, în caz de insolvență a debitorului, o parte din active
se pedepsește cu închisoarea de la 6 luni la 5 ani.
(2) Acțiunea penală se pune în mișcare la plângerea prealabilă a persoanei
vătămate.

Gestiunea frauduloasă

Art. 242. — (1) Pricinuirea de pagube unei persoane, cu ocazia administrării sau
conservării bunurilor acesteia, de către cel care are ori trebuie să aibă grija
administrării sau conservării acelor bunuri se pedepsește cu închisoare de la 6 luni la
3 ani sau cu amendă.
(2) Când fapta prevăzută în alin. (1) a fost săvârșită de administratorul judiciar, de
lichidatorul averii debitorului sau de un reprezentant sau prepus al acestora, pedeapsa
este închisoarea de la unu la 5 ani.
(3) Faptele prevăzute în alin. (1) și alin. (2) săvârșite în scopul de a dobândi un folos
patrimonial se pedepsesc cu închisoarea de la 2 la 7 ani.
(4) Acțiunea penală se pune în mișcare la plângerea prealabilă a persoanei
vătămate.

MONITORUL OFICIAL AL ROMÂNIEI, PARTEA I, Nr. 510/24.VII.2009

45

Însușirea bunului găsit sau ajuns
din eroare la făptuitor

Art. 243. — (1) Fapta de a nu preda în termen de 10 zile un bun găsit autorităților
sau celui care l-a pierdut sau de a dispune de acel bun ca de al său se pedepsește
cu închisoare de la o lună la 3 luni sau cu amendă.
(2) Cu aceeași pedeapsă se sancționează și însușirea pe nedrept a unui bun mobil
ce aparține altuia, ajuns din eroare sau în mod fortuit în posesia făptuitorului, sau
nepredarea acestuia în termen de 10 zile din momentul în care a cunoscut că bunul
nu îi aparține.
(3) Împăcarea înlătură răspunderea penală.

Înșelăciunea

Art. 244. — (1) Inducerea în eroare a unei persoane prin prezentarea ca adevărată
a unei fapte mincinoase sau ca mincinoasă a unei fapte adevărate, în scopul de a
obține pentru sine sau pentru altul un folos patrimonial injust și dacă s-a pricinuit o
pagubă, se pedepsește cu închisoarea de la 6 luni la 3 ani.
(2) Înșelăciunea săvârșită prin folosirea de nume sau calități mincinoase ori de alte
mijloace frauduloase se pedepsește cu închisoarea de la unu la 5 ani. Dacă mijlocul
fraudulos constituie prin el însuși o infracțiune, se aplică regulile privind concursul de
infracțiuni.
(3) Împăcarea înlătură răspunderea penală.

Înșelăciunea privind asigurările

Art. 245. — (1) Distrugerea, degradarea, aducerea în stare de neîntrebuințare,
ascunderea sau înstrăinarea unui bun asigurat împotriva distrugerii, degradării, uzurii,
pierderii sau furtului, în scopul de a obține, pentru sine sau pentru altul, suma
asigurată, se pedepsește cu închisoarea de la unu la 5 ani.
(2) Fapta persoanei care, în scopul prevăzut în alin. (1), simulează, își cauzează
sau agravează leziuni sau vătămări corporale produse de un risc asigurat se
pedepsește cu închisoare de la 6 luni la 3 ani sau cu amendă.
(3) Împăcarea înlătură răspunderea penală.

Deturnarea licitațiilor publice

Art. 246. — Fapta de a îndepărta, prin constrângere sau corupere, un participant
de la o licitație publică ori înțelegerea între participanți pentru a denatura prețul de
adjudecare se pedepsește cu închisoarea de la unu la 5 ani.

Exploatarea patrimonială
a unei persoane vulnerabile

Art. 247. — (1) Fapta creditorului care, cu ocazia dării cu împrumut de bani sau
bunuri, profitând de starea de vădită vulnerabilitate a debitorului, datorată vârstei, stării
de sănătate, infirmității ori relației de dependență în care debitorul se află față de el,
îl face să constituie sau să transmită, pentru sine sau pentru altul, un drept real ori de
creanță de valoare vădit disproporționată față de această prestație se pedepsește cu
închisoarea de la unu la 5 ani.
(2) Punerea unei persoane în stare de vădită vulnerabilitate prin provocarea unei
intoxicații cu alcool sau cu substanțe psihoactive în scopul de a o determina să
consimtă la constituirea sau transmiterea unui drept real ori de creanță sau să renunțe
la un drept, dacă s-a produs o pagubă, se pedepsește cu închisoarea de la 2 la 7 ani.

Sancționarea tentativei

Art. 248. — Tentativa la infracțiunile prevăzute în art. 239 alin. (1), art. 241 și
art. 244—247 se pedepsește.
CAPITOLUL IV

Fraude comise prin sisteme informatice și mijloace de plată electronice
Frauda informatică

Art. 249. — Introducerea, modificarea sau ștergerea de date informatice,
restricționarea accesului la aceste date ori împiedicarea în orice mod a funcționării
unui sistem informatic, în scopul de a obține un beneficiu material pentru sine sau
pentru altul, dacă s-a cauzat o pagubă unei persoane, se pedepsește cu închisoarea
de la 2 la 7 ani.

Efectuarea de operațiuni financiare
în mod fraudulos

Art. 250. — (1) Efectuarea unei operațiuni de retragere de numerar, încărcare sau
descărcare a unui instrument de monedă electronică ori de transfer de fonduri, prin
utilizarea, fără consimțământul titularului, a unui instrument de plată electronică sau
a datelor de identificare care permit utilizarea acestuia, se pedepsește cu închisoarea
de la 2 la 7 ani.
(2) Cu aceeași pedeapsă se sancționează efectuarea uneia dintre operațiunile
prevăzute în alin. (1), prin utilizarea neautorizată a oricăror date de identificare sau prin
utilizarea de date de identificare fictive.
(3) Transmiterea neautorizată către altă persoană a oricăror date de identificare,
în vederea efectuării uneia dintre operațiunile prevăzute în alin. (1), se pedepsește cu
închisoarea de la unu la 5 ani.

46

MONITORUL OFICIAL AL ROMÂNIEI, PARTEA I, Nr. 510/24.VII.2009

Acceptarea operațiunilor
financiare efectuate în mod
fraudulos

Sancționarea tentativei

Art. 251. — (1) Acceptarea unei operațiuni de retragere de numerar, încărcare sau
descărcare a unui instrument de monedă electronică ori de transfer de fonduri,
cunoscând că este efectuată prin folosirea unui instrument de plată electronică
falsificat sau utilizat fără consimțământul titularului său, se pedepsește cu închisoarea
de la unu la 5 ani.
(2) Cu aceeași pedeapsă se sancționează acceptarea uneia dintre operațiunile
prevăzute în alin. (1), cunoscând că este efectuată prin utilizarea neautorizată a
oricăror date de identificare sau prin utilizarea de date de identificare fictive.
Art. 252. — Tentativa la infracțiunile prevăzute în prezentul capitol se pedepsește.
CAPITOLUL V
Distrugerea și tulburarea de posesie

Distrugerea

Art. 253. — (1) Distrugerea, degradarea sau aducerea în stare de neîntrebuințare
a unui bun aparținând altuia ori împiedicarea luării măsurilor de conservare sau de
salvare a unui astfel de bun, precum și înlăturarea măsurilor luate se pedepsesc cu
închisoare de la 3 luni la 2 ani sau cu amendă.
(2) Distrugerea unui înscris sub semnătură privată, care aparține în tot sau în parte
altei persoane și servește la dovedirea unui drept de natură patrimonială, dacă prin
aceasta s-a produs o pagubă, se pedepsește cu închisoare de la 6 luni la 3 ani sau
cu amendă.
(3) Dacă fapta prevăzută în alin. (1) privește bunuri care fac parte din patrimoniul
cultural, pedeapsa este închisoarea de la unu la 5 ani.
(4) Distrugerea, degradarea sau aducerea în stare de neîntrebuințare a unui bun,
săvârșită prin incendiere, explozie ori prin orice alt asemenea mijloc și dacă este de
natură să pună în pericol alte persoane sau bunuri, se pedepsește cu închisoarea de
la 2 la 7 ani.
(5) Dispozițiile prevăzute în alin. (3) și alin. (4) se aplică chiar dacă bunul aparține
făptuitorului.
(6) Pentru faptele prevăzute în alin. (1) și alin. (2) acțiunea penală se pune în
mișcare la plângerea prealabilă a persoanei vătămate.
(7) Tentativa faptelor prevăzute în alin. (3) și alin. (4) se pedepsește.

Distrugerea calificată

Art. 254. — (1) Dacă faptele prevăzute în art. 253 au avut ca urmare un dezastru,
pedeapsa este închisoarea de la 7 la 15 ani și interzicerea exercitării unor drepturi.
(2) Dezastrul constă în distrugerea sau degradarea unor bunuri imobile ori a unor
lucrări, echipamente, instalații sau componente ale acestora și care a avut ca urmare
moartea sau vătămarea corporală a două sau mai multor persoane.

Distrugerea din culpă

Art. 255. — (1) Distrugerea, degradarea ori aducerea în stare de neîntrebuințare,
din culpă, a unui bun, chiar dacă acesta aparține făptuitorului, în cazul în care fapta
este săvârșită prin incendiere, explozie sau prin orice alt asemenea mijloc și dacă
este de natură să pună în pericol alte persoane sau bunuri, se pedepsește cu
închisoare de la 3 luni la un an sau cu amendă.
(2) Dacă faptele au avut ca urmare un dezastru, pedeapsa este închisoarea de la
5 la 12 ani.

Tulburarea de posesie

Art. 256. — (1) Ocuparea, în întregime sau în parte, fără drept, prin violență sau
amenințare ori prin desființarea sau strămutarea semnelor de hotar, a unui imobil aflat
în posesia altuia se pedepsește cu închisoare de la unu la 5 ani sau cu amendă.
(2) Acțiunea penală se pune în mișcare la plângerea prealabilă a persoanei
vătămate.

TITLUL III
Infracțiuni privind autoritatea și frontiera de stat
CAPITOLUL I
Infracțiuni contra autorității
Ultrajul

Art. 257. — (1) Amenințarea săvârșită nemijlocit sau prin mijloace de comunicare
directă, lovirea sau alte violențe, vătămarea corporală, lovirile sau vătămările
cauzatoare de moarte ori omorul săvârșite împotriva unui funcționar public care
îndeplinește o funcție ce implică exercițiul autorității de stat, aflat în exercitarea
atribuțiilor de serviciu sau în legătură cu exercitarea acestor atribuții, se sancționează
cu pedeapsa prevăzută de lege pentru acea infracțiune, ale cărei limite speciale se
majorează cu o treime.

MONITORUL OFICIAL AL ROMÂNIEI, PARTEA I, Nr. 510/24.VII.2009

47

(2) Săvârșirea unei infracțiuni împotriva unui funcționar public care îndeplinește o
funcție ce implică exercițiul autorității de stat ori asupra bunurilor acestuia, în scop de
intimidare sau de răzbunare, în legătură cu exercitarea atribuțiilor de serviciu, se
sancționează cu pedeapsa prevăzută de lege pentru acea infracțiune, ale cărei limite
speciale se majorează cu o treime.
(3) Cu aceeași pedeapsă se sancționează faptele comise în condițiile alin. (2),
dacă privesc un membru de familie al funcționarului public.
(4) Faptele prevăzute în alin. (1)—(3), comise asupra unui polițist sau jandarm,
aflat în exercitarea atribuțiilor de serviciu sau în legătură cu exercitarea acestor
atribuții, se sancționează cu pedeapsa prevăzută de lege pentru acea infracțiune, ale
cărei limite se majorează cu jumătate.
Uzurparea de calități oficiale

Art. 258. — (1) Folosirea fără drept a unei calități oficiale care implică exercițiul
autorității de stat, însoțită sau urmată de îndeplinirea vreunui act legat de acea calitate,
se pedepsește cu închisoare de la 6 luni la 3 ani sau cu amendă.
(2) Cu aceeași pedeapsă se sancționează fapta funcționarului public care continuă
să exercite o funcție ce implică exercițiul autorității de stat, după ce a pierdut acest
drept conform legii.
(3) Dacă faptele prevăzute în alin. (1) sau alin. (2) au fost săvârșite de o persoană
care poartă, fără drept, uniforme sau semne distinctive ale unei autorități publice,
pedeapsa este închisoarea de la unu la 5 ani.

Sustragerea sau distrugerea
de înscrisuri

Art. 259. — (1) Sustragerea ori distrugerea unui înscris care se află în păstrarea
ori în deținerea unei persoane dintre cele prevăzute în art. 176 sau art. 175 alin. (2)
se pedepsește cu închisoarea de la unu la 5 ani.
(2) Dacă fapta este săvârșită de un funcționar public în exercitarea atribuțiilor de
serviciu, limitele speciale ale pedepsei se majorează cu o treime.
(3) Tentativa se pedepsește.

Ruperea de sigilii

Art. 260. — (1) Înlăturarea ori distrugerea unui sigiliu legal aplicat se pedepsește
cu închisoare de la 3 luni la un an sau cu amendă.
(2) Dacă fapta a fost săvârșită de custode, pedeapsa este închisoarea de la 6 luni
la 2 ani sau amenda.

Sustragerea de sub sechestru

Art. 261. — (1) Sustragerea unui bun care este legal sechestrat se pedepsește cu
închisoare de la 3 luni la un an sau cu amendă.
(2) Dacă fapta a fost săvârșită de custode, pedeapsa este închisoarea de la 6 luni
la 2 ani sau amenda.
CAPITOLUL II
Infracțiuni privind frontiera de stat

Trecerea frauduloasă a frontierei
de stat

Art. 262. — (1) Intrarea sau ieșirea din țară prin trecerea ilegală a frontierei de stat
a României se pedepsește cu închisoare de la 6 luni la 3 ani sau cu amendă.
(2) Dacă fapta prevăzută în alin. (1) a fost săvârșită:
a) în scopul sustragerii de la tragerea la răspundere penală sau de la executarea
unei pedepse ori a unei măsuri educative, privative de libertate;
b) de către un străin declarat indezirabil ori căruia i-a fost interzis în orice mod
dreptul de intrare sau de ședere în țară,
pedeapsa este închisoarea de la unu la 5 ani.
(3) Tentativa se pedepsește.
(4) Fapta prevăzută în alin. (1), săvârșită de o victimă a traficului de persoane sau
de minori, nu se pedepsește.

Traficul de migranți

Art. 263. — (1) Racolarea, îndrumarea, călăuzirea, transportarea, transferarea sau
adăpostirea unei persoane, în scopul trecerii frauduloase a frontierei de stat a
României, se pedepsește cu închisoarea de la 2 la 7 ani.
(2) Când fapta a fost săvârșită:
a) în scopul de a obține, direct sau indirect, un folos patrimonial;
b) prin mijloace care pun în pericol viața, integritatea sau sănătatea migrantului;
c) prin supunerea migrantului la tratamente inumane sau degradante,
pedeapsa este închisoarea de la 3 la 10 ani și interzicerea exercitării unor drepturi.
(3) Tentativa se pedepsește.

Facilitarea șederii ilegale în România

Art. 264. — (1) Fapta persoanei care facilitează, prin orice mijloace, rămânerea
ilegală pe teritoriul României a unei persoane, victimă a unei infracțiuni de trafic de
persoane, de minori sau de migranți, care nu are cetățenia română și nici domiciliul
în România, se pedepsește cu închisoarea de la unu la 5 ani și interzicerea exercitării
unor drepturi. Dacă mijlocul folosit constituie prin el însuși o infracțiune, se aplică
regulile privind concursul de infracțiuni.

48

MONITORUL OFICIAL AL ROMÂNIEI, PARTEA I, Nr. 510/24.VII.2009
(2) Când fapta a fost săvârșită:
a) în scopul de a obține, direct sau indirect, un folos patrimonial;
b) de către un funcționar public aflat în exercitarea atribuțiilor de serviciu,
pedeapsa este închisoarea de la 2 la 7 ani și interzicerea exercitării unor drepturi.
(3) Când faptele prevăzute în alin. (1) și alin. (2) sunt săvârșite cu privire la un alt
străin aflat ilegal pe teritoriul României, limitele speciale ale pedepsei se reduc cu o
treime.

Sustragerea de la măsurile
de îndepărtare de pe
teritoriul României

Art. 265. — Sustragerea de la executarea obligațiilor instituite de autoritățile
competente, de către străinul față de care s-a dispus măsura îndepărtării de pe
teritoriul României ori a fost dispusă interzicerea dreptului de ședere, se pedepsește
cu închisoare de la 3 luni la 2 ani sau cu amendă.

TITLUL IV
Infracțiuni contra înfăptuirii justiției
Nedenunțarea

Art. 266. — (1) Fapta persoanei care, luând cunoștință de comiterea unei fapte
prevăzute de legea penală contra vieții sau care a avut ca urmare moartea unei
persoane, nu înștiințează de îndată autoritățile se pedepsește cu închisoare de la
6 luni la 2 ani sau cu amendă.
(2) Nedenunțarea săvârșită de un membru de familie nu se pedepsește.
(3) Nu se pedepsește persoana care, înainte de punerea în mișcare a acțiunii
penale împotriva unei persoane pentru săvârșirea faptei nedenunțate, încunoștințează
autoritățile competente despre aceasta sau care, chiar după punerea în mișcare a
acțiunii penale, a înlesnit tragerea la răspundere penală a autorului sau a
participanților.

Omisiunea sesizării

Art. 267. — (1) Funcționarul public care, luând cunoștință de săvârșirea unei fapte
prevăzute de legea penală în legătură cu serviciul în cadrul căruia își îndeplinește
sarcinile, omite sesizarea de îndată a organelor de urmărire penală se pedepsește cu
închisoare de la 3 luni la 3 ani sau cu amendă.
(2) Când fapta este săvârșită din culpă, pedeapsa este închisoarea de la 3 luni la
un an sau amenda.

Inducerea în eroare a organelor
judiciare

Art. 268. — (1) Sesizarea penală, făcută prin denunț sau plângere, cu privire la
existența unei fapte prevăzute de legea penală ori în legătură cu săvârșirea unei
asemenea fapte de către o anumită persoană, cunoscând că aceasta este nereală, se
pedepsește cu închisoare de la 6 luni la 3 ani sau cu amendă.
(2) Producerea sau ticluirea de probe nereale, în scopul de a dovedi existența unei
fapte prevăzute de legea penală ori săvârșirea acesteia de către o anumită persoană,
se pedepsește cu închisoarea de la unu la 5 ani.
(3) Nu se pedepsește persoana care a săvârșit inducerea în eroare a organelor
judiciare, dacă declară, înainte de reținerea, arestarea sau de punerea în mișcare a
acțiunii penale împotriva celui față de care s-a făcut denunțul sau plângerea ori s-au
produs probele, că denunțul, plângerea sau probele sunt nereale.

Favorizarea făptuitorului

Art. 269. — (1) Ajutorul dat făptuitorului în scopul împiedicării sau îngreunării
cercetărilor într-o cauză penală, tragerii la răspundere penală, executării unei pedepse
sau măsuri privative de libertate se pedepsește cu închisoare de la unu la 5 ani sau
cu amendă.
(2) Pedeapsa aplicată favorizatorului nu poate fi mai mare decât pedeapsa
prevăzută de lege pentru fapta săvârșită de autor.
(3) Favorizarea săvârșită de un membru de familie nu se pedepsește.

Tăinuirea

Art. 270. — (1) Primirea, dobândirea, transformarea ori înlesnirea valorificării unui
bun, de către o persoană care fie a cunoscut, fie a prevăzut din împrejurările concrete
că acesta provine din săvârșirea unei fapte prevăzute de legea penală, chiar fără a
cunoaște natura acesteia, se pedepsește cu închisoare de la unu la 5 ani sau cu
amendă.
(2) Pedeapsa aplicată tăinuitorului nu poate fi mai mare decât pedeapsa prevăzută
de lege pentru fapta săvârșită de autor.
(3) Tăinuirea săvârșită de un membru de familie nu se pedepsește.

Obstrucționarea justiției

Art. 271. — (1) Persoana care, fiind avertizată asupra consecințelor faptei sale:
a) împiedică, fără drept, organul de urmărire sau instanța să efectueze, în condițiile
legii, un act procedural;
b) refuză să pună la dispoziția organului de urmărire penală, instanței sau
judecătorului sindic, în tot sau în parte, datele, informațiile, înscrisurile sau bunurile

MONITORUL OFICIAL AL ROMÂNIEI, PARTEA I, Nr. 510/24.VII.2009

49

deținute, care i-au fost solicitate în mod explicit, în condițiile legii, în vederea
soluționării unei cauze,
se pedepsește cu închisoare de la 3 luni la un an sau cu amendă.
(2) Dispozițiile alin. (1) nu se aplică în cazul persoanei urmărite sau judecate pentru
infracțiunea care formează obiectul procesului penal.
Influențarea declarațiilor

Art. 272. — (1) Încercarea de a determina sau determinarea unei persoane,
indiferent de calitatea acesteia, prin corupere, prin constrângere ori prin altă faptă cu
efect vădit intimidant, săvârșită asupra sa ori asupra unui membru de familie al
acesteia, să nu sesizeze organele de urmărire penală, să nu dea declarații, să își
retragă declarațiile, să dea declarații mincinoase ori să nu prezinte probe, într-o cauză
penală, civilă sau în orice altă procedură judiciară, se pedepsește cu închisoarea de
la unu la 5 ani. Dacă actul de intimidare sau corupere constituie prin el însuși o
infracțiune, se aplică regulile privind concursul de infracțiuni.
(2) Nu constituie infracțiune înțelegerea patrimonială dintre infractor și persoana
vătămată, intervenită în cazul infracțiunilor pentru care acțiunea penală se pune în
mișcare la plângere prealabilă sau pentru care intervine împăcarea.

Mărturia mincinoasă

Art. 273. — (1) Fapta martorului care, într-o cauză penală, civilă sau în orice altă
procedură în care se ascultă martori, face afirmații mincinoase ori nu spune tot ce știe
în legătură cu faptele sau împrejurările esențiale cu privire la care este întrebat se
pedepsește cu închisoare de la 6 luni la 3 ani sau cu amendă.
(2) Mărturia mincinoasă săvârșită:
a) de un martor cu identitate protejată ori aflat în Programul de protecție a
martorilor;
b) de un investigator sub acoperire;
c) de o persoană care întocmește un raport de expertiză ori de un interpret;
d) în legătură cu o faptă pentru care legea prevede pedeapsa detențiunii pe viață
ori închisoarea de 10 ani sau mai mare
se pedepsește cu închisoarea de la unu la 5 ani.
(3) Autorul nu se pedepsește dacă își retrage mărturia, în cauzele penale înainte
de reținere, arestare sau de punerea în mișcare a acțiunii penale ori în alte cauze
înainte de a se fi pronunțat o hotărâre sau de a se fi dat o altă soluție, ca urmare a
mărturiei mincinoase.

Răzbunarea pentru ajutorul
dat justiției

Art. 274. — Săvârșirea unei infracțiuni împotriva unei persoane ori a unui membru
de familie al acesteia, pe motiv că a sesizat organele de urmărire penală, a dat
declarații ori a prezentat probe într-o cauză penală, civilă sau în orice altă procedură
dintre cele prevăzute în art. 273, se sancționează cu pedeapsa prevăzută de lege
pentru acea infracțiune, ale cărei limite speciale se majorează cu o treime.

Sustragerea sau distrugerea
de probe ori de înscrisuri

Art. 275. — (1) Sustragerea, distrugerea, reținerea, ascunderea ori alterarea de
mijloace materiale de probă sau de înscrisuri, în scopul de a împiedica aflarea
adevărului într-o procedură judiciară, se pedepsește cu închisoarea de la 6 luni la
5 ani.
(2) Cu aceeași pedeapsă se sancționează împiedicarea, în orice alt mod, ca un
înscris necesar soluționării unei cauze, emis de către un organ judiciar sau adresat
acestuia, să ajungă la destinatar.

Presiuni asupra justiției

Art. 276. — Fapta persoanei care, pe durata unei proceduri judiciare în curs, face
declarații publice nereale referitoare la săvârșirea, de către judecător sau de organele
de urmărire penală, a unei infracțiuni sau a unei abateri disciplinare grave legate de
instrumentarea respectivei cauze, în scopul de a le influența sau intimida, se
pedepsește cu închisoare de la 3 luni la un an sau cu amendă.

Compromiterea intereselor justiției

Art. 277. — (1) Divulgarea, fără drept, de informații confidențiale privind data,
timpul, locul, modul sau mijloacele prin care urmează să se administreze o probă, de
către un magistrat sau un alt funcționar public care a luat cunoștință de acestea în
virtutea funcției, dacă prin aceasta poate fi îngreunată sau împiedicată urmărirea
penală, se pedepsește cu închisoare de la 3 luni la 2 ani sau cu amendă.
(2) Dezvăluirea, fără drept, de mijloace de probă sau de înscrisuri oficiale dintr-o
cauză penală, înainte de a se dispune o soluție de netrimitere în judecată ori de
soluționare definitivă a cauzei, de către un funcționar public care a luat cunoștință de
acestea în virtutea funcției, se pedepsește cu închisoare de la o lună la un an sau cu
amendă.
(3) Dezvăluirea, fără drept, de informații dintr-o cauză penală, de către un martor,
expert sau interpret, atunci când această interdicție este impusă de legea de
procedură penală, se pedepsește cu închisoare de la o lună la un an sau cu amendă.

50

MONITORUL OFICIAL AL ROMÂNIEI, PARTEA I, Nr. 510/24.VII.2009
(4) Nu constituie infracțiune fapta prin care sunt divulgate ori dezvăluite acte sau
activități vădit ilegale comise de autorități într-o cauză penală.

Încălcarea solemnității ședinței

Art. 278. — Întrebuințarea de cuvinte ori gesturi jignitoare sau obscene, de natură
să perturbe activitatea instanței, de către o persoană care participă sau asistă la o
procedură care se desfășoară în fața instanței, se pedepsește cu închisoare de la
o lună la 3 luni sau cu amendă.

Ultrajul judiciar

Art. 279. — (1) Amenințarea, lovirea sau alte violențe, vătămarea corporală, lovirile
sau vătămările cauzatoare de moarte ori omorul, săvârșite împotriva unui judecător
sau procuror aflat în exercitarea atribuțiilor de serviciu, se sancționează cu pedeapsa
prevăzută de lege pentru acea infracțiune, ale cărei limite speciale se majorează cu
jumătate.
(2) Săvârșirea unei infracțiuni împotriva unui judecător sau procuror ori împotriva
bunurilor acestuia, în scop de intimidare sau de răzbunare, în legătură cu exercitarea
atribuțiilor de serviciu, se sancționează cu pedeapsa prevăzută de lege pentru acea
infracțiune, ale cărei limite speciale se majorează cu jumătate.
(3) Cu aceeași pedeapsă se sancționează faptele comise în condițiile alin. (2),
dacă privesc un membru de familie al judecătorului sau al procurorului.
(4) Dispozițiile alin. (1)—(3) se aplică în mod corespunzător și faptelor comise
împotriva unui avocat în legătură cu exercitarea profesiei.

Cercetarea abuzivă

Art. 280. — (1) Întrebuințarea de promisiuni, amenințări sau violențe împotriva unei
persoane urmărite sau judecate într-o cauză penală, de către un organ de cercetare
penală, un procuror sau un judecător, pentru a o determina să dea ori să nu dea
declarații, să dea declarații mincinoase ori să își retragă declarațiile, se pedepsește cu
închisoarea de la 2 la 7 ani și interzicerea exercitării dreptului de a ocupa o funcție
publică.
(2) Cu aceeași pedeapsă se sancționează producerea, falsificarea ori ticluirea de
probe nereale de către un organ de cercetare penală, un procuror sau un judecător.

Supunerea la rele tratamente

Art. 281. — (1) Supunerea unei persoane la executarea unei pedepse, măsuri de
siguranță sau educative în alt mod decât cel prevăzut de dispozițiile legale se
pedepsește cu închisoarea de la 6 luni la 3 ani și interzicerea exercitării dreptului de
a ocupa o funcție publică.
(2) Supunerea la tratamente degradante ori inumane a unei persoane aflate în
stare de reținere, deținere ori în executarea unei măsuri de siguranță sau educative,
privative de libertate, se pedepsește cu închisoarea de la unu la 5 ani și interzicerea
exercitării dreptului de a ocupa o funcție publică.

Tortura

Art. 282. — (1) Fapta funcționarului public care îndeplinește o funcție ce implică
exercițiul autorității de stat sau a altei persoane care acționează la instigarea sau cu
consimțământul expres ori tacit al acestuia de a provoca unei persoane puternice
suferințe fizice ori psihice:
a) în scopul obținerii de la această persoană sau de la o terță persoană informații
sau declarații;
b) în scopul pedepsirii ei pentru un act pe care aceasta sau o terță persoană l-a
comis ori este bănuită că l-a comis;
c) în scopul de a o intimida sau de a face presiuni asupra ei ori de a intimida sau
a face presiuni asupra unei terțe persoane;
d) pe un motiv bazat pe orice formă de discriminare,
se pedepsește cu închisoarea de la 2 la 7 ani și interzicerea exercitării unor drepturi.
(2) Dacă fapta prevăzută în alin. (1) a avut ca urmare o vătămare corporală,
pedeapsa este închisoarea de la 3 la 10 ani și interzicerea exercitării unor drepturi.
(3) Tortura ce a avut ca urmare moartea victimei se pedepsește cu închisoarea de
la 15 la 25 de ani și interzicerea exercitării unor drepturi.
(4) Tentativa la infracțiunea prevăzută în alin. (1) se pedepsește.
(5) Nicio împrejurare excepțională, oricare ar fi ea, fie că este vorba de stare de
război sau de amenințări cu războiul, de instabilitate politică internă sau de orice altă
stare de excepție, nu poate fi invocată pentru a justifica tortura. De asemenea, nu
poate fi invocat ordinul superiorului ori al unei autorități publice.
(6) Nu constituie tortură durerea sau suferințele ce rezultă exclusiv din sancțiuni
legale și care sunt inerente acestor sancțiuni sau sunt ocazionate de ele.

Represiunea nedreaptă

Art. 283. — (1) Fapta de a pune în mișcare acțiunea penală, de a lua o măsură
preventivă neprivativă de libertate ori de a trimite în judecată o persoană, știind că
este nevinovată, se pedepsește cu închisoarea de la 3 luni la 3 ani și interzicerea
exercitării dreptului de a ocupa o funcție publică.

MONITORUL OFICIAL AL ROMÂNIEI, PARTEA I, Nr. 510/24.VII.2009

51

(2) Reținerea sau arestarea ori condamnarea unei persoane, știind că este
nevinovată, se pedepsește cu închisoarea de la 3 la 10 ani și interzicerea exercitării
dreptului de a ocupa o funcție publică.
Asistența și reprezentarea neloială

Art. 284. — (1) Fapta avocatului sau a reprezentantului unei persoane care, în
înțelegere frauduloasă cu o persoană cu interese contrare în aceeași cauză, în cadrul
unei proceduri judiciare sau notariale, vatămă interesele clientului sau ale persoanei
reprezentate se pedepsește cu închisoare de la 3 luni la un an sau cu amendă.
(2) Cu aceeași pedeapsă se sancționează înțelegerea frauduloasă dintre avocat
sau reprezentantul unei persoane și un terț interesat de soluția ce se va pronunța în
cauză, în scopul vătămării intereselor clientului sau ale persoanei reprezentate.
(3) Acțiunea penală se pune în mișcare la plângerea prealabilă a persoanei
vătămate.

Evadarea

Art. 285. — (1) Evadarea din starea legală de reținere sau de deținere se
pedepsește cu închisoarea de la 6 luni la 3 ani.
(2) Când evadarea este săvârșită prin folosire de violențe sau arme, pedeapsa
este închisoarea de la unu la 5 ani și interzicerea exercitării unor drepturi.
(3) Se consideră evadare:
a) neprezentarea nejustificată a persoanei condamnate la locul de deținere, la
expirarea perioadei în care s-a aflat legal în stare de libertate;
b) părăsirea, fără autorizare, de către persoana condamnată, a locului de muncă,
aflat în exteriorul locului de deținere.
(4) Pedeapsa aplicată pentru infracțiunea de evadare se adaugă la restul rămas
neexecutat din pedeapsă la data evadării.
(5) Tentativa la infracțiunile prevăzute în alin. (1) și alin. (2) se pedepsește.

Înlesnirea evadării

Art. 286. — (1) Înlesnirea prin orice mijloace a evadării se pedepsește cu
închisoarea de la unu la 5 ani.
(2) Înlesnirea evadării:
a) săvârșită prin folosire de violențe, arme, substanțe narcotice sau paralizante;
b) a două sau mai multor persoane în aceeași împrejurare;
c) unei persoane reținute sau arestate pentru o infracțiune sancționată de lege cu
pedeapsa detențiunii pe viață ori cu pedeapsa închisorii de 10 ani sau mai mare ori
condamnate la o astfel de pedeapsă
se sancționează cu închisoarea de la 2 la 7 ani și interzicerea exercitării unor drepturi.
(3) Dacă faptele prevăzute în alin. (1) și alin. (2) sunt săvârșite de o persoană care
avea îndatorirea de a-l păzi pe cel reținut sau deținut, limitele speciale ale pedepsei
se majorează cu o treime.
(4) Înlesnirea evadării, săvârșită din culpă, de către o persoană care avea
îndatorirea de a-l păzi pe cel care a evadat, se pedepsește cu închisoarea de la 3 luni
la 2 ani.
(5) Tentativa la infracțiunile prevăzute în alin. (1)—(3) se pedepsește.

Nerespectarea hotărârilor
judecătorești

Art. 287. — (1) Nerespectarea unei hotărâri judecătorești săvârșită prin:
a) împotrivirea la executare, prin opunerea de rezistență față de organul de
executare;
b) refuzul organului de executare de a pune în aplicare o hotărâre judecătorească,
prin care este obligat să îndeplinească un anumit act;
c) refuzul de a sprijini organul de executare în punerea în aplicare a hotărârii, de
către persoanele care au această obligație conform legii;
d) neexecutarea hotărârii judecătorești prin care s-a dispus reintegrarea în muncă
a unui salariat;
e) neexecutarea hotărârii judecătorești privind plata salariilor în termen de 15 zile
de la data cererii de executare adresate angajatorului de către partea interesată;
f) nerespectarea hotărârilor judecătorești privind stabilirea, plata, actualizarea și
recalcularea pensiilor;
g) împiedicarea unei persoane de a folosi, în tot sau în parte, un imobil deținut în
baza unei hotărâri judecătorești, de către cel căruia îi este opozabilă hotărârea,
se pedepsește cu închisoare de la 3 luni la 2 ani sau cu amendă.
(2) În cazul faptelor prevăzute în lit. d)—g), acțiunea penală se pune în mișcare la
plângerea prealabilă a persoanei vătămate.

Neexecutarea sancțiunilor penale

Art. 288. — (1) Sustragerea de la executare ori neexecutarea conform legii a unei
pedepse complementare ori accesorii sau a măsurii de siguranță prevăzute în art. 108
lit. b) și lit. c), de către persoana fizică față de care s-au dispus aceste sancțiuni, se
pedepsește cu închisoare de la 3 luni la 2 ani sau cu amendă, dacă fapta nu constituie
o infracțiune mai gravă.

52

MONITORUL OFICIAL AL ROMÂNIEI, PARTEA I, Nr. 510/24.VII.2009
(2) Sustragerea de la executarea unei măsuri educative privative de libertate prin
părăsirea fără drept a centrului educativ sau a centrului de detenție ori prin
neprezentarea după expirarea perioadei în care s-a aflat legal în stare de libertate se
pedepsește cu închisoare de la 3 luni la un an sau cu amendă.
(3) Neexecutarea, de către mandatar sau administrator, a pedepselor
complementare aplicate unei persoane juridice dintre cele prevăzute în art. 141 se
pedepsește cu amendă.

TITLUL V
Infracțiuni de corupție și de serviciu
CAPITOLUL I
Infracțiuni de corupție
Luarea de mită

Art. 289. — (1) Fapta funcționarului public care, direct sau indirect, pentru sine sau
pentru altul, pretinde ori primește bani sau alte foloase care nu i se cuvin ori acceptă
promisiunea unor astfel de foloase, în legătură cu îndeplinirea, neîndeplinirea ori
întârzierea îndeplinirii unui act ce intră în îndatoririle sale de serviciu sau în legătură
cu îndeplinirea unui act contrar acestor îndatoriri, se pedepsește cu închisoarea de la
2 la 7 ani și interzicerea exercitării dreptului de a ocupa o funcție publică sau de a
exercita profesia sau activitatea în executarea căreia a săvârșit fapta.
(2) Fapta prevăzută în alin. (1), săvârșită de una dintre persoanele prevăzute în
art. 175 alin. (2), constituie infracțiune numai când este comisă în legătură cu
neîndeplinirea, întârzierea îndeplinirii unui act privitor la îndatoririle sale legale sau în
legătură cu efectuarea unui act contrar acestor îndatoriri.
(3) Banii, valorile sau orice alte bunuri primite sunt supuse confiscării, iar când
acestea nu se mai găsesc, se dispune confiscarea prin echivalent.

Darea de mită

Art. 290. — (1) Promisiunea, oferirea sau darea de bani ori alte foloase, în condițiile
arătate în art. 289, se pedepsește cu închisoarea de la 2 la 7 ani.
(2) Fapta prevăzută în alin. (1) nu constituie infracțiune atunci când mituitorul a
fost constrâns prin orice mijloace de către cel care a luat mita.
(3) Mituitorul nu se pedepsește dacă denunță fapta mai înainte ca organul de
urmărire penală să fi fost sesizat cu privire la aceasta.
(4) Banii, valorile sau orice alte bunuri date se restituie persoanei care le-a dat,
dacă acestea au fost date în cazul prevăzut în alin. (2) sau date după denunțul
prevăzut în alin. (3).
(5) Banii, valorile sau orice alte bunuri oferite sau date sunt supuse confiscării, iar
când acestea nu se mai găsesc, se dispune confiscarea prin echivalent.

Traficul de influență

Art. 291. — (1) Pretinderea, primirea ori acceptarea promisiunii de bani sau alte
foloase, direct sau indirect, pentru sine sau pentru altul, săvârșită de către o persoană
care are influență sau lasă să se creadă că are influență asupra unui funcționar public
și care promite că îl va determina pe acesta să îndeplinească, să nu îndeplinească,
să urgenteze ori să întârzie îndeplinirea unui act ce intră în îndatoririle sale de serviciu
sau să îndeplinească un act contrar acestor îndatoriri, se pedepsește cu închisoarea
de la 2 la 7 ani.
(2) Banii, valorile sau orice alte bunuri primite sunt supuse confiscării, iar când
acestea nu se mai găsesc, se dispune confiscarea prin echivalent.

Cumpărarea de influență

Art. 292. — (1) Promisiunea, oferirea sau darea de bani sau alte foloase, direct
sau indirect, unei persoane care are influență sau lasă să se creadă că are influență
asupra unui funcționar public, pentru a-l determina pe acesta să îndeplinească, să nu
îndeplinească, să urgenteze ori să întârzie îndeplinirea unui act ce intră în îndatoririle
sale de serviciu sau să îndeplinească un act contrar acestor îndatoriri, se pedepsește
cu închisoarea de la 2 la 7 ani și interzicerea exercitării unor drepturi.
(2) Făptuitorul nu se pedepsește dacă denunță fapta mai înainte ca organul de
urmărire penală să fi fost sesizat cu privire la aceasta.
(3) Banii, valorile sau orice alte bunuri se restituie persoanei care le-a dat, dacă au
fost date după denunțul prevăzut în alin. (2).
(4) Banii, valorile sau orice alte bunuri date sau oferite sunt supuse confiscării, iar
dacă acestea nu se mai găsesc, se dispune confiscarea prin echivalent.

MONITORUL OFICIAL AL ROMÂNIEI, PARTEA I, Nr. 510/24.VII.2009
Fapte săvârșite de către
membrii instanțelor de arbitraj sau
în legătură cu aceștia

53

Art. 293. — Dispozițiile art. 289 și art. 290 se aplică în mod corespunzător și
persoanelor care, pe baza unui acord de arbitraj, sunt chemate să pronunțe o hotărâre
cu privire la un litigiu ce le este dat spre soluționare de către părțile la acest acord,
indiferent dacă procedura arbitrală se desfășoară în baza legii române ori în baza unei
alte legi.

Fapte săvârșite de către funcționari
Art. 294. — Prevederile prezentului capitol se aplică în privința următoarelor
străini sau în legătură cu aceștia
persoane, dacă, prin tratatele internaționale la care România este parte, nu se dispune
altfel:
a) funcționarilor sau persoanelor care își desfășoară activitatea pe baza unui
contract de muncă ori altor persoane care exercită atribuții similare în cadrul unei
organizații publice internaționale la care România este parte;
b) membrilor adunărilor parlamentare ale organizațiilor internaționale la care
România este parte;
c) funcționarilor sau persoanelor care își desfășoară activitatea pe baza unui
contract de muncă ori altor persoane care exercită atribuții similare, în cadrul
Comunităților Europene;
d) persoanelor care exercită funcții juridice în cadrul instanțelor internaționale a
căror competență este acceptată de România, precum și funcționarilor de la grefele
acestor instanțe;
e) funcționarilor unui stat străin;
f) membrilor adunărilor parlamentare sau administrative ale unui stat străin.
CAPITOLUL II
Infracțiuni de serviciu
Delapidarea

Art. 295. — (1) Însușirea, folosirea sau traficarea de către un funcționar public, în
interesul său ori pentru altul, de bani, valori sau alte bunuri pe care le gestionează
sau le administrează se pedepsește cu închisoarea de la 2 la 7 ani și interzicerea
exercitării dreptului de a ocupa o funcție publică.
(2) Tentativa se pedepsește.

Purtarea abuzivă

Art. 296. — (1) Întrebuințarea de expresii jignitoare față de o persoană de către cel
aflat în exercitarea atribuțiilor de serviciu se pedepsește cu închisoare de la o lună la
6 luni sau cu amendă.
(2) Amenințarea ori lovirea sau alte violențe săvârșite în condițiile alin. (1) se
sancționează cu pedeapsa prevăzută de lege pentru acea infracțiune, ale cărei limite
speciale se majorează cu o treime.

Abuzul în serviciu

Art. 297. — (1) Fapta funcționarului public care, în exercitarea atribuțiilor de
serviciu, nu îndeplinește un act sau îl îndeplinește în mod defectuos și prin aceasta
cauzează o pagubă ori o vătămare a drepturilor sau intereselor legitime ale unei
persoane fizice sau ale unei persoane juridice se pedepsește cu închisoarea de la
2 la 7 ani și interzicerea exercitării dreptului de a ocupa o funcție publică.
(2) Cu aceeași pedeapsă se sancționează și fapta funcționarului public care, în
exercitarea atribuțiilor de serviciu, îngrădește exercitarea unui drept al unei persoane
ori creează pentru aceasta o situație de inferioritate pe temei de rasă, naționalitate,
origine etnică, limbă, religie, sex, orientare sexuală, apartenență politică, avere, vârstă,
dizabilitate, boală cronică necontagioasă sau infecție HIV/SIDA.

Neglijența în serviciu

Art. 298. — Încălcarea din culpă de către un funcționar public a unei îndatoriri de
serviciu, prin neîndeplinirea acesteia sau prin îndeplinirea ei defectuoasă, dacă prin
aceasta se cauzează o pagubă ori o vătămare a drepturilor sau intereselor legitime ale
unei persoane fizice sau ale unei persoane juridice, se pedepsește cu închisoare de
la 3 luni la 3 ani sau cu amendă.

Folosirea abuzivă a funcției
în scop sexual

Art. 299. — (1) Fapta funcționarului public care, în scopul de a îndeplini, a nu
îndeplini, a urgenta ori a întârzia îndeplinirea unui act privitor la îndatoririle sale de
serviciu sau în scopul de a face un act contrar acestor îndatoriri, pretinde ori obține
favoruri de natură sexuală de la o persoană interesată direct sau indirect de efectele
acelui act de serviciu se pedepsește cu închisoarea de la 6 luni la 3 ani și interzicerea
exercitării dreptului de a ocupa o funcție publică sau de a exercita profesia ori
activitatea în executarea căreia a săvârșit fapta.
(2) Pretinderea sau obținerea de favoruri de natură sexuală de către un funcționar
public care se prevalează sau profită de o situație de autoritate ori de superioritate
asupra victimei, ce decurge din funcția deținută, se pedepsește cu închisoare de la
3 luni la 2 ani sau cu amendă și interzicerea exercitării dreptului de a ocupa o funcție
publică sau de a exercita profesia sau activitatea în executarea căreia a săvârșit fapta.

54

MONITORUL OFICIAL AL ROMÂNIEI, PARTEA I, Nr. 510/24.VII.2009

Uzurparea funcției

Art. 300. — Fapta funcționarului public care, în timpul serviciului, îndeplinește un
act ce nu intră în atribuțiile sale, dacă prin aceasta s-a produs una dintre urmările
prevăzute în art. 297, se pedepsește cu închisoare de la unu la 5 ani sau cu amendă.

Conflictul de interese

Art. 301. — (1) Fapta funcționarului public care, în exercitarea atribuțiilor de
serviciu, a îndeplinit un act ori a participat la luarea unei decizii prin care s-a obținut,
direct sau indirect, un folos patrimonial, pentru sine, pentru soțul său, pentru o rudă
ori pentru un afin până la gradul II inclusiv sau pentru o altă persoană cu care s-a aflat
în raporturi comerciale ori de muncă în ultimii 5 ani sau din partea căreia a beneficiat
ori beneficiază de foloase de orice natură, se pedepsește cu închisoarea de la unu la
5 ani și interzicerea exercitării dreptului de a ocupa o funcție publică.
(2) Dispozițiile alin. (1) nu se aplică în cazul emiterii, aprobării sau adoptării actelor
normative.

Violarea secretului corespondenței

Art. 302. — (1) Deschiderea, sustragerea, distrugerea sau reținerea, fără drept, a
unei corespondențe adresate altuia, precum și divulgarea fără drept a conținutului
unei asemenea corespondențe, chiar atunci când aceasta a fost trimisă deschisă ori
a fost deschisă din greșeală, se pedepsesc cu închisoare de la 3 luni la un an sau cu
amendă.
(2) Interceptarea, fără drept, a unei convorbiri sau a unei comunicări efectuate prin
telefon sau prin orice mijloc electronic de comunicații se pedepsește cu închisoare de
la 6 luni la 3 ani sau cu amendă.
(3) Dacă faptele prevăzute în alin. (1) și alin. (2) au fost săvârșite de un funcționar
public care are obligația legală de a respecta secretul profesional și confidențialitatea
informațiilor la care are acces, pedeapsa este închisoarea de la unu la 5 ani și
interzicerea unor drepturi.
(4) Divulgarea, difuzarea, prezentarea sau transmiterea, către o altă persoană sau
către public, fără drept, a conținutului unei convorbiri sau comunicări interceptate,
chiar în cazul în care făptuitorul a luat cunoștință de aceasta din greșeală sau din
întâmplare, se pedepsește cu închisoare de la 3 luni la 2 ani sau cu amendă.
(5) Nu constituie infracțiune fapta săvârșită:
a) dacă făptuitorul surprinde săvârșirea unei infracțiuni sau contribuie la dovedirea
săvârșirii unei infracțiuni;
b) dacă surprinde fapte de interes public, care au semnificație pentru viața
comunității și a căror divulgare prezintă avantaje publice mai mari decât prejudiciul
produs persoanei vătămate.
(6) Acțiunea penală se pune în mișcare la plângerea prealabilă a persoanei
vătămate.

Divulgarea informațiilor secrete
de stat

Art. 303. — (1) Divulgarea, fără drept, a unor informații secrete de stat, de către cel
care le cunoaște datorită atribuțiilor de serviciu, dacă prin aceasta sunt afectate
interesele unei persoane juridice dintre cele prevăzute în art. 176, se pedepsește cu
închisoarea de la 2 la 7 ani și interzicerea exercitării unor drepturi.
(2) Deținerea, fără drept, în afara îndatoririlor de serviciu, a unui document ce
conține informații secrete de stat, dacă poate afecta activitatea uneia dintre persoanele
juridice prevăzute în art. 176, se pedepsește cu închisoare de la 3 luni la 2 ani sau cu
amendă.
(3) Persoana care deține un document ce conține informații secrete de stat, care
poate afecta activitatea uneia dintre persoanele juridice prevăzute în art. 176, nu se
pedepsește dacă predă de îndată documentul la organul sau instituția emitentă.

Divulgarea informațiilor secrete
de serviciu sau nepublice

Art. 304. — (1) Divulgarea, fără drept, a unor informații secrete de serviciu sau
care nu sunt destinate publicității, de către cel care le cunoaște datorită atribuțiilor de
serviciu, dacă prin aceasta sunt afectate interesele sau activitatea unei persoane, se
pedepsește cu închisoare de la 3 luni la 3 ani sau cu amendă.
(2) Divulgarea, fără drept, a unor informații secrete de serviciu sau care nu sunt
destinate publicității, de către cel care ia cunoștință de acestea, se pedepsește cu
închisoare de la o lună la un an sau cu amendă.
(3) Dacă, urmare a faptei prevăzute în alin. (1) și alin. (2), s-a săvârșit o infracțiune
împotriva investigatorului sub acoperire, a martorului protejat sau a persoanei incluse
în Programul de protecție a martorilor, pedeapsa este închisoarea de la 2 la 7 ani, iar
dacă s-a comis cu intenție o infracțiune contra vieții, pedeapsa este închisoarea de la
5 la 12 ani.
Neglijența în păstrarea informațiilor
Art. 305. — (1) Neglijența care are drept urmare distrugerea, alterarea, pierderea
sau sustragerea unui document ce conține informații secrete de stat, precum și
neglijența care a prilejuit altei persoane aflarea unei asemenea informații se
pedepsesc cu închisoare de la 3 luni la un an sau cu amendă.

MONITORUL OFICIAL AL ROMÂNIEI, PARTEA I, Nr. 510/24.VII.2009

55

(2) Cu aceeași pedeapsă se sancționează faptele prevăzute în art. 303 alin. (1) și
art. 304, dacă au fost săvârșite din culpă.
Obținerea ilegală de fonduri

Art. 306. — (1) Folosirea ori prezentarea de documente sau date false, inexacte ori
incomplete, pentru primirea aprobărilor sau garanțiilor necesare acordării finanțărilor
obținute sau garantate din fonduri publice, dacă are ca rezultat obținerea pe nedrept
a acestor fonduri, se pedepsește cu închisoarea de la 2 la 7 ani.
(2) Tentativa se pedepsește.

Deturnarea de fonduri

Art. 307. — (1) Schimbarea destinației fondurilor bănești ori a resurselor materiale
alocate unei autorități publice sau instituții publice, fără respectarea prevederilor
legale, se pedepsește cu închisoarea de la unu la 5 ani.
(2) Cu aceeași pedeapsă se sancționează și schimbarea, fără respectarea
prevederilor legale, a destinației fondurilor provenite din finanțările obținute sau
garantate din fonduri publice.
(3) Tentativa se pedepsește.

Infracțiuni de corupție
și de serviciu comise de alte
persoane

Art. 308. — (1) Dispozițiile art. 289—292 și ale art. 297—301 privitoare la
funcționarii publici se aplică în mod corespunzător și faptelor săvârșite de către sau
în legătură cu persoanele care exercită, permanent sau temporar, cu sau fără o
remunerație, o însărcinare de orice natură în serviciul unei persoane fizice dintre cele
prevăzute în art. 175 alin. (2) sau în cadrul oricărei persoane juridice.
(2) În acest caz, limitele speciale ale pedepsei se reduc cu o treime.

Faptele care au produs
consecințe deosebit de grave

Art. 309. — Dacă faptele prevăzute în art. 295, art. 297, art. 298, art. 300, art. 303,
art. 304, art. 306 sau art. 307 au produs consecințe deosebit de grave, limitele speciale
ale pedepsei prevăzute de lege se majorează cu jumătate.

TITLUL VI
Infracțiuni de fals
CAPITOLUL I
Falsificarea de monede, timbre sau de alte valori
Falsificarea de monede

Art. 310. — (1) Falsificarea de monedă cu valoare circulatorie se pedepsește cu
închisoarea de la 3 la 10 ani și interzicerea exercitării unor drepturi.
(2) Cu aceeași pedeapsă se sancționează falsificarea unei monede, emise de către
autoritățile competente, înainte de punerea oficială în circulație a acesteia.
(3) Tentativa se pedepsește.

Falsificarea de titluri de credit
sau instrumente de plată

Art. 311. — (1) Falsificarea de titluri de credit, titluri sau instrumente pentru
efectuarea plăților sau a oricăror altor titluri ori valori asemănătoare se pedepsește cu
închisoarea de la 2 la 7 ani și interzicerea exercitării unor drepturi.
(2) Dacă fapta prevăzută în alin. (1) privește un instrument de plată electronică,
pedeapsa este închisoarea de la 3 la 10 ani și interzicerea exercitării unor drepturi.
(3) Tentativa se pedepsește.

Falsificarea de timbre sau
efecte poștale

Art. 312. — (1) Falsificarea de timbre de orice fel, mărci poștale, plicuri poștale, cărți
poștale sau cupoane răspuns internațional se pedepsește cu închisoare de la 6 luni
la 3 ani sau cu amendă.
(2) Tentativa se pedepsește.

Punerea în circulație de
valori falsificate

Art. 313. — (1) Punerea în circulație a valorilor falsificate prevăzute în art. 310—312,
precum și primirea, deținerea sau transmiterea acestora, în vederea punerii lor în
circulație, se sancționează cu pedeapsa prevăzută de lege pentru infracțiunea de
falsificare prin care au fost produse.
(2) Punerea în circulație a valorilor falsificate prevăzute în art. 310—312, săvârșită
de către autor sau un participant la infracțiunea de falsificare, se sancționează cu
pedeapsa prevăzută de lege pentru infracțiunea de falsificare prin care au fost
produse.
(3) Repunerea în circulație a uneia dintre valorile prevăzute în art. 310—312, de
către o persoană care a constatat, ulterior intrării în posesia acesteia, că este
falsificată, se sancționează cu pedeapsa prevăzută de lege pentru infracțiunea de
falsificare prin care au fost produse, ale cărei limite speciale se reduc la jumătate.
(4) Tentativa se pedepsește.

56

MONITORUL OFICIAL AL ROMÂNIEI, PARTEA I, Nr. 510/24.VII.2009

Deținerea de instrumente
în vederea falsificării de valori

Art. 314. — (1) Fabricarea, primirea, deținerea sau transmiterea de instrumente
sau materiale cu scopul de a servi la falsificarea valorilor sau titlurilor prevăzute în
art. 310, art. 311 alin. (1) și art. 312 se pedepsește cu închisoarea de la unu la 5 ani.
(2) Fabricarea, primirea, deținerea sau transmiterea de echipamente, inclusiv
hardware sau software, cu scopul de a servi la falsificarea instrumentelor de plată
electronică, se pedepsește cu închisoarea de la 2 la 7 ani.
(3) Nu se pedepsește persoana care, după comiterea vreuneia dintre faptele
prevăzute în alin. (1) sau alin. (2), înainte de descoperirea acestora și înainte de a se
fi trecut la săvârșirea faptei de falsificare, predă instrumentele sau materialele deținute
autorităților judiciare ori încunoștințează aceste autorități despre existența lor.

Emiterea frauduloasă de monedă

Art. 315. — (1) Confecționarea de monedă autentică prin folosirea de instalații sau
materiale destinate acestui scop, cu încălcarea condițiilor stabilite de autoritățile
competente sau fără acordul acestora, se pedepsește cu închisoarea de la 2 la 7 ani
și interzicerea exercitării unor drepturi.
(2) Cu aceeași pedeapsă se sancționează punerea în circulație a monedei
confecționate în condițiile alin. (1), precum și primirea, deținerea sau transmiterea
acesteia, în vederea punerii ei în circulație.

Falsificarea de valori străine

Art. 316. — Dispozițiile cuprinse în prezentul capitol se aplică și în cazul când
infracțiunea privește monede, timbre, titluri de valoare ori instrumente de plată emise
în străinătate.
CAPITOLUL II

Falsificarea instrumentelor de autentificare sau de marcare
Falsificarea de instrumente oficiale

Art. 317. — (1) Falsificarea unui sigiliu, a unei ștampile sau a unui instrument de
marcare de care se folosesc persoanele prevăzute în art. 176 sau persoanele fizice
menționate în art. 175 alin. (2) se pedepsește cu închisoare de la 6 luni la 3 ani sau
cu amendă.
(2) Falsificarea unui sigiliu, a unei ștampile sau a unui instrument de marcare de
care se folosesc alte persoane decât cele prevăzute în alin. (1) se pedepsește cu
închisoare de la 3 luni la un an sau cu amendă.
(3) Tentativa se pedepsește.

Folosirea instrumentelor false

Art. 318. — Folosirea instrumentelor false prevăzute în art. 317 se pedepsește cu
închisoare de la 3 luni la 3 ani sau cu amendă.

Falsificarea de instrumente
de autentificare străine

Art. 319. — Dispozițiile cuprinse în prezentul capitol se aplică și atunci când fapta
privește instrumente de autentificare sau de marcare folosite de autoritățile unui stat
străin.
CAPITOLUL III
Falsuri în înscrisuri

Falsul material în înscrisuri oficiale

Art. 320. — (1) Falsificarea unui înscris oficial, prin contrafacerea scrierii ori a
subscrierii sau prin alterarea lui în orice mod, de natură să producă consecințe juridice,
se pedepsește cu închisoarea de la 6 luni la 3 ani.
(2) Falsul prevăzut în alin. (1), săvârșit de un funcționar public în exercițiul
atribuțiilor de serviciu, se pedepsește cu închisoarea de la unu la 5 ani și interzicerea
exercitării unor drepturi.
(3) Sunt asimilate înscrisurilor oficiale biletele, tichetele sau orice alte imprimate
producătoare de consecințe juridice.
(4) Tentativa se pedepsește.

Falsul intelectual

Art. 321. — (1) Falsificarea unui înscris oficial cu prilejul întocmirii acestuia, de
către un funcționar public aflat în exercitarea atribuțiilor de serviciu, prin atestarea
unor fapte sau împrejurări necorespunzătoare adevărului ori prin omisiunea cu știință
de a insera unele date sau împrejurări, se pedepsește cu închisoarea de la unu la
5 ani.
(2) Tentativa se pedepsește.

Falsul în înscrisuri sub semnătură
privată

Art. 322. — (1) Falsificarea unui înscris sub semnătură privată prin vreunul dintre
modurile prevăzute în art. 320 sau art. 321, dacă făptuitorul folosește înscrisul falsificat
ori îl încredințează altei persoane spre folosire, în vederea producerii unei consecințe
juridice, se pedepsește cu închisoare de la 6 luni la 3 ani sau cu amendă.
(2) Tentativa se pedepsește.

MONITORUL OFICIAL AL ROMÂNIEI, PARTEA I, Nr. 510/24.VII.2009

57

Uzul de fals

Art. 323. — Folosirea unui înscris oficial ori sub semnătură privată, cunoscând că
este fals, în vederea producerii unei consecințe juridice, se pedepsește cu închisoare
de la 3 luni la 3 ani sau cu amendă, când înscrisul este oficial, și cu închisoare de la
3 luni la 2 ani sau cu amendă, când înscrisul este sub semnătură privată.

Falsificarea unei înregistrări tehnice

Art. 324. — (1) Falsificarea unei înregistrări tehnice prin contrafacere, alterare ori
prin determinarea atestării unor împrejurări necorespunzătoare adevărului sau
omisiunea înregistrării unor date sau împrejurări, dacă a fost urmată de folosirea de
către făptuitor a înregistrării ori de încredințarea acesteia unei alte persoane spre
folosire, în vederea producerii unei consecințe juridice, se pedepsește cu închisoare
de la 6 luni la 3 ani sau cu amendă.
(2) Cu aceeași pedeapsă se sancționează folosirea unei înregistrări tehnice
falsificate în vederea producerii unei consecințe juridice.
(3) Prin înregistrare tehnică, în sensul prezentului articol, se înțelege atestarea
unei valori, greutăți, măsuri ori a desfășurării unui eveniment, realizată, în tot sau în
parte, în mod automat, prin intermediul unui dispozitiv tehnic omologat și care este
destinată a proba un anumit fapt, în vederea producerii de consecințe juridice.

Falsul informatic

Art. 325. — Fapta de a introduce, modifica sau șterge, fără drept, date informatice
ori de a restricționa, fără drept, accesul la aceste date, rezultând date
necorespunzătoare adevărului, în scopul de a fi utilizate în vederea producerii unei
consecințe juridice, constituie infracțiune și se pedepsește cu închisoarea de la unu
la 5 ani.

Falsul în declarații

Art. 326. — Declararea necorespunzătoare a adevărului, făcută unei persoane
dintre cele prevăzute în art. 175 sau unei unități în care aceasta își desfășoară
activitatea în vederea producerii unei consecințe juridice, pentru sine sau pentru altul,
atunci când, potrivit legii ori împrejurărilor, declarația făcută servește la producerea
acelei consecințe, se pedepsește cu închisoare de la 3 luni la 2 ani sau cu amendă.

Falsul privind identitatea

Art. 327. — (1) Prezentarea sub o identitate falsă ori atribuirea unei asemenea
identități altei persoane, făcută unei persoane dintre cele prevăzute în art. 175 sau
transmisă unei unități în care aceasta își desfășoară activitatea prin folosirea
frauduloasă a unui act ce servește la identificare, legitimare ori la dovedirea stării civile
sau a unui astfel de act falsificat, pentru a induce sau a menține în eroare un funcționar
public, în vederea producerii unei consecințe juridice, pentru sine ori pentru altul, se
pedepsește cu închisoarea de la 6 luni la 3 ani.
(2) Când prezentarea s-a făcut prin întrebuințarea identității reale a unei persoane,
pedeapsa este închisoarea de la unu la 5 ani.
(3) Încredințarea unui act ce servește la identificare, legitimare ori la dovedirea
stării civile spre a fi folosit fără drept se pedepsește cu închisoare de la 3 luni la 2 ani
sau cu amendă.

Infracțiuni de fals comise
în legătură cu autoritatea unui
stat străin

Art. 328. — Dispozițiile cuprinse în prezentul capitol se aplică și atunci când fapta
privește acte emise de o autoritate competentă a unui stat străin sau de o organizație
internațională instituită printr-un tratat la care România este parte sau declarații ori o
identitate asumate în fața acesteia.

TITLUL VII
Infracțiuni contra siguranței publice
CAPITOLUL I
Infracțiuni contra siguranței circulației pe căile ferate
Neîndeplinirea îndatoririlor
de serviciu sau îndeplinirea
lor defectuoasă

Art. 329. — (1) Neîndeplinirea îndatoririlor de serviciu sau îndeplinirea lor
defectuoasă de către angajații care gestionează infrastructura feroviară ori ai
operatorilor de transport, intervenție sau manevră, dacă prin aceasta se pune în pericol
siguranța circulației mijloacelor de transport, intervenție sau manevră pe calea ferată,
se pedepsește cu închisoarea de la unu la 5 ani.
(2) Dacă fapta a avut ca urmare un accident de cale ferată, pedeapsa este
închisoarea de la 3 la 10 ani.

Neîndeplinirea îndatoririlor
de serviciu sau îndeplinirea
lor defectuoasă din culpă

Art. 330. — (1) Neîndeplinirea îndatoririlor de serviciu sau îndeplinirea lor
defectuoasă, din culpă, de către angajații care gestionează infrastructura feroviară ori
ai operatorilor de transport, intervenție sau manevră, dacă prin aceasta se pune în
pericol siguranța mijloacelor de transport, intervenție sau manevră pe calea ferată, se
pedepsește cu închisoare de la 3 luni la 3 ani sau cu amendă.
(2) Când fapta a avut ca urmare un accident de cale ferată, pedeapsa este
închisoarea de la unu la 5 ani.

58

MONITORUL OFICIAL AL ROMÂNIEI, PARTEA I, Nr. 510/24.VII.2009

Părăsirea postului și prezența
la serviciu sub influența
alcoolului sau a altor substanțe

Art. 331. — (1) Părăsirea postului, în orice mod și sub orice formă, de angajații cu
atribuții privind siguranța circulației mijloacelor de transport, intervenție sau manevră
pe calea ferată, dacă prin aceasta se pune în pericol siguranța circulației acestor
mijloace, se pedepsește cu închisoarea de la 2 la 7 ani.
(2) Cu aceeași pedeapsă se sancționează îndeplinirea îndatoririlor de serviciu de
către un angajat având atribuții privind siguranța circulației mijloacelor de transport,
intervenție sau manevră pe calea ferată, care are o îmbibație alcoolică de peste
0,80 g/l alcool pur în sânge ori se află sub influența unor substanțe psihoactive.
(3) Când faptele prevăzute în alin. (1) și alin. (2) au avut ca urmare un accident de
cale ferată, pedeapsa este închisoarea de la 3 la 10 ani și interzicerea unor drepturi.

Distrugerea sau semnalizarea falsă

Art. 332. — (1) Distrugerea, degradarea ori aducerea în stare de neîntrebuințare
a liniei de cale ferată, a materialului rulant, a instalațiilor de cale ferată ori a celor de
comunicații feroviare, precum și a oricăror altor bunuri sau dotări aferente infrastructurii
feroviare ori așezarea de obstacole pe linia ferată, dacă prin aceasta se pune în pericol
siguranța mijloacelor de transport, manevră sau intervenție pe calea ferată, se
pedepsește cu închisoarea de la 2 la 7 ani și interzicerea exercitării unor drepturi.
(2) Cu aceeași pedeapsă se sancționează săvârșirea de acte de semnalizare falsă
sau săvârșirea oricăror acte care pot induce în eroare personalul care asigură
circulația mijloacelor de transport, manevră sau intervenție pe calea ferată în timpul
executării serviciului, dacă prin aceste fapte se creează un pericol de accident de cale
ferată.
(3) Dacă faptele prevăzute în alin. (1) și alin. (2) au avut ca urmare un accident de
cale ferată, pedeapsa este închisoarea de la 3 la 10 ani și interzicerea exercitării unor
drepturi.
(4) Când faptele prevăzute în alin. (1)—(3) sunt săvârșite din culpă, limitele
speciale ale pedepsei se reduc la jumătate.
(5) Tentativa la infracțiunile prevăzute în alin. (1) și alin. (2) se pedepsește.

Accidentul de cale ferată

Art. 333. — Accidentul de cale ferată constă în distrugerea sau degradarea adusă
mijloacelor de transport, materialului rulant sau instalațiilor de cale ferată în cursul
circulației sau manevrei mijloacelor de transport, manevră, întreținere sau intervenție
pe calea ferată.
CAPITOLUL II
Infracțiuni contra siguranței circulației pe drumurile publice

Punerea în circulație sau
conducerea unui
vehicul neînmatriculat

Art. 334. — (1) Punerea în circulație sau conducerea pe drumurile publice a unui
autovehicul sau a unui tramvai neînmatriculat sau neînregistrat, potrivit legii, se
pedepsește cu închisoare de la unu la 3 ani sau cu amendă.
(2) Punerea în circulație sau conducerea pe drumurile publice a unui autovehicul
sau a unui tramvai cu număr fals de înmatriculare sau înregistrare se pedepsește cu
închisoare de la unu la 5 ani sau cu amendă.
(3) Tractarea unei remorci neînmatriculate sau neînregistrate ori cu număr fals de
înmatriculare sau înregistrare se pedepsește cu închisoare de la 3 luni la 2 ani sau cu
amendă.
(4) Conducerea pe drumurile publice a unui autovehicul sau tractarea unei remorci
ale cărei plăcuțe cu numărul de înmatriculare sau de înregistrare au fost retrase sau
a unui vehicul înmatriculat în alt stat, care nu are drept de circulație în România, se
pedepsește cu închisoare de la 6 luni la 2 ani sau cu amendă.

Conducerea unui vehicul fără
permis de conducere

Art. 335. — (1) Conducerea pe drumurile publice a unui autovehicul ori a unui
tramvai de către o persoană care nu posedă permis de conducere se pedepsește cu
închisoarea de la unu la 5 ani.
(2) Conducerea pe drumurile publice a unui vehicul pentru care legea prevede
obligativitatea deținerii permisului de conducere de către o persoană al cărei permis
de conducere este necorespunzător categoriei sau subcategoriei din care face parte
vehiculul respectiv ori al cărei permis i-a fost retras sau anulat ori căreia exercitarea
dreptului de a conduce i-a fost suspendată sau care nu are dreptul de a conduce
autovehicule în România se pedepsește cu închisoare de la 6 luni la 3 ani sau cu
amendă.
(3) Cu aceeași pedeapsă se sancționează și persoana care încredințează un
vehicul pentru care legea prevede obligativitatea deținerii permisului de conducere
pentru conducerea pe drumurile publice unei persoane despre care știe că se află în
una dintre situațiile prevăzute în alin. (1) sau alin. (2) sau sub influența alcoolului ori
a unor substanțe psihoactive.

MONITORUL OFICIAL AL ROMÂNIEI, PARTEA I, Nr. 510/24.VII.2009

59

Conducerea unui vehicul
sub influența alcoolului sau
a altor substanțe

Art. 336. — (1) Conducerea pe drumurile publice a unui vehicul pentru care legea
prevede obligativitatea deținerii permisului de conducere de către o persoană care, la
momentul prelevării mostrelor biologice, are o îmbibație alcoolică de peste 0,80 g/l
alcool pur în sânge se pedepsește cu închisoare de la unu la 5 ani sau cu amendă.
(2) Cu aceeași pedeapsă se sancționează și persoana, aflată sub influența unor
substanțe psihoactive, care conduce un vehicul pentru care legea prevede
obligativitatea deținerii permisului de conducere.
(3) Dacă persoana aflată în una dintre situațiile prevăzute în alin. (1) și alin. (2)
efectuează transport public de persoane, transport de substanțe sau produse
periculoase ori se află în procesul de instruire practică a unor persoane pentru
obținerea permisului de conducere sau în timpul desfășurării probelor practice ale
examenului pentru obținerea permisului de conducere, pedeapsa este închisoarea de
la 2 la 7 ani.

Refuzul sau sustragerea
de la prelevarea de mostre
biologice

Art. 337. — Refuzul ori sustragerea conducătorului unui vehicul pentru care legea
prevede obligativitatea deținerii permisului de conducere ori a instructorului auto, aflat
în procesul de instruire, sau a examinatorului autorității competente, aflat în timpul
desfășurării probelor practice ale examenului pentru obținerea permisului de
conducere, de a se supune prelevării de mostre biologice necesare în vederea stabilirii
alcoolemiei ori a prezenței unor substanțe psihoactive se pedepsește cu închisoarea
de la unu la 5 ani.

Părăsirea locului accidentului
ori modificarea sau ștergerea
urmelor acestuia

Art. 338. — (1) Părăsirea locului accidentului, fără încuviințarea poliției sau a
procurorului care efectuează cercetarea locului faptei, de către conducătorul
vehiculului sau de către instructorul auto, aflat în procesul de instruire, ori de către
examinatorul autorității competente, aflat în timpul desfășurării probelor practice ale
examenului pentru obținerea permisului de conducere, implicat într-un accident de
circulație, se pedepsește cu închisoarea de la 2 la 7 ani.
(2) Cu aceeași pedeapsă se sancționează și fapta oricărei persoane de a modifica
starea locului sau de a șterge urmele accidentului de circulație din care a rezultat
uciderea sau vătămarea integrității corporale ori a sănătății uneia sau mai multor
persoane, fără acordul echipei de cercetare la fața locului.
(3) Nu constituie infracțiune părăsirea locului accidentului când:
a) în urma accidentului s-au produs doar pagube materiale;
b) conducătorul vehiculului, în lipsa altor mijloace de transport, transportă el însuși
persoanele rănite la cea mai apropiată unitate sanitară în măsură să acorde asistență
medicală necesară și la care a declarat datele personale de identitate și numărul de
înmatriculare sau înregistrare a vehiculului condus, consemnate într-un registru
special, dacă se înapoiază imediat la locul accidentului;
c) conducătorul autovehiculului cu regim de circulație prioritară anunță de îndată
poliția, iar după terminarea misiunii se prezintă la sediul unității de poliție pe a cărei
rază de competență s-a produs accidentul, în vederea întocmirii documentelor de
constatare;
d) victima părăsește locul faptei, iar conducătorul de vehicul anunță imediat
evenimentul la cea mai apropiată unitate de poliție.

Împiedicarea sau
îngreunarea circulației
pe drumurile publice

Art. 339. — (1) Instalarea de mijloace de semnalizare rutieră sau modificarea
pozițiilor acestora, fără autorizație eliberată de autoritățile competente, de natură să
inducă în eroare participanții la trafic ori să îngreuneze circulația pe drumul public se
pedepsește cu închisoare de la 3 luni la 2 ani sau cu amendă.
(2) Participarea în calitate de conducător de vehicul la întreceri neautorizate pe
drumurile publice se pedepsește cu închisoare de la 3 luni la un an sau cu amendă.
(3) Cu aceeași pedeapsă se sancționează așezarea de obstacole care
îngreunează sau împiedică circulația pe drumul public, dacă se pune în pericol
siguranța circulației ori se aduce atingere dreptului la libera circulație a celorlalți
participanți la trafic.
(4) Lăsarea fără supraveghere pe partea carosabilă a drumului public a unui
vehicul care transportă produse sau substanțe periculoase se pedepsește cu
închisoare de la unu la 3 ani sau cu amendă.

Nerespectarea atribuțiilor
privind verificarea tehnică
ori efectuarea reparațiilor

Art. 340. — (1) Îndeplinirea defectuoasă sau neîndeplinirea atribuțiilor de verificare
tehnică ori inspecție tehnică periodică a autovehiculelor, remorcilor sau tramvaielor
ori a celor referitoare la efectuarea unor reparații sau intervenții tehnice de către
persoanele care au asemenea atribuții, dacă din cauza stării tehnice a vehiculului s-a
pus în pericol siguranța circulației pe drumurile publice, se pedepsește cu închisoare
de la 3 luni la 2 ani sau cu amendă.
(2) Dacă, urmare a faptei prevăzute în alin. (1), s-a produs un accident de circulație
care a avut ca urmare vătămarea integrității corporale sau a sănătății uneia sau mai

60

MONITORUL OFICIAL AL ROMÂNIEI, PARTEA I, Nr. 510/24.VII.2009
multor persoane, pedeapsa este închisoarea de la unu la 5 ani, iar dacă s-a produs
moartea uneia sau mai multor persoane, pedeapsa este închisoarea de la 3 la 10 ani.
(3) Dacă faptele prevăzute în alin. (1) și alin. (2) au fost săvârșite din culpă, limitele
speciale ale pedepsei se reduc cu o treime.
4) Repararea autovehiculelor, remorcilor, tramvaielor sau mopedelor având urme
de accident, fără a fi îndeplinite condițiile prevăzute de lege, se pedepsește cu
închisoare de la 3 luni la 2 ani sau cu amendă.

Efectuarea de lucrări neautorizate
în zona drumului public

Art. 341. — (1) Efectuarea unor lucrări de construire, modificare, modernizare sau
reabilitare a drumului public ori de amenajare a accesului rutier la drumul public, fără
autorizație de construcție eliberată în condițiile legii ori cu încălcarea condițiilor stabilite
în autorizație, se pedepsește cu închisoare de la 6 luni la 3 ani sau cu amendă.
(2) Amplasarea unor construcții, panouri sau reclame publicitare în zona drumului,
fără autorizație de construcție eliberată în condițiile legii ori cu încălcarea condițiilor
stabilite în autorizație, dacă prin aceasta se creează un pericol pentru siguranța
circulației, se pedepsește cu închisoare de la 3 luni la un an sau cu amendă.
(3) Persoana autorizată de administratorul căii ferate care nu ia măsurile
corespunzătoare pentru semnalizarea trecerilor la nivel cu calea ferată se pedepsește
cu închisoare de la 3 luni la 2 ani sau cu amendă.
(4) Cu pedeapsa prevăzută în alin. (3) se sancționează și persoana autorizată de
către administratorul unui drum public sau executantul unei lucrări pe partea
carosabilă, care nu ia măsurile corespunzătoare pentru semnalizarea obstacolelor
sau a lucrărilor pe drumurile publice, dacă prin aceasta s-a produs un accident de
circulație.
CAPITOLUL III

Nerespectarea regimului armelor, munițiilor, materialelor nucleare și al materiilor explozive
Nerespectarea regimului armelor
și al munițiilor

Art. 342. — (1) Deținerea, portul, confecționarea, precum și orice operațiune privind
circulația armelor letale, a munițiilor, mecanismelor sau dispozitivelor acestora sau
funcționarea atelierelor de reparare a armelor letale, fără drept, se pedepsesc cu
închisoarea de la unu la 5 ani.
(2) Deținerea sau portul fără drept de arme neletale din categoria celor supuse
autorizării se pedepsește cu închisoare de la 3 luni la un an sau cu amendă.
(3) Sustragerea armelor sau munițiilor prevăzute în alin. (1) și alin. (2) se
pedepsește cu închisoarea de la 2 la 7 ani și interzicerea exercitării unor drepturi.
(4) Portul armelor prevăzute în alin. (1) și alin. (2), fără drept, în sediul autorităților
publice, instituțiilor publice sau al altor persoane juridice de interes public ori în spațiile
rezervate desfășurării procesului electoral, se pedepsește cu închisoarea de la unu la
5 ani și interzicerea unor drepturi.
(5) Dacă faptele prevăzute în alin. (1) și alin. (3) au ca obiect arme interzise sau
muniții, mecanisme ori dispozitive ale acestora, limitele speciale ale pedepsei se
majorează cu o treime.

Uzul de armă fără drept

Art. 343. — (1) Uzul de armă letală sau interzisă, fără drept, se pedepsește cu
închisoarea de la unu la 3 ani.
(2) Uzul de armă neletală din categoria celor supuse autorizării, fără drept, se
pedepsește cu închisoarea de la 6 luni la 2 ani.

Ștergerea sau modificarea
marcajelor de pe arme letale

Art. 344. — Ștergerea sau modificarea, fără drept, a marcajelor de pe arme letale
se pedepsește cu închisoare de la unu la 3 ani sau cu amendă.

Nerespectarea regimului
materialelor nucleare sau
al altor materii radioactive

Art. 345. — (1) Primirea, deținerea, folosirea, cedarea, modificarea, înstrăinarea,
dispersarea, expunerea, transportul sau deturnarea materialelor nucleare ori a altor
materii radioactive, precum și orice operație privind circulația acestora, fără drept, se
pedepsesc cu închisoarea de la 3 la 10 ani și interzicerea exercitării unor drepturi.
(2) Sustragerea materialelor nucleare sau a altor materii radioactive se pedepsește
cu închisoarea de la 5 la 12 ani și interzicerea exercitării unor drepturi.
(3) Dacă faptele prevăzute în alin. (1) și alin. (2) au pus în pericol alte persoane sau
bunuri, au produs vătămarea corporală a uneia sau mai multor persoane, pedeapsa
este închisoarea de la 7 la 15 ani și interzicerea exercitării unor drepturi.
(4) În cazul în care faptele prevăzute în alin. (1) și alin. (2) au avut ca urmare
moartea uneia sau mai multor persoane, pedeapsa este închisoarea de la 10 la 20 de
ani și interzicerea exercitării unor drepturi.
Art. 346. — (1) Producerea, experimentarea, prelucrarea, deținerea, transportul
ori folosirea materiilor explozive sau orice alte operațiuni privind circulația acestora,
fără drept, se pedepsesc cu închisoarea de la 2 la 7 ani.

Nerespectarea regimului
materiilor explozive

MONITORUL OFICIAL AL ROMÂNIEI, PARTEA I, Nr. 510/24.VII.2009

61

(2) Sustragerea materiilor explozive se pedepsește cu închisoarea de la 3 la 10 ani
și interzicerea exercitării unor drepturi.
(3) Când faptele prevăzute în alin. (1) și alin. (2) privesc o cantitate mai mare de
1 kg echivalent trotil sau când cantitatea explozivă este însoțită de materiale de inițiere,
pedeapsa este închisoarea de la 5 la 12 ani și interzicerea exercitării unor drepturi.
(4) În cazul în care faptele prevăzute în alin. (1)—(3) au avut ca urmare moartea
uneia sau mai multor persoane, pedeapsa este închisoarea de la 10 la 20 de ani și
interzicerea exercitării unor drepturi.
Sancționarea tentativei

Art. 347. — Tentativa la infracțiunile prevăzute în art. 342 alin. (1) și alin. (3),
art. 345 alin. (1) și alin. (2), precum și în art. 346 alin. (1) și alin. (2) se pedepsește.
CAPITOLUL IV

Infracțiuni privitoare la regimul stabilit pentru alte activități reglementate de lege
Exercitarea fără drept a unei
profesii sau activități

Art. 348. — Exercitarea, fără drept, a unei profesii sau activități pentru care legea
cere autorizație ori exercitarea acestora în alte condiții decât cele legale, dacă legea
specială prevede că săvârșirea unor astfel de fapte se sancționează potrivit legii
penale, se pedepsește cu închisoare de la 3 luni la un an sau cu amendă.

Neluarea măsurilor legale
de securitate și sănătate în muncă

Art. 349. — (1) Neluarea vreuneia dintre măsurile legale de securitate și sănătate
în muncă de către persoana care avea îndatorirea de a lua aceste măsuri, dacă se
creează un pericol iminent de producere a unui accident de muncă sau de îmbolnăvire
profesională, se pedepsește cu închisoare de la 6 luni la 3 ani sau cu amendă.
(2) Fapta prevăzută în alin. (1) săvârșită din culpă se pedepsește cu închisoare
de la 3 luni la un an sau cu amendă.

Nerespectarea măsurilor legale
de securitate și sănătate în muncă

Art. 350. — (1) Nerespectarea de către orice persoană a obligațiilor și a măsurilor
stabilite cu privire la securitatea și sănătatea în muncă, dacă prin aceasta se creează
un pericol iminent de producere a unui accident de muncă sau de îmbolnăvire
profesională, se pedepsește cu închisoare de la 6 luni la 3 ani sau cu amendă.
(2) Cu aceeași pedeapsă se sancționează repunerea în funcțiune a instalațiilor,
mașinilor și utilajelor, anterior eliminării tuturor deficiențelor pentru care s-a luat măsura
opririi lor.
(3) Faptele prevăzute în alin. (1) și alin. (2) săvârșite din culpă se pedepsesc cu
închisoare de la 3 luni la un an sau cu amendă.

Camăta

Art. 351. — Darea de bani cu dobândă, ca îndeletnicire, de către o persoană
neautorizată, se pedepsește cu închisoarea de la 6 luni la 5 ani.
CAPITOLUL V
Infracțiuni contra sănătății publice

Zădărnicirea combaterii bolilor

Art. 352. — (1) Nerespectarea măsurilor privitoare la prevenirea sau combaterea
bolilor infectocontagioase, dacă a avut ca urmare răspândirea unei asemenea boli,
se pedepsește cu închisoare de la 6 luni la 2 ani sau cu amendă.
(2) Dacă fapta prevăzută în alin. (1) este săvârșită din culpă, pedeapsa este
închisoarea de la o lună la 6 luni sau amenda.

Contaminarea venerică

Art. 353. — (1) Transmiterea unei boli venerice, prin raport sexual sau alte acte
sexuale, de către o persoană care știe că suferă de o astfel de boală, se pedepsește
cu închisoare de la 6 luni la 3 ani sau cu amendă.
(2) Instanța de judecată va dispune măsura de siguranță a obligării la tratament
medical.

Transmiterea sindromului
imunodeficitar dobândit

Art. 354. — (1) Transmiterea, prin orice mijloace, a sindromului imunodeficitar
dobândit — SIDA — de către o persoană care știe că suferă de această boală se
pedepsește cu închisoarea de la 3 la 10 ani.
(2) Transmiterea, prin orice mijloace, a sindromului imunodeficitar dobândit — SIDA —
de către o altă persoană decât cea prevăzută în alin. (1) se pedepsește cu închisoarea
de la 5 la 12 ani.
(3) Dacă prin faptele prevăzute în alin. (1) și alin. (2) s-a produs moartea victimei,
pedeapsa este închisoarea de la 7 la 15 ani.
(4) Când fapta prevăzută în alin. (2) a fost săvârșită din culpă, pedeapsa este
închisoarea de la 6 luni la 3 ani, iar dacă a cauzat moartea victimei, pedeapsa este
închisoarea de la 2 la 7 ani.
(5) Tentativa la infracțiunile prevăzute în alin. (1) și alin. (2) se pedepsește.

62

MONITORUL OFICIAL AL ROMÂNIEI, PARTEA I, Nr. 510/24.VII.2009

Răspândirea bolilor la animale
sau plante

Art. 355. — (1) Nerespectarea măsurilor privitoare la prevenirea sau combaterea
bolilor infectocontagioase la animale sau plante ori a dăunătorilor, dacă a avut ca
urmare răspândirea unei asemenea boli ori a dăunătorilor, se pedepsește cu
închisoare de la 3 luni la 3 ani sau cu amendă.
(2) Dacă fapta este săvârșită din culpă, limitele speciale ale pedepsei se reduc la
jumătate.

Infectarea apei

Art. 356. — (1) Infectarea prin orice mijloace a surselor sau rețelelor de apă, dacă
apa devine dăunătoare sănătății oamenilor, animalelor sau plantelor, se pedepsește
cu închisoare de la 6 luni la 3 ani sau cu amendă.
(2) Tentativa se pedepsește.

Falsificarea sau substituirea
de alimente ori alte produse

Art. 357. — (1) Prepararea, oferirea sau expunerea spre vânzare de alimente,
băuturi ori alte produse falsificate sau substituite, dacă sunt vătămătoare sănătății, se
pedepsește cu închisoare de la 3 luni la 3 ani sau cu amendă și interzicerea exercitării
unor drepturi.
(2) Prepararea, oferirea sau expunerea spre vânzare de medicamente contrafăcute
sau substituite care sunt vătămătoare sănătății se pedepsește cu închisoarea de la
6 luni la 5 ani și interzicerea exercitării unor drepturi.

Comercializarea de produse alterate

Art. 358. — (1) Vânzarea de alimente, băuturi sau alte produse cunoscând că sunt
alterate ori cu perioada de valabilitate depășită, dacă sunt vătămătoare sănătății, se
pedepsește cu închisoare de la 6 luni la 3 ani sau cu amendă și interzicerea exercitării
unor drepturi.
(2) Cu aceeași pedeapsă se sancționează punerea în consum de carne sau
produse din carne, provenite din tăieri de animale sustrase controlului veterinar, dacă
sunt vătămătoare sănătății.
(3) Vânzarea de medicamente cunoscând că sunt contrafăcute, alterate ori cu
perioada de valabilitate depășită, dacă sunt vătămătoare sănătății ori și-au pierdut în
tot sau în parte eficiența terapeutică, se pedepsește cu închisoarea de la unu la 5 ani
și interzicerea exercitării unor drepturi.

Traficul de produse sau substanțe
toxice

Art. 359. — (1) Producerea, deținerea, precum și orice operațiune privind circulația
produselor ori substanțelor toxice, cultivarea în scop de prelucrare a plantelor care
conțin astfel de substanțe ori experimentarea produselor sau substanțelor toxice, fără
drept, se pedepsesc cu închisoarea de la 2 la 7 ani și interzicerea exercitării unor
drepturi.
(2) Tentativa se pedepsește.
CAPITOLUL VI

Infracțiuni contra siguranței și integrității sistemelor și datelor informatice
Accesul ilegal la un sistem
informatic

Art. 360. — (1) Accesul, fără drept, la un sistem informatic se pedepsește cu
închisoare de la 3 luni la 3 ani sau cu amendă.
(2) Fapta prevăzută în alin. (1), săvârșită în scopul obținerii de date informatice, se
pedepsește cu închisoarea de la 6 luni la 5 ani.
(3) Dacă fapta prevăzută în alin. (1) a fost săvârșită cu privire la un sistem
informatic la care, prin intermediul unor proceduri, dispozitive sau programe
specializate, accesul este restricționat sau interzis pentru anumite categorii de
utilizatori, pedeapsa este închisoarea de la 2 la 7 ani.

Interceptarea ilegală a unei
transmisii de date informatice

Art. 361. — (1) Interceptarea, fără drept, a unei transmisii de date informatice care
nu este publică și care este destinată unui sistem informatic, provine dintr-un
asemenea sistem sau se efectuează în cadrul unui sistem informatic se pedepsește
cu închisoarea de la unu la 5 ani.
(2) Cu aceeași pedeapsă se sancționează și interceptarea, fără drept, a unei emisii
electromagnetice provenite dintr-un sistem informatic, ce conține date informatice care
nu sunt publice.

Alterarea integrității
datelor informatice

Art. 362. — Fapta de a modifica, șterge sau deteriora date informatice ori de a
restricționa accesul la aceste date, fără drept, se pedepsește cu închisoarea de la
unu la 5 ani.

Perturbarea funcționării
sistemelor informatice

Art. 363. — Fapta de a perturba grav, fără drept, funcționarea unui sistem
informatic, prin introducerea, transmiterea, modificarea, ștergerea sau deteriorarea
datelor informatice sau prin restricționarea accesului la date informatice, se
pedepsește cu închisoarea de la 2 la 7 ani.

MONITORUL OFICIAL AL ROMÂNIEI, PARTEA I, Nr. 510/24.VII.2009

63

Transferul neautorizat
de date informatice

Art. 364. — Transferul neautorizat de date dintr-un sistem informatic sau dintr-un
mijloc de stocare a datelor informatice se pedepsește cu închisoarea de la unu la 5 ani.

Operațiuni ilegale cu dispozitive
sau programe informatice

Art. 365. — (1) Fapta persoanei care, fără drept, produce, importă, distribuie sau
pune la dispoziție sub orice formă:
a) dispozitive sau programe informatice concepute sau adaptate în scopul comiterii
uneia dintre infracțiunile prevăzute în art. 360—364;
b) parole, coduri de acces sau alte asemenea date informatice care permit accesul
total sau parțial la un sistem informatic, în scopul săvârșirii uneia dintre infracțiunile
prevăzute în art. 360—364,
se pedepsește cu închisoare de la 6 luni la 3 ani sau cu amendă.
(2) Deținerea, fără drept, a unui dispozitiv, a unui program informatic, a unei parole,
a unui cod de acces sau a altor date informatice dintre cele prevăzute în alin. (1), în
scopul săvârșirii uneia dintre infracțiunile prevăzute în art. 360—364, se pedepsește
cu închisoare de la 3 luni la 2 ani sau cu amendă.

Sancționarea tentativei

Art. 366. — Tentativa la infracțiunile prevăzute în prezentul capitol se pedepsește.

TITLUL VIII
Infracțiuni care aduc atingere unor relații privind conviețuirea socială
CAPITOLUL I
Infracțiuni contra ordinii și liniștii publice
Constituirea unui grup
infracțional organizat

Art. 367. — (1) Inițierea sau constituirea unui grup infracțional organizat, aderarea
sau sprijinirea, sub orice formă, a unui astfel de grup se pedepsește cu închisoarea
de la unu la 5 ani și interzicerea exercitării unor drepturi.
(2) Când infracțiunea care intră în scopul grupului infracțional organizat este
sancționată de lege cu pedeapsa detențiunii pe viață sau cu închisoarea mai mare de
10 ani, pedeapsa este închisoarea de la 3 la 10 ani și interzicerea exercitării unor
drepturi.
(3) Dacă faptele prevăzute în alin. (1) și alin. (2) au fost urmate de săvârșirea unei
infracțiuni, se aplică regulile privind concursul de infracțiuni.
(4) Nu se pedepsesc persoanele care au comis faptele prevăzute în alin. (1) și
alin. (2), dacă denunță autorităților grupul infracțional organizat, înainte ca acesta să
fi fost descoperit și să se fi început săvârșirea vreuneia dintre infracțiunile care intră
în scopul grupului.
(5) Dacă persoana care a săvârșit una dintre faptele prevăzute în alin. (1)—(3)
înlesnește, în cursul urmăririi penale, aflarea adevărului și tragerea la răspundere
penală a unuia sau mai multor membri ai unui grup infracțional organizat, limitele
speciale ale pedepsei se reduc la jumătate.
(6) Prin grup infracțional organizat se înțelege grupul structurat, format din trei sau
mai multe persoane, constituit pentru o anumită perioadă de timp și pentru a acționa
în mod coordonat în scopul comiterii uneia sau mai multor infracțiuni.

Instigarea publică

Art. 368. — (1) Fapta de a îndemna publicul, verbal, în scris sau prin orice alte
mijloace, să săvârșească infracțiuni se pedepsește cu închisoare de la 3 luni la 3 ani
sau cu amendă, fără a se putea depăși pedeapsa prevăzută de lege pentru
infracțiunea la săvârșirea căreia s-a instigat.
(2) Dacă fapta prevăzută în alin. (1) este comisă de un funcționar public, pedeapsa
este închisoarea de la unu la 5 ani și interzicerea exercitării unor drepturi, fără a se
putea depăși pedeapsa prevăzută de lege pentru infracțiunea la săvârșirea căreia s-a
instigat.
(3) Dacă instigarea publică a avut ca urmare comiterea infracțiunii la care s-a
instigat, pedeapsa este cea prevăzută de lege pentru acea infracțiune.

Incitarea la ură sau discriminare

Art. 369. — Incitarea publicului, prin orice mijloace, la ură sau discriminare
împotriva unei categorii de persoane se pedepsește cu închisoare de la 6 luni la 3 ani
sau cu amendă.

Încercarea de a determina
săvârșirea unei infracțiuni

Art. 370. — Încercarea de a determina o persoană, prin constrângere sau corupere,
să comită o infracțiune pentru care legea prevede pedeapsa detențiunii pe viață sau
pedeapsa închisorii mai mare de 10 ani se pedepsește cu închisoare de la unu la
5 ani sau cu amendă.

Tulburarea ordinii și liniștii publice

Art. 371. — Fapta persoanei care, în public, prin violențe comise împotriva
persoanelor sau bunurilor ori prin amenințări sau atingeri grave aduse demnității
persoanelor, tulbură ordinea și liniștea publică se pedepsește cu închisoare de la 3 luni
la 2 ani sau cu amendă.

64

MONITORUL OFICIAL AL ROMÂNIEI, PARTEA I, Nr. 510/24.VII.2009

Portul sau folosirea fără drept
de obiecte periculoase

Art. 372. — (1) Fapta de a purta fără drept, la adunări publice, manifestări culturalsportive, în locuri special amenajate și autorizate pentru distracție ori agrement sau în
mijloace de transport în comun:
a) cuțitul, pumnalul, boxul sau alte asemenea obiecte fabricate sau confecționate
anume pentru tăiere, înțepare sau lovire;
b) arme neletale care nu sunt supuse autorizării ori dispozitive pentru șocuri
electrice;
c) substanțe iritant-lacrimogene sau cu efect paralizant
se pedepsește cu închisoare de la 3 luni la un an sau cu amendă.
(2) Folosirea, fără drept, la adunări publice, manifestări cultural-sportive, în locuri
de distracție ori agrement sau în mijloace de transport în comun a obiectelor sau
substanțelor prevăzute în alin. (1) se pedepsește cu închisoare de la 6 luni la 2 ani sau
cu amendă.
(3) Portul, fără drept, al obiectelor sau substanțelor prevăzute în alin. (1) în sediul
autorităților publice, instituțiilor publice sau al altor persoane juridice de interes public
ori în spațiile rezervate desfășurării procesului electoral se pedepsește cu închisoare
de la unu la 3 ani sau cu amendă.

Împiedicarea desfășurării
unei adunări publice

Art. 373. — Împiedicarea, prin orice mijloace, a desfășurării unei adunări publice
care a fost autorizată potrivit legii se pedepsește cu închisoare de la 3 luni la un an sau
cu amendă.

Pornografia infantilă

Art. 374. — (1) Producerea, deținerea în vederea expunerii sau distribuirii,
achiziționarea, stocarea, expunerea, promovarea, distribuirea, precum și punerea la
dispoziție, în orice mod, de materiale pornografice cu minori se pedepsesc cu
închisoarea de la un an la 5 ani.
(2) Dacă faptele prevăzute în alin. (1) au fost săvârșite printr-un sistem informatic
sau alt mijloc de stocare a datelor informatice, pedeapsa este închisoarea de la 2 la
7 ani.
(3) Accesarea, fără drept, de materiale pornografice cu minori, prin intermediul
sistemelor informatice sau altor mijloace de comunicații electronice, se pedepsește
cu închisoare de la 3 luni la 3 ani sau cu amendă.
(4) Prin materiale pornografice cu minori se înțelege orice material care prezintă un
minor având un comportament sexual explicit sau care, deși nu prezintă o persoană
reală, simulează, în mod credibil, un minor având un astfel de comportament.
(5) Tentativa se pedepsește.

Ultrajul contra bunelor moravuri

Art. 375. — Fapta persoanei care, în public, expune sau distribuie fără drept imagini
ce prezintă explicit o activitate sexuală, alta decât cea la care se referă art. 374, ori
săvârșește acte de exhibiționism sau alte acte sexuale explicite se pedepsește cu
închisoare de la 3 luni la 2 ani sau cu amendă.
CAPITOLUL II
Infracțiuni contra familiei

Bigamia

Art. 376. — (1) Încheierea unei noi căsătorii de către o persoană căsătorită se
pedepsește cu închisoare de la 3 luni la 2 ani sau cu amendă.
(2) Persoana necăsătorită care încheie o căsătorie cu o persoană pe care o știe
căsătorită se pedepsește cu închisoare de la o lună la un an sau cu amendă.

Incestul

Art. 377. — Raportul sexual consimțit, săvârșit între rude în linie directă sau între
frați și surori, se pedepsește cu închisoarea de la un an la 5 ani.

Abandonul de familie

Art. 378. — (1) Săvârșirea de către persoana care are obligația legală de
întreținere, față de cel îndreptățit la întreținere, a uneia dintre următoarele fapte:
a) părăsirea, alungarea sau lăsarea fără ajutor, expunându-l la suferințe fizice sau
morale;
b) neîndeplinirea, cu rea-credință, a obligației de întreținere prevăzute de lege;
c) neplata, cu rea-credință, timp de 3 luni, a pensiei de întreținere stabilite pe cale
judecătorească,
se pedepsește cu închisoare de la 6 luni la 3 ani sau cu amendă.
(2) Cu aceeași pedeapsă se sancționează neexecutarea, cu rea-credință, de către
cel condamnat a prestațiilor periodice stabilite prin hotărâre judecătorească, în
favoarea persoanelor îndreptățite la întreținere din partea victimei infracțiunii.

MONITORUL OFICIAL AL ROMÂNIEI, PARTEA I, Nr. 510/24.VII.2009

65

(3) Acțiunea penală se pune în mișcare la plângerea prealabilă a persoanei
vătămate.
(4) Fapta nu se pedepsește dacă, înainte de terminarea urmăririi penale, inculpatul
își îndeplinește obligațiile.
(5) Dacă, până la rămânerea definitivă a hotărârii de condamnare, inculpatul își
îndeplinește obligațiile, instanța dispune, după caz, amânarea aplicării pedepsei sau
suspendarea executării pedepsei sub supraveghere, chiar dacă nu sunt îndeplinite
condițiile prevăzute de lege pentru aceasta.
Nerespectarea măsurilor
privind încredințarea minorului

Art. 379. — (1) Reținerea de către un părinte a copilului său minor, fără
consimțământul celuilalt părinte sau al persoanei căreia i-a fost încredințat minorul
potrivit legii, se pedepsește cu închisoare de la o lună la 3 luni sau cu amendă.
(2) Cu aceeași pedeapsă se sancționează fapta persoanei căreia i s-a încredințat
minorul prin hotărâre judecătorească spre creștere și educare de a împiedica, în mod
repetat, pe oricare dintre părinți să aibă legături personale cu minorul, în condițiile
stabilite de părți sau de către organul competent.
(3) Acțiunea penală se pune în mișcare la plângerea prealabilă a persoanei
vătămate.

Împiedicarea accesului
la învățământul general
obligatoriu

Art. 380. — (1) Părintele sau persoana căreia i-a fost încredințat, potrivit legii, un
minor și care, în mod nejustificat, îl retrage sau îl împiedică prin orice mijloace să
urmeze cursurile învățământului general obligatoriu se pedepsește cu închisoare de
la 3 luni la un an sau cu amendă.
(2) Fapta nu se pedepsește dacă înainte de terminarea urmăririi penale inculpatul
asigură reluarea frecventării cursurilor de către minor.
(3) Dacă până la rămânerea definitivă a hotărârii de condamnare inculpatul asigură
reluarea frecventării cursurilor de către minor, instanța dispune, după caz, amânarea
aplicării pedepsei sau suspendarea executării pedepsei sub supraveghere, chiar dacă
nu sunt îndeplinite condițiile prevăzute de lege pentru aceasta.
CAPITOLUL III

Infracțiuni contra libertății religioase și respectului datorat persoanelor decedate
Împiedicarea exercitării
libertății religioase

Art. 381. — (1) Împiedicarea sau tulburarea liberei exercitări a ritualului unui cult
religios, care este organizat și funcționează potrivit legii, se pedepsește cu închisoare
de la 3 luni la 2 ani sau cu amendă.
(2) Obligarea unei persoane, prin constrângere, să participe la serviciile religioase
ale unui cult ori să îndeplinească un act religios legat de exercitarea unui cult se
pedepsește cu închisoare de la unu la 3 ani sau cu amendă.
(3) Cu aceeași pedeapsă se sancționează obligarea unei persoane, prin violență
sau amenințare, să îndeplinească un act interzis de cultul, organizat potrivit legii,
căruia îi aparține.
(4) Acțiunea penală se pune în mișcare la plângerea prealabilă a persoanei
vătămate.

Profanarea lăcașurilor sau
a obiectelor de cult

Art. 382. — Profanarea unui lăcaș sau a unui obiect de cult, aparținând unui cult
religios care este organizat și funcționează potrivit legii, se pedepsește cu închisoare
de la 6 luni la 2 ani sau cu amendă.

Profanarea de cadavre sau
morminte

Art. 383. — (1) Sustragerea, distrugerea sau profanarea unui cadavru ori a cenușii
rezultate din incinerarea acestuia se pedepsește cu închisoarea de la 6 luni la 3 ani.
(2) Profanarea prin orice mijloace a unui mormânt, a unei urne funerare sau a unui
monument funerar se pedepsește cu închisoare de la 3 luni la 2 ani sau cu amendă.
Art. 384. — Prelevarea de țesuturi sau organe de la un cadavru, fără drept, se
pedepsește cu închisoare de la 6 luni la 3 ani sau cu amendă.

Prelevarea ilegală de țesuturi
sau organe

TITLUL IX
Infracțiuni electorale
Împiedicarea exercitării
drepturilor electorale

Art. 385. — (1) Împiedicarea, prin orice mijloace, a liberului exercițiu al dreptului de
a alege sau de a fi ales se pedepsește cu închisoarea de la 6 luni la 3 ani.
(2) Atacul, prin orice mijloace, asupra localului secției de votare se pedepsește cu
închisoarea de la 2 la 7 ani și interzicerea exercitării unor drepturi.

Coruperea alegătorilor

Art. 386. — (1) Oferirea sau darea de bani, de bunuri ori de alte foloase în scopul
determinării alegătorului să voteze sau să nu voteze o anumită listă de candidați ori
un anumit candidat se pedepsește cu închisoarea de la 6 luni la 3 ani și interzicerea
exercitării unor drepturi.
(2) Nu intră în categoria bunurilor prevăzute în alin. (1) bunurile cu valoare
simbolică, inscripționate cu însemnele unei formațiuni politice.

66

MONITORUL OFICIAL AL ROMÂNIEI, PARTEA I, Nr. 510/24.VII.2009

Frauda la vot

Art. 387. — (1) Fapta persoanei care votează:
a) fără a avea acest drept;
b) de două sau mai multe ori;
c) prin introducerea în urnă a mai multor buletine de vot decât are dreptul un
alegător
se pedepsește cu închisoare de la 6 luni la 3 ani sau cu amendă și interzicerea
exercitării unor drepturi.
(2) Cu aceeași pedeapsă se sancționează utilizarea unei cărți de alegător sau a
unui act de identitate nul ori fals sau a unui buletin de vot fals.

Frauda la votul electronic

Art. 388. — Tipărirea și utilizarea de date de acces false, accesarea frauduloasă
a sistemului de vot electronic sau falsificarea prin orice mijloace a buletinelor de vot
în format electronic se pedepsesc cu închisoarea de la unu la 5 ani.

Violarea confidențialității votului

Art. 389. — (1) Violarea prin orice mijloace a secretului votului se pedepsește cu
amendă.
(2) Dacă fapta a fost comisă de un membru al biroului electoral al secției de votare,
pedeapsa este închisoare de la 6 luni la 3 ani sau amendă și interzicerea exercitării
unor drepturi.

Nerespectarea regimului urnei
de vot

Art. 390. — (1) Deschiderea urnelor, înainte de ora stabilită pentru închiderea
votării, se pedepsește cu închisoare de la unu la 3 ani sau cu amendă și interzicerea
exercitării unor drepturi.
(2) Încredințarea urnei speciale altor persoane decât membrilor biroului electoral al
secției de votare ori transportarea acesteia de către alte persoane sau în alte condiții
decât cele prevăzute de lege se pedepsește cu închisoare de la 3 luni la 2 ani sau cu
amendă și interzicerea exercitării unor drepturi.

Falsificarea documentelor
și evidențelor electorale

Art. 391. — (1) Falsificarea prin orice mijloace a înscrisurilor de la birourile
electorale se pedepsește cu închisoarea de la unu la 5 ani și interzicerea exercitării
unor drepturi.
(2) Cu aceeași pedeapsă se sancționează și înscrierea în copia de pe lista
electorală permanentă a unor persoane care nu figurează în această listă.
(3) Introducerea în uz sau folosirea unui program informatic cu vicii care alterează
înregistrarea ori însumarea rezultatelor obținute în secțiile de votare sau determină
repartizarea mandatelor în afara prevederilor legii se pedepsește cu închisoarea de la
2 la 7 ani și interzicerea exercitării unor drepturi.
(4) Cu aceeași pedeapsă se sancționează introducerea de date, informații sau
proceduri care duc la alterarea sistemului informațional național necesar stabilirii
rezultatelor alegerilor.

Fapte săvârșite în legătură
cu un referendum

Art. 392. — Dispozițiile art. 385—391 se aplică în mod corespunzător și în cazul
faptelor săvârșite cu prilejul unui referendum.

Sancționarea tentativei

Art. 393. — Tentativa la infracțiunile prevăzute în art. 385 și art. 387—391 se
pedepsește.

TITLUL X
Infracțiuni contra securității naționale
Trădarea

Art. 394. — Fapta cetățeanului român de a intra în legătură cu o putere sau cu o
organizație străină ori cu agenți ai acestora, în scopul de a suprima sau știrbi unitatea
și indivizibilitatea, suveranitatea sau independența statului, prin:
a) provocare de război contra țării sau de înlesnire a ocupației militare străine;
b) subminare economică, politică sau a capacității de apărare a statului;
c) aservire față de o putere sau organizație străină;
d) ajutarea unei puteri sau organizații străine pentru desfășurarea unei activități
ostile împotriva securității naționale,
se pedepsește cu închisoarea de la 10 la 20 de ani și interzicerea exercitării unor
drepturi.

Trădarea prin transmitere
de informații secrete de stat

Art. 395. — Transmiterea de informații secrete de stat unei puteri sau organizații
străine ori agenților acestora, precum și procurarea ori deținerea de documente sau
date ce constituie informații secrete de stat de către cei care nu au calitatea de a le
cunoaște, în scopul transmiterii lor unei puteri sau organizații străine ori agenților
acestora, săvârșite de un cetățean român, se pedepsesc cu închisoarea de la 10 la
20 de ani și interzicerea exercitării unor drepturi.

MONITORUL OFICIAL AL ROMÂNIEI, PARTEA I, Nr. 510/24.VII.2009

67

Trădarea prin ajutarea inamicului

Art. 396. — Fapta cetățeanului român care, în timp de război:
a) predă teritorii, orașe, poziții de apărare, depozite ori instalații ale forțelor armate
române sau care servesc apărării;
b) predă nave, aeronave, mașini, aparate, armament sau orice alte materiale care
pot servi purtării războiului;
c) procură inamicului oameni, valori sau materiale de orice fel;
d) trece de partea inamicului sau efectuează alte acțiuni care sunt de natură să
favorizeze activitatea inamicului ori să slăbească puterea de luptă a forțelor armate
române sau a armatelor aliate;
e) luptă sau face parte din formații de luptă împotriva statului român sau a aliaților
săi
se pedepsește cu detențiune pe viață sau cu închisoare de la 15 la 25 de ani și
interzicerea exercitării unor drepturi.

Acțiuni împotriva
ordinii constituționale

Art. 397. — (1) Acțiunea armată întreprinsă în scopul schimbării ordinii
constituționale ori al îngreunării sau împiedicării exercitării puterii de stat se
pedepsește cu închisoarea de la 15 la 25 de ani și interzicerea exercitării unor drepturi.
(2) Întreprinderea de acțiuni violente împotriva persoanelor sau bunurilor săvârșite
de mai multe persoane împreună, în scopul schimbării ordinii constituționale ori al
îngreunării sau împiedicării exercitării puterii de stat, dacă se pune în pericol
securitatea națională, se pedepsește cu închisoarea de la 10 la 20 de ani și
interzicerea exercitării unor drepturi.

Înalta trădare

Art. 398. — Faptele prevăzute în art. 394—397, săvârșite de către Președintele
României sau de către un alt membru al Consiliului Suprem de Apărare a Țării,
constituie infracțiunea de înaltă trădare și se pedepsesc cu detențiune pe viață sau cu
închisoare de la 15 la 25 de ani și interzicerea exercitării unor drepturi.

Acțiunile ostile contra statului

Art. 399. — Faptele prevăzute în art. 394 și art. 396, săvârșite de un cetățean străin
sau apatrid, se pedepsesc cu închisoarea de la 10 la 20 de ani și interzicerea
exercitării unor drepturi.

Spionajul

Art. 400. — Faptele prevăzute în art. 395, săvârșite de un cetățean străin sau
apatrid, se pedepsesc cu închisoarea de la 10 la 20 de ani și interzicerea exercitării
unor drepturi.

Atentatul care pune
în pericol securitatea națională

Art. 401. — Atentatul contra vieții săvârșit împotriva unei persoane care deține o
funcție de demnitate publică, dacă fapta pune în pericol securitatea națională, se
pedepsește cu detențiune pe viață sau închisoare de la 15 la 25 de ani și interzicerea
exercitării unor drepturi.

Atentatul contra unei colectivități

Art. 402. — Atentatul săvârșit contra unei colectivități prin otrăviri în masă,
provocare de epidemii sau prin orice alt mijloc, în scopul îngreunării sau împiedicării
exercitării puterii de stat, se pedepsește cu detențiune pe viață sau cu închisoare de
la 15 la 25 de ani și interzicerea exercitării unor drepturi.

Actele de diversiune

Art. 403. — Distrugerea, degradarea sau aducerea în stare de neîntrebuințare, în
întregime sau în parte, prin explozii, incendii sau în orice alt mod, a instalațiilor
industriale, a căilor de comunicație, a mijloacelor de transport, a mijloacelor de
telecomunicație, a construcțiilor, a produselor industriale sau agricole ori a altor bunuri,
dacă fapta pune în pericol securitatea națională, se pedepsește cu închisoarea de la
10 la 20 de ani și interzicerea exercitării unor drepturi.

Comunicarea de informații false

Art. 404. — Comunicarea sau răspândirea, prin orice mijloace, de știri, date sau
informații false ori de documente falsificate, cunoscând caracterul fals al acestora,
dacă prin aceasta se pune în pericol securitatea națională, se pedepsește cu
închisoarea de la unu la 5 ani.

Propaganda pentru război

Art. 405. — (1) Propaganda pentru război de agresiune, precum și răspândirea de
știri tendențioase sau inventate, în scopul provocării unui război de agresiune, se
pedepsesc cu închisoarea de la 2 la 7 ani și interzicerea exercitării unor drepturi.
(2) Cu aceeași pedeapsă se sancționează faptele prevăzute în alin. (1), săvârșite
în scopul provocării unui război de agresiune împotriva României sau a unui conflict
armat intern.

Compromiterea unor interese de stat

Art. 406. — Distrugerea, alterarea ori ascunderea unui document sau înscris în
care sunt stabilite drepturi ale statului român în raport cu o putere străină, dacă prin
aceasta sunt puse în pericol sau vătămate interesele de stat, se pedepsește cu
închisoarea de la 7 la 15 ani și interzicerea exercitării unor drepturi.

68

MONITORUL OFICIAL AL ROMÂNIEI, PARTEA I, Nr. 510/24.VII.2009

Divulgarea secretului care
periclitează securitatea națională

Art. 407. — (1) Divulgarea unor documente sau a unor date care constituie
informații secrete de stat, de către cel care le cunoaște datorită atribuțiilor de serviciu,
dacă fapta pune în pericol securitatea națională, se pedepsește cu închisoarea de la
7 la 15 ani și interzicerea exercitării unor drepturi.
(2) Deținerea în afara îndatoririlor de serviciu a unui document ce conține informații
secrete de stat, dacă fapta pune în pericol securitatea națională, se pedepsește cu
închisoarea de la 5 la 10 ani.

Infracțiuni contra persoanelor
care se bucură de
protecție internațională

Art. 408. — (1) Atentatul contra vieții săvârșit împotriva reprezentantului unui stat
străin sau altei persoane care se bucură de protecție în conformitate cu convențiile
internaționale, aflată în misiune oficială în România, se pedepsește cu detențiune pe
viață sau închisoare de la 15 la 25 de ani și interzicerea exercitării unor drepturi.
(2) Infracțiunile intenționate contra integrității corporale, sănătății sau libertății,
săvârșite împotriva unei persoane dintre cele menționate în alin. (1), se sancționează
cu pedeapsa prevăzută de lege pentru fapta săvârșită, ale cărei limite speciale se
majorează cu jumătate.

Constituirea de structuri
informative ilegale

Art. 409. — Inițierea, organizarea sau constituirea pe teritoriul României a unor
structuri informative în scopul culegerii de informații secrete de stat ori desfășurarea
de către acestea a unei activități de culegere sau prelucrare de asemenea informații,
în afara cadrului legal, se pedepsește cu închisoarea de la 3 la 10 ani și interzicerea
unor drepturi.

Nedenunțarea unor infracțiuni
contra securității naționale

Art. 410. — (1) Fapta persoanei care, luând cunoștință despre pregătirea sau
comiterea vreuneia dintre infracțiunile prevăzute în art. 394—397, art. 399—403 și
art. 406—409, nu înștiințează de îndată autoritățile se pedepsește cu închisoarea de
la 2 la 7 ani.
(2) Nedenunțarea săvârșită de un membru de familie nu se pedepsește.
(3) Nu se pedepsește persoana care, înainte de punerea în mișcare a acțiunii
penale împotriva unei persoane pentru săvârșirea faptei nedenunțate, încunoștințează
autoritățile competente despre aceasta sau care, chiar după punerea în mișcare a
acțiunii penale, a înlesnit tragerea la răspundere penală a autorului și a participanților.

Cauze de reducere a pedepsei

Art. 411. — Dacă persoana care a săvârșit una dintre infracțiunile prevăzute în
prezentul titlu înlesnește, în cursul urmăririi penale, aflarea adevărului și tragerea la
răspundere penală a autorului sau a participanților, limitele speciale ale pedepsei se
reduc la jumătate.

Sancționarea tentativei

Art. 412. — (1) Tentativa la infracțiunile prevăzute în prezentul titlu se pedepsește.
(2) Se consideră tentativă și producerea sau procurarea mijloacelor ori
instrumentelor, precum și luarea de măsuri în vederea comiterii infracțiunilor prevăzute
în art. 395—397, art. 401—403, art. 408 și art. 399 raportat la infracțiunea de trădare
prin ajutarea inamicului.

TITLUL XI
Infracțiuni contra capacității de luptă a forțelor armate
CAPITOLUL I
Infracțiuni săvârșite de militari
Absența nejustificată

Art. 413. — Absența nejustificată a oricărui militar de la unitate sau de la serviciu,
care a depășit 4 ore, dar nu mai mult de 24 de ore, în timp de război, pe durata stării
de asediu sau a stării de urgență, se pedepsește cu închisoare de la unu la 3 ani sau
cu amendă.

Dezertarea

Art. 414. — (1) Absența nejustificată de la unitate sau de la serviciu, care depășește
3 zile, a oricărui militar se pedepsește cu închisoare de la unu la 5 ani sau cu amendă.
(2) Dezertarea săvârșită în următoarele împrejurări:
a) de doi sau mai mulți militari împreună;
b) având asupra sa o armă militară;
c) în timpul misiunilor la care participă în afara teritoriului statului român,
se pedepsește cu închisoarea de la 3 la 10 ani.
(3) În timp de război sau pe un teritoriu pe care a fost proclamată starea de asediu
sau de urgență, dezertarea oricărui militar de la unitate sau serviciu care a depășit
24 de ore se pedepsește cu închisoarea de la 3 la 10 ani.

Încălcarea consemnului

Art. 415. — (1) Încălcarea regulilor serviciului de pază, intervenție, însoțire sau de
securitate se pedepsește cu închisoare de la 3 luni la 3 ani sau cu amendă.

MONITORUL OFICIAL AL ROMÂNIEI, PARTEA I, Nr. 510/24.VII.2009

69

(2) Încălcarea consemnului de către santinela aflată în post la depozitele de
armament, muniții sau alte materiale explozive ori în alte posturi de un deosebit interes
militar sau de stat se pedepsește cu închisoarea de la unu la 5 ani.
(3) Faptele prevăzute în alin. (1) și alin. (2) săvârșite în timp de război, pe durata
stării de asediu sau a stării de urgență se pedepsesc cu închisoarea de la 3 la 10 ani.
Părăsirea postului sau comenzii

Art. 416. — (1) Părăsirea de către militar a postului, a serviciului sau a oricărui alt
loc în care acesta trebuia să se afle se pedepsește cu închisoarea de la 3 luni la un an.
(2) Părăsirea comenzii sau a serviciului de permanență de către orice militar se
pedepsește cu închisoarea de la unu la 5 ani.
(3) Faptele prevăzute în alin. (1) și alin. (2) se pedepsesc cu închisoarea de la
2 la 7 ani, iar dacă au fost săvârșite în timp de război, se pedepsesc cu închisoarea
de la 3 la 10 ani.

Insubordonarea

Art. 417. — (1) Refuzul de a executa un ordin cu privire la îndatoririle de serviciu
se pedepsește cu închisoare de la 3 luni la 3 ani sau cu amendă.
(2) În timp de război, pe durata stării de asediu sau a stării de urgență, pedeapsa
pentru fapta prevăzută în alin. (1) este închisoarea de la 2 la 7 ani.

Constrângerea superiorului

Art. 418. — (1) Constrângerea, prin orice mijloace, a superiorului de către inferior
sau a șefului de către subordonat, la încălcarea îndatoririlor de serviciu se pedepsește
cu închisoarea de la unu la 3 ani.
(2) Fapta prevăzută în alin. (1) săvârșită de 2 sau mai mulți militari împreună ori în
fața trupei adunate sau prin folosirea unei arme se pedepsește cu închisoarea de la
2 la 7 ani.
(3) În timp de război fapta prevăzută în alin. (1) se pedepsește cu închisoarea de
la 2 la 7 ani, iar fapta prevăzută în alin. (2) se pedepsește cu închisoarea de la 3 la
12 ani.

Abuzul de autoritate

Art. 419. — Fapta superiorului sau a șefului care, prin încălcarea atribuțiilor de
serviciu, cauzează o vătămare gravă a intereselor legale ale inferiorului sau
subordonatului ori îl obligă să încalce îndatoririle de serviciu se pedepsește cu
închisoarea de la unu la 3 ani.

Lovirea superiorului ori a inferiorului

Art. 420. — (1) Lovirea superiorului de către inferior sau a șefului de către
subordonat, atunci când superiorul sau șeful se află în exercitarea atribuțiilor de
serviciu ori pentru acte îndeplinite în legătură cu aceste atribuții, se pedepsește cu
închisoare de la unu la 5 ani sau cu amendă.
(2) Cu aceeași pedeapsă se sancționează și lovirea săvârșită de către superior
sau șef împotriva inferiorului sau a subordonatului, atunci când inferiorul sau
subordonatul se află în exercitarea atribuțiilor de serviciu ori pentru acte îndeplinite în
legătură cu aceste atribuții.
(3) Când faptele prevăzute în alin. (1) și alin. (2) au fost comise în timp de război,
pe durata stării de asediu sau a stării de urgență, limitele speciale ale pedepsei se
majorează cu o treime.

Capitularea

Art. 421. — Predarea în mâinile inamicului de către comandant a forțelor armate
pe care le comandă, lăsarea în mâinile inamicului, distrugerea sau aducerea în stare
de neîntrebuințare de către comandant a mijloacelor de luptă sau a altor mijloace
necesare pentru purtarea războiului, fără ca vreuna dintre acestea să fi fost
determinată de condițiile de luptă, se pedepsește cu detențiune pe viață sau cu
închisoare de la 15 la 25 de ani și interzicerea exercitării unor drepturi.

Părăsirea câmpului de luptă

Art. 422. — Părăsirea câmpului de luptă sau refuzul de a acționa, săvârșite în
timpul luptei, ori predarea în captivitate sau săvârșirea altor asemenea fapte de natură
a servi cauzei inamicului se pedepsește cu detențiune pe viață sau cu închisoare de
la 15 la 25 de ani și interzicerea exercitării unor drepturi.

Zborul neautorizat

Art. 423. — (1) Zborul cu o aeronavă aparținând forțelor armate ale statului român,
fără prealabilă autorizare, precum și nerespectarea regulilor de zbor, dacă prin aceasta
se periclitează securitatea zborului în spațiul aerian sau a aeronavei, se pedepsesc cu
închisoare de la unu la 3 ani sau cu amendă.
(2) Dacă fapta a avut ca urmare distrugerea sau degradarea aeronavei, pedeapsa
este închisoarea de la 5 la 10 ani și interzicerea exercitării unor drepturi, iar dacă a
avut ca urmare un dezastru, pedeapsa este închisoarea de la 10 la 20 de ani și
interzicerea exercitării unor drepturi.

70

MONITORUL OFICIAL AL ROMÂNIEI, PARTEA I, Nr. 510/24.VII.2009

Părăsirea navei

Art. 424. — (1) Părăsirea unei nave militare în caz de naufragiu de către
comandant, înainte de a-și fi exercitat până la capăt îndatoririle de serviciu, precum
și de către orice alte persoane ce fac parte din echipajul navei, fără ordinul
comandantului, se pedepsește cu închisoarea de la unu la 5 ani.
(2) Dacă fapta este săvârșită în timp de război, pe durata stării de asediu sau a
stării de urgență, se pedepsește cu închisoarea de la 10 la 20 de ani și interzicerea
exercitării unor drepturi.

Părăsirea comenzii

Art. 425. — (1) Părăsirea comenzii de către comandantul unei nave militare sau al
unei grupări de nave militare, în situații care ar fi putut periclita nava militară sau navele
militare ori echipajul acestora, se pedepsește cu închisoarea de la 2 la 7 ani.
(2) În cazul în care părăsirea comenzii s-a săvârșit în timpul luptei, de către
comandantul unei nave militare sau al unei grupări de nave militare, pedeapsa este
închisoarea de la 10 la 20 de ani și interzicerea exercitării unor drepturi.

Neluarea măsurilor necesare
în operațiunile navale

Art. 426. — Fapta comandantului unei nave militare sau grupări de nave militare
care, fără a fi fost oprit prin vreun ordin sau fără a fi fost împiedicat de misiunea
specială pe care o avea:
a) nu ia măsurile necesare să atace, să lupte împotriva inamicului, să ajute o navă
a statului român sau a unei țări aliate, urmărită de inamic ori angajată în luptă;
b) nu ia măsurile necesare pentru a distruge un convoi inamic;
c) nu urmărește navele de război sau comerciale ale inamicului
se pedepsește cu închisoarea de la 10 la 20 de ani și interzicerea exercitării unor
drepturi.

Coborârea pavilionului

Art. 427. — Coborârea pavilionului în timpul luptei, în scopul de a servi cauza
inamicului, săvârșită de către comandantul unei nave militare sau al unei grupări de
nave militare, precum și de către orice altă persoană ambarcată, se pedepsește cu
închisoarea de la 10 la 20 de ani și interzicerea exercitării unor drepturi.

Coliziunea

Art. 428. — (1) Fapta comandantului unei nave militare sau a oricărei persoane
aflate la bordul navei, care a produs o coliziune sau punerea pe uscat a navei, dacă
fapta a avut ca urmare avarierea gravă a acesteia, se pedepsește cu închisoarea de
la 5 la 12 ani și interzicerea exercitării unor drepturi.
(2) În cazul în care fapta prevăzută în alin. (1) a fost săvârșită din culpă, pedeapsa
este închisoarea de la 6 luni la 3 ani.
(3) Fapta prevăzută în alin. (1) săvârșită în timp de război, pe durata stării de asediu
sau a stării de urgență, se pedepsește cu închisoarea de la 10 la 20 de ani și
interzicerea exercitării unor drepturi.

Sancționarea tentativei

Art. 429. — Tentativa la infracțiunile prevăzute în art. 421—425, art. 427 și art. 428
alin. (1) se pedepsește.

Infracțiuni privitoare
la aeronave militare

Art. 430. — Dispozițiile art. 423—425, art. 428 și art. 429 se aplică în mod
corespunzător și în cazul aeronavelor militare.

Punerea în mișcare a acțiunii
penale

Art. 431. — Acțiunea penală pentru infracțiunile prevăzute în art. 413—417 se
pune în mișcare numai la sesizarea comandantului.
CAPITOLUL II
Infracțiuni săvârșite de militari sau de civili

Sustragerea de la serviciul
militar în timp de război

Art. 432. — Fapta persoanei care, în timp de război sau pe durata stării de asediu,
își provoacă vătămări integrității corporale sau sănătății, simulează o boală sau o
infirmitate, folosește înscrisuri false sau orice alte mijloace, în scopul de a se sustrage
de la serviciul militar, se pedepsește cu închisoarea de la 2 la 7 ani.

Agresiunea împotriva santinelei

Art. 433. — (1) Fapta persoanei care amenință sau lovește santinela sau militarul
aflat în serviciu de intervenție, însoțire sau de securitate se pedepsește cu închisoarea
de la unu la 3 ani.
(2) Dacă fapta este săvârșită prin folosirea unei arme sau de două sau mai multe
persoane împreună, pedeapsa este închisoarea de la 2 la 7 ani.

Sustragerea de la luarea
în evidența militară

Art. 434. — (1) Sustragerea de la luarea în evidența militară, selecția, stabilirea
aptitudinilor și a opțiunilor privind modul de îndeplinire a îndatoririlor militare, în timp
de pace, se pedepsește cu amendă.
(2) Dacă fapta este săvârșită în timp de război sau pe durata stării de asediu,
pedeapsa este închisoarea de la unu la 5 ani.

MONITORUL OFICIAL AL ROMÂNIEI, PARTEA I, Nr. 510/24.VII.2009

71

Neprezentarea la încorporare
sau concentrare

Art. 435. — (1) Neprezentarea la încorporare, concentrare sau mobilizare în timp
de război sau pe durata stării de asediu, în termenul prevăzut în ordinul de chemare,
se pedepsește cu închisoarea de la 2 la 7 ani.
(2) Cu aceeași pedeapsă se sancționează și neprezentarea celui încorporat sau
concentrat la unitatea la care a fost repartizat, precum și a celui care, executând
potrivit legii serviciul alternativ, nu se prezintă în termen la angajator.
(3) Termenele de prezentare prevăzute în alin. (1) și alin. (2) se prelungesc cu
10 zile, în cazul în care cel chemat se află în străinătate.

Jefuirea celor căzuți pe câmpul
de luptă

Art. 436. — (1) Jefuirea pe câmpul de luptă a morților sau răniților se pedepsește
cu închisoarea de la 3 la 10 ani și interzicerea exercitării unor drepturi.
(2) Cu aceeași pedeapsă se sancționează fapta prevăzută în alin. (1) care, fără să
fie săvârșită pe câmpul de luptă, este urmarea unor operații de război.

Folosirea emblemei Crucea Roșie
în timpul operațiunilor militare

Art. 437. — Folosirea, fără drept, în timp de război sau pe durata stării de asediu,
în legătură cu operațiunile militare, a emblemei ori denumirii de ăCrucea Roșie” sau a
celor asimilate acesteia se pedepsește cu închisoarea de la 2 la 7 ani.

TITLUL XII
Infracțiuni de genocid, contra umanității și de război
CAPITOLUL I
Infracțiuni de genocid și contra umanității
Genocidul

Art. 438. — (1) Săvârșirea, în scopul de a distruge, în întregime sau în parte, un
grup național, etnic, rasial sau religios, a uneia dintre următoarele fapte:
a) uciderea de membri ai grupului;
b) vătămarea integrității fizice sau mintale a unor membri ai grupului;
c) supunerea grupului la condiții de existență de natură să ducă la distrugerea
fizică, totală sau parțială, a acestuia;
d) impunerea de măsuri vizând împiedicarea nașterilor în cadrul grupului;
e) transferul forțat de copii aparținând unui grup în alt grup,
se pedepsește cu detențiune pe viață sau cu închisoare de la 15 la 25 de ani și
interzicerea exercitării unor drepturi.
(2) Dacă faptele prevăzute în alin. (1) sunt săvârșite în timp de război, pedeapsa
este detențiunea pe viață.
(3) Înțelegerea în vederea săvârșirii infracțiunii de genocid se pedepsește cu
închisoarea de la 5 la 10 ani și interzicerea exercitării unor drepturi.
(4) Incitarea la săvârșirea infracțiunii de genocid, comisă în mod direct, în public,
se pedepsește cu închisoarea de la 2 la 7 ani și interzicerea exercitării unor drepturi.

Infracțiuni contra umanității

Art. 439. — (1) Săvârșirea, în cadrul unui atac generalizat sau sistematic, lansat
împotriva unei populații civile, a uneia dintre următoarele fapte:
a) uciderea unor persoane;
b) supunerea unei populații sau părți a acesteia, în scopul de a o distruge în tot sau
în parte, la condiții de viață menite să determine distrugerea fizică, totală sau parțială,
a acesteia;
c) sclavia sau traficul de ființe umane, în special de femei sau copii;
d) deportarea sau transferarea forțată, cu încălcarea regulilor generale de drept
internațional, a unor persoane aflate în mod legal pe un anumit teritoriu, prin
expulzarea acestora spre un alt stat sau spre un alt teritoriu ori prin folosirea altor
măsuri de constrângere;
e) torturarea unei persoane aflate sub paza făptuitorului sau asupra căreia acesta
exercită controlul în orice alt mod, cauzându-i vătămări fizice sau psihice, ori suferințe
fizice sau psihice grave, ce depășesc consecințele sancțiunilor admise de către dreptul
internațional;
f) violul sau agresiunea sexuală, constrângerea la prostituție, sterilizarea forțată
sau detenția ilegală a unei femei rămase gravidă în mod forțat, în scopul modificării
compoziției etnice a unei populații;
g) vătămarea integrității fizice sau psihice a unor persoane;
h) provocarea dispariției forțate a unei persoane, în scopul de a o sustrage de sub
protecția legii pentru o perioadă îndelungată, prin răpire, arestare sau deținere, la
ordinul unui stat sau al unei organizații politice ori cu autorizarea, sprijinul sau
asentimentul acestora, urmate de refuzul de a admite că această persoană este
privată de libertate sau de a furniza informații reale privind soarta care îi este rezervată
ori locul unde se află, de îndată ce aceste informații au fost solicitate;

72

MONITORUL OFICIAL AL ROMÂNIEI, PARTEA I, Nr. 510/24.VII.2009
i) întemnițarea sau altă formă de privare gravă de libertate, cu încălcarea regulilor
generale de drept internațional;
j) persecutarea unui grup sau a unei colectivități determinate, prin privare de
drepturile fundamentale ale omului sau prin restrângerea gravă a exercitării acestor
drepturi, pe motive de ordin politic, rasial, național, etnic, cultural, religios, sexual ori
în funcție de alte criterii recunoscute ca inadmisibile în dreptul internațional;
k) alte asemenea fapte inumane ce cauzează suferințe mari sau vătămări ale
integrității fizice sau psihice,
se pedepsește cu detențiune pe viață sau cu închisoare de la 15 la 25 de ani și
interzicerea exercitării unor drepturi.
(2) Cu aceeași pedeapsă se sancționează faptele prevăzute în alin. (1), săvârșite
în cadrul unui regim instituționalizat de oprimare sistematică și de dominare a unui
grup rasial asupra altuia, cu intenția de a menține acest regim.
CAPITOLUL II
Infracțiuni de război

Infracțiuni de război
contra persoanelor

Art. 440. — (1) Săvârșirea, în cadrul unui conflict armat, cu sau fără caracter
internațional, asupra uneia sau mai multor persoane protejate de dreptul internațional
umanitar, a uneia dintre următoarele fapte:
a) uciderea;
b) luarea de ostatici;
c) aplicarea de tratamente cu cruzime sau inumane, cauzându-i vătămări ale
integrității fizice sau psihice ori suferințe fizice sau psihice grave, în special prin tortură
sau mutilare;
d) violul sau agresiunea sexuală, constrângerea la prostituție, sterilizarea forțată
sau detenția ilegală a unei femei rămase gravidă în mod forțat, în scopul modificării
compoziției etnice a unei populații;
e) deportarea sau transferarea forțată, cu încălcarea regulilor generale de drept
internațional, a unor persoane aflate în mod legal pe un anumit teritoriu, prin
expulzarea acestora spre un alt stat sau un alt teritoriu ori prin folosirea altor măsuri
de constrângere;
f) aplicarea sau executarea unei pedepse severe, în special pedeapsa cu moartea
sau o pedeapsă privativă de libertate, împotriva unei persoane care nu a fost judecată
în cadrul unei proceduri legale și imparțiale, care să ofere garanțiile impuse de dreptul
internațional;
g) expunerea unei persoane la un pericol de moarte sau atingere gravă adusă
sănătății prin:
1. efectuarea asupra acesteia de experiențe cu privire la care ea nu a consimțit în
mod voluntar, expres și prealabil sau care nu sunt necesare pentru sănătatea acesteia
ori nu sunt efectuate în interesul său;
2. prelevarea de țesuturi sau organe de la aceasta în scopul transplantului, cu
excepția prelevării de sânge sau piele efectuate în scop terapeutic, în conformitate cu
principiile medicale general recunoscute și cu consimțământul voluntar, expres și
prealabil al persoanei;
3. supunerea acesteia la metode de tratament nerecunoscute medical, fără ca
acestea să fie necesare pentru sănătatea persoanei și fără ca ea să fi consimțit, în
mod voluntar, expres și prealabil;
h) supunerea unei persoane la un tratament degradant,
se pedepsește cu detențiune pe viață sau cu închisoare de la 15 la 25 de ani și
interzicerea exercitării unor drepturi.
(2) Cu aceeași pedeapsă se sancționează recrutarea sau încorporarea minorilor
care nu au împlinit vârsta de 15 ani în forțele armate sau în grupuri armate, precum
și determinarea acestora, prin orice mijloace, să participe activ la ostilități.
(3) Rănirea, în cadrul unui conflict armat cu sau fără caracter internațional, a unui
membru al forțelor armate inamice sau a unui combatant al părții inamice, după ce
acesta s-a predat fără condiții sau care a fost scos din luptă în orice mod, se
pedepsește cu închisoarea de la 5 la 12 ani și interzicerea exercitării unor drepturi.
(4) Săvârșirea, în cadrul unui conflict armat cu caracter internațional, a uneia dintre
următoarele fapte:
a) menținerea ilegală în detenție sau întârzierea nejustificată a repatrierii uneia sau
mai multor persoane dintre cele prevăzute în alin. (5) lit. a);
b) transferarea, în mod direct sau indirect, de către un agent al puterii ocupante, a
unei părți a populației civile căreia el îi aparține, în teritoriul ocupat;
c) constrângerea, prin violență sau amenințare, a uneia sau mai multor persoane
dintre cele prevăzute în alin. (5) lit. a) să servească în forțele armate ale inamicului;

MONITORUL OFICIAL AL ROMÂNIEI, PARTEA I, Nr. 510/24.VII.2009

73

d) constrângerea resortisanților puterii inamice să ia parte la operațiunile de război
îndreptate împotriva țării lor,
se pedepsește cu închisoarea de la 3 la 10 ani și interzicerea exercitării unor drepturi.
(5) Persoanele protejate de dreptul internațional umanitar sunt:
a) într-un conflict armat cu caracter internațional: persoanele protejate în sensul
Convențiilor de la Geneva din 12 august 1949 și al Protocolului Adițional I din 8 iunie
1977, în special răniții, bolnavii, naufragiații, prizonierii de război și civilii;
b) într-un conflict armat fără caracter internațional: răniții, bolnavii, naufragiații și
persoanele care nu participă direct la ostilități și care se găsesc sub puterea părții
inamice;
c) într-un conflict armat cu sau fără caracter internațional: membrii forțelor armate
și combatanții părții inamice, care au depus armele sau care, din orice altă cauză, nu
se mai pot apăra și care nu se află sub puterea părții inamice.
Infracțiuni de război
contra proprietății și altor drepturi

Art. 441. — (1) Fapta persoanei care, în cadrul unui conflict armat, cu sau fără
caracter internațional, jefuiește sau, cu încălcarea dreptului internațional și fără ca
aceasta să fie justificată de necesități militare, distruge, își însușește sau
rechiziționează bunuri ale părții inamice, aflate sub puterea părții căreia îi aparține
făptuitorul, se pedepsește cu închisoarea de la 3 la 10 ani și interzicerea exercitării
unor drepturi.
(2) Declararea, în cadrul unui conflict armat cu caracter internațional, ca fiind stinse,
suspendate sau inadmisibile în justiție drepturile și acțiunile tuturor resortisanților părții
inamice sau ale unei părți importante a acestora se pedepsește cu închisoarea de la
3 la 10 ani și interzicerea exercitării unor drepturi.

Infracțiuni de război
contra operațiunilor umanitare
și emblemelor

Art. 442. — (1) Fapta persoanei care, în cadrul unui conflict armat cu sau fără
caracter internațional:
a) declanșează un atac împotriva personalului, instalațiilor, materialului, unităților
sau vehiculelor care participă la o misiune de ajutor umanitar ori la o misiune de
menținere a păcii, conform Cartei Națiunilor Unite, și care se bucură de protecția pe
care dreptul internațional umanitar o garantează civililor sau bunurilor cu caracter civil;
b) declanșează un atac împotriva personalului, clădirilor, unităților sanitare sau
mijloacelor de transport sanitare, care utilizează semnele distinctive prevăzute de
Convențiile de la Geneva, în conformitate cu dispozițiile dreptului internațional umanitar,
se pedepsește cu închisoarea de la 7 la 15 ani și interzicerea exercitării unor drepturi.
(2) Fapta persoanei care, în cadrul unui conflict armat cu sau fără caracter
internațional, utilizează fără drept semnele distinctive prevăzute de Convențiile de la
Geneva, steagul de parlamentare, drapelul, insignele militare sau uniforma inamicului
ori ale Organizației Națiunilor Unite, cauzând astfel moartea sau vătămarea corporală
a uneia sau mai multor persoane, se pedepsește cu închisoarea de la 7 la 15 ani și
interzicerea exercitării unor drepturi.

Utilizarea de metode interzise
în operațiunile de luptă

Art. 443. — (1) Fapta persoanei care, în cadrul unui conflict armat cu sau fără
caracter internațional:
a) declanșează un atac prin mijloace militare împotriva populației civile sau a unor
civili care nu participă direct la ostilități;
b) declanșează un atac prin mijloace militare împotriva bunurilor civile protejate ca
atare de dreptul internațional umanitar, în special clădiri consacrate cultului religios,
învățământului, artei, științei, acțiunilor caritabile, monumentelor istorice, spitalelor,
locurilor unde bolnavii sau răniții sunt adunați, precum și împotriva orașelor, satelor,
locuințelor sau clădirilor neapărate ori zonelor demilitarizate sau asupra instalațiilor
ori echipamentelor ce conțin substanțe periculoase, în măsura în care acestea nu sunt
folosite ca obiective militare;
c) desfășoară un atac prin mijloace militare, știind că el va cauza pierderi de vieți
omenești în rândul populației civile, răniri ale persoanelor civile, distrugeri de bunuri
cu caracter civil, care ar fi vădit disproporționate în raport cu ansamblul avantajului
militar concret și direct așteptat;
d) utilizează o persoană protejată de dispozițiile dreptului internațional umanitar
pentru a evita ca anumite puncte, zone sau forțe militare să devină țintă a operațiunilor
militare ale părții inamice;

74

MONITORUL OFICIAL AL ROMÂNIEI, PARTEA I, Nr. 510/24.VII.2009
e) utilizează, ca metodă de purtare a războiului, înfometarea deliberată a civililor,
privându-i de bunurile indispensabile supraviețuirii sau împiedicând, cu încălcarea
dispozițiilor dreptului internațional umanitar, primirea ajutoarelor destinate acestora;
f) declară sau ordonă că nu va exista îndurare pentru învinși;
g) ucide sau rănește, prin viclenie, un membru al forțelor armate inamice sau un
combatant al forțelor inamice
se pedepsește cu închisoarea de la 7 la 15 ani și interzicerea exercitării unor drepturi.
(2) Desfășurarea unui atac prin mijloace militare, în cadrul unui conflict armat cu
caracter internațional, știind că el va cauza mediului înconjurător daune extinse, de
durată și grave, care ar fi vădit disproporționate în raport cu ansamblul avantajului
militar concret și direct așteptat, se pedepsește cu închisoarea de la 3 la 10 ani și
interzicerea exercitării unor drepturi.

Utilizarea de mijloace interzise
în operațiunile de luptă

Art. 444. — Fapta persoanei care, în cadrul unui conflict armat, cu sau fără caracter
internațional:
a) utilizează otravă sau arme cu substanțe otrăvitoare;
b) utilizează gaze asfixiante, toxice sau asimilate și orice lichide, materii sau
procedee similare;
c) utilizează arme care cauzează suferințe fizice inutile
se pedepsește cu închisoarea de la 7 la 15 ani și interzicerea exercitării unor drepturi.

Sancționarea tentativei

Art. 445. — Tentativa la infracțiunile prevăzute în prezentul titlu se pedepsește.

TITLUL XIII
Dispoziții finale
Intrarea în vigoare

Art. 446. — (1) Prezentul cod intră în vigoare la data care va fi stabilită în legea
pentru punerea în aplicare a acestuia, cu excepția dispozițiilor alin. (2) și alin. (3), care
intră în vigoare la 4 zile de la data publicării în Monitorul Oficial al României, Partea I,
a prezentului cod.
(2) Legea nr. 301/2004 — Codul penal, publicată în Monitorul Oficial al României,
Partea I, nr. 575 din 29 iunie 2004, cu modificările ulterioare, și Legea nr. 294/2004
privind executarea pedepselor și a măsurilor dispuse de organele judiciare în cursul
procesului penal, publicată în Monitorul Oficial al României, Partea I, nr. 591 din 1 iulie 2004,
cu modificările ulterioare, se abrogă.
(3) În termen de 12 luni de la data publicării prezentului cod în Monitorul Oficial al
României, Partea I, Guvernul va supune Parlamentului spre adoptare proiectul de
lege pentru punerea în aplicare a Codului penal.

Această lege a fost adoptată la data de 25 iunie 2009, în temeiul prevederilor art. 114 alin. (3) din Constituția României,
republicată, în urma angajării răspunderii Guvernului în fața Camerei Deputaților și a Senatului, în ședința comună din data de
22 iunie 2009.
PREȘEDINTELE CAMEREI DEPUTAȚILOR

PREȘEDINTELE SENATULUI

ROBERTA ALMA ANASTASE

MIRCEA-DAN GEOANĂ

București, 17 iulie 2009.
Nr. 286.

MONITORUL OFICIAL AL ROMÂNIEI, PARTEA I, Nr. 510/24.VII.2009

75

PREȘEDINTELE ROMÂNIEI

DECRET
pentru promulgarea Legii privind Codul penal
În temeiul prevederilor art. 77 alin. (1) și ale art. 100 alin. (1) din Constituția
României,
Președintele României d e c r e t e a z ă:
Articol unic. — Se promulgă Legea privind Codul penal și se dispune
publicarea acestei legi în Monitorul Oficial al României, Partea I.

PREȘEDINTELE ROMÂNIEI

TRAIAN BĂSESCU

București, 17 iulie 2009.
Nr. 1.211.

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL AGRICULTURII, PĂDURILOR ȘI DEZVOLTĂRII RURALE

ORDIN
privind aprobarea Planului de ajustare a efortului de pescuit
Având în vedere Referatul de aprobare al Agenției Naționale pentru Pescuit și Acvacultură nr. 3.426 din 22 iunie 2009,
în temeiul prevederilor:
— art. 7 alin. (6) din Hotărârea Guvernului nr. 8/2009 privind organizarea și funcționarea Ministerului Agriculturii, Pădurilor
și Dezvoltării Rurale;
— art. 4 lit. e) din Hotărârea Guvernului nr. 1.194/2008 privind organizarea, structura și funcționarea Agenției Naționale
pentru Pescuit și Acvacultură, cu modificările și completările ulterioare;
— art. 11 alin. (1) din Regulamentul (CE) nr. 2.371/2002 al Consiliului din 20 decembrie 2002 privind conservarea și
exploatarea durabilă a resurselor piscicole în conformitate cu politica comună în domeniul pescuitului;
— art. 22 din Regulamentul (CE) 1.198/2006 al Consiliului din 27 iulie 2006 privind Fondul European pentru Pescuit,
ministrul agriculturii, pădurilor și dezvoltării rurale emite următorul ordin:
Art. 1. — Se aprobă Planul de ajustare a efortului de pescuit,
prevăzut în anexa care face parte integrantă din prezentul
ordin.

Art. 2. — Agenția Națională pentru Pescuit și Acvacultură va
duce la îndeplinire prevederile prezentului ordin.
Art. 3. — Prezentul ordin se publică în Monitorul Oficial al
României, Partea I.

Ministrul agriculturii, pădurilor și dezvoltării rurale,
Ilie Sârbu

București, 3 iulie 2009.
Nr. 444.

76

MONITORUL OFICIAL AL ROMÂNIEI, PARTEA I, Nr. 510/24.VII.2009
ANEXĂ

PLAN

de ajustare a efortului de pescuit
1. Introducere
Prezentul plan de ajustare a efortului de pescuit a fost
elaborat în baza Programului operațional pentru pescuit, în care
sunt prezentate măsurile planificate de administrația română de
pescuit care au ca scop atât adaptarea flotei de pescuit în
funcție de cotele disponibile, cât și implementarea liniilor
directoare a Politicii comune de pescuit, respectiv reducerea
capacității de pescuit. Aceste măsuri se vor realiza în cadrul Axei
prioritare 1 și au ca scop, pe lângă reducerea capacității de
pescuit, crearea condițiilor economice pentru susținerea flotei
de pescuit a României la Marea Neagră.
2. Descrierea flotei românești în relație cu starea
pescuitului
În România, pescuitul la mare, de-a lungul liniei de coastă,
este limitat la o suprafață marină până la izobata de 60m, ca o
consecință a caracteristicilor vaselor și autonomiei lor limitate.
Pescuitul cu traul prezintă un model sezonal și este legat de
prezența speciilor de pește în zonă. În 2005 speciile cele mai
capturate în Marea Neagră au fost cele de mărime mică,
precum: șprot (73,39%), guvizi (4,67%) și bacaliar (4,55%). Pe
litoralul românesc, pescuitul cu unelte fixe se caracterizează prin
concentrarea activității în primele 3/4 luni ale sezonului (aprilie—
iulie), când de regulă speciile se apropie de coastă pentru
hrănire și reproducere.
Capturile înregistrate în Marea Neagră de către România au
scăzut de la 16.000 de tone în 1980 la aproximativ 2.000 tone în
anii recenți. Situația s-a îmbunătățit ușor începând cu 2003,
semnalându-se o creștere de la 1.612 tone în acel an la 2.026 tone
înregistrate în 2005. Mai mult de 70% din capturi sunt realizate cu
vase de tip trauler, restul capturilor provenind din pescuitul la scară
mică.
Aproximativ 40 de tone de calcan au fost descărcate în 2005.
În anul 2007 au fost raportate capturi de specii valoroase,
precum calcan (Psetta maxima) și rechin (Squalus acanthias).
Capturile românești de șprot rămân cu mult mai mici față de
potențialul maxim calculat de cercetători. Și alte specii ar fi
disponibile în cantități suficiente dacă navele ar fi echipate cu
echipament adecvat pescuirii lor, aceasta fiind lipsa principală în
cele mai multe cazuri. Astfel în ciuda lipsei generale de resurse
în pescuitul românesc, nu se poate spune că flota românească
nu este în echilibru cu stocurile de pește. De asemenea, faptul
că pescuitul cu traul de fund este interzis, și traularea nu are loc
lângă țărm, sprijină ideea că flota operează într-o manieră
durabilă.
Din navele de pescuit cu lungimi mai mari de 12 m, nu toate
au fost pe deplin operaționale în ultimii ani. Marea majoritate a
acestor nave sunt de același tip, cu o lungime de aproximativ
25 m.
Aceste nave au fost construite în 1980. Vârsta medie a
navelor de pescuit este de aproximativ 20 de ani, multe dintre
ele având corpul din oțel. În prezent sunt într-o stare tehnică
proastă, deoarece sunt prost întreținute, în timp ce condițiile
sanitare, cele de sănătate și siguranță la bord au nevoie de
îmbunătățire, mai ales lipsa spațiilor de depozitare la rece.
Design-ul și motorul permit numai operarea pe timp favorabil.
Mai mult de jumătate din flota costieră la scară mică nu este
echipată cu motoare, ceea ce reprezintă o caracteristică de
siguranță.

Deși România este o țară cu ieșire la mare, având o lungime
de litoral de 244 km, în ultimul deceniu, având în vedere noile
condițiile de practică a pescuitului, cu sistarea subvențiilor de
stat și alinierea la principiile economiei concurențiale, s-a produs
schimbarea radicală a condițiilor de desfășurare a pescuitului
marin național. Totodată, concurența creată de deschiderea
importurilor de produse pescărești, în special a importurilor de
șprot congelat, lipsa de experiență a unei exploatări în noile
condiții, îmbătrânirea parcului de nave, cât și mai ales creșterea
costurilor combustibililor și a celor de întreținere au dus la o
involuție drastică a pescuitului activ în sectorul românesc al Mării
Negre.
An de an activitatea de pescuit activ s-a redus treptat,
ajungând ca, în anul 2008, din cele 22 de nave înscrise în
Fișierul navelor și ambarcațiunilor de pescuit să activeze doar
6 nave de pescuit, din care două nave au desfășurat sporadic
un pescuit specializat de șprot și alte specii pelagice și alte 4, un
pescuit specializat de calcan.
Flota românească de pescuit a fost compusă în conformitate cu
cifrele înregistrate în Registrul flotei de pescuit comunitare, precum
și în Registrul român al navelor de pescuit, pe 1 ianuarie 2007, din
436 de nave ce totalizau tonaj brut (GT) total de 2.357 tone și o
putere totală de 7.680 kW. După aderare capacitatea a crescut
la 440 de nave de pescuit ce au cumulat o greutate totală de
2.474 tone și o putere totală de 8.253 kW, datorită noilor intrări
din lista ăcoups partis”, la sfârșitul anului 2007 înregistrându-se
după regimul ăintrări-ieșiri” un număr de 439 de nave ce totalizau
o greutate totală de 2.426 tone și o putere totală de 8.106 kW.
La sfârșitul anului 2008, în urma regimului ăintrări/ieșiri” erau
înregistrate 438 de nave ce însumau un GT total de 1.670 tone
și o putere totală de 6.241 kW (sursa: Raportul anual al flotei de
pescuit 2008).
2.1. Captura, efortul de pescuit

În sezonul de pescuit din perioada 2001—2008, nivelul
capturilor realizate, exceptând anii 2001 și 2002, când s-au realizat
peste 2.000 tone (2.431 t, respectiv 2.116 tone), a fost destul de
redus, situându-se între 1.390 tone/2006 și 1.940 tone/2005, după
care a scăzut vertiginos la 435 tone/2007 și circa 177 tone/2008
(date preliminare)
Nivelul capturilor realizate în anul 2008 (date preliminare),
cel mai mic obținut în ultimii 10 ani, s-a datorat creșterii costurilor
de producție, cât și influenței condițiilor hidroclimatice asupra
populațiilor de pești. Capturile de șprot, specie predominantă a
capturilor anuale, au avut o involuție considerabilă în ultimul
deceniu, scăzând de la 3.318 tone/1997 la 208 tone/2007 și
circa 100 tone/2008. Dacă în trecut interesul pentru pescuitul
calcanului a fost foarte redus, după anul 2001, operatorii
economici ce activează în sectorul litoralul românesc își schimbă
opțiunile și interesul, acordând prioritate dotării navelor cu
echipamente și unelte de pescuit specializate în pescuitul
acestei specii. Capturile au crescut ușor de la un an la altul, fiind
realizate producții de 12,527 tone/2001 și 42,031 tone/2004,
respectiv 44,32 tone în 2007. Rezultatele obținute în anul 2008,
26,016 tone (intervalul martie — august), au fost aproape
asemănătoare cu cele obținute în anii 2006—2007, același
interval.
În cele 8 luni de activitate de pescuit pe an (martieoctombrie), din perioada 2001—2008, navele trauler costiere

MONITORUL OFICIAL AL ROMÂNIEI, PARTEA I, Nr. 510/24.VII.2009
românești au realizat capturi diferite, determinate atât de efortul
de pescuit (număr de nave, zile efective de mare, număr de
traulări și ore de traulare), cât și de evoluția condițiilor
hidroclimatice, starea stocurilor principalelor specii pescuibile
(șprot și bacaliar) și a ofertei de desfacere a peștelui pe piață,
ele oscilând între circa 100 tone/2008 și 2.008 tone/2001.
Desfășurarea pescuitului activ a fost și este determinată de
distribuția aglomerărilor de pește, în special a populațiilor de
șprot și a cererii pe piață a produsului. În ultimii ani navele
pescuiesc doar atunci când au comenzi ferme, având în vedere
costurile ridicate ale combustibililor. Singurele sectoare în care
se desfășoară activitatea de pescuit sunt Constanța — Corbu
și Zătoane — Sulina.
Nu același lucru s-a întâmplat cu cea mai valoroasă
specie, pescuită pasiv de traulerele costiere, calcanul, ale
cărui capturi au crescut în ultimii ani de la 1 tonă pe an/2000
până la 44,32 tone/2007. Perioada cea mai bună de pescuit
este intervalul martie — iulie și noiembrie — decembrie,
perioadă ce coincide cu formarea aglomerărilor de calcan și
apropierea acestora de coastă, pentru reproducere și hrănire,
în restul perioadelor se răspândește pe întreaga platformă
continentală din zona litoralului românesc al Mării Negre.
2.2. Componența pe specii a capturilor

Caracteristica principală a capturilor de pești realizată în
sectorul marin românesc este prezența unui număr foarte mare
de specii (peste 20), dintre care de bază sunt speciile de talie
redusă (șprot, hamsie, bacaliar, guvizi). De remarcat este faptul
că ponderea speciilor valoroase (calcan, rechin, sturioni, stavrid,
zărgan, scrumbie de Dunăre, stavrid, chefal, lufar) continuă să
fie scăzută, cu toate că stocurile acestora au o tendință de
refacere.
În perioada 2001—2008, pe întreg ansamblu sectorului
românesc și pe întreaga perioadă de pescuit (martie —
noiembrie), dominanța în capturi a revenit în principal speciilor
șprot (Sprattus sprattus) și calcan (Psetta maeotica), alături de
care au mai apărut speciile tradiționale: hamsie (Engraulis
encrasicolus), bacaliar (Merlangius merlangus ponticus), guvizi
(Gobiidae), stavrid (Trachurus mediterraneus ponticus), rechin
(Squalus acanthias), chefal (Mugidae), alte specii.
În baza rezultatelor obținute în cele 4 expediții de
cercetare efectuate în anul 2008, putem aprecia că valoarea
biomasei aglomerărilor de șprot a oscilat între 9.285 tone/mai
și 62.900 tone/iunie, iar de calcan, între 411,1 tone și 504,2 tone.
În baza evaluărilor efectuate în perioada 1998—2007 pentru
principalele specii pescuibile de pești, precum și a rezultatelor
obținute în cercetările efectuate în anul 2008, se pot aprecia
următoarele stocuri și estimări ale TAC-ului (captura totală
admisibilă), pentru specia șprot și calcan din sectorul litoralul
românesc al Mării Negre (tabelul nr. 1)
Tabel 1
Valoarea stocurilor (tone) și valoarea estimativă
a TAC-ului pentru sectorul românesc
(sursa: Institutul Național de Cercetare și Dezvoltare
ăGrigore Antipa” — Constanța)

77

Cele prezentate mai sus permit evidențierea următoarelor
aspecte, semnalate la nivelul anului 2008:
— Pentru speciile șprot și calcan din zona litoralului
românesc, formarea aglomerărilor și disponibilitatea în pescuit
sunt puternic influențate de variația condițiilor de mediu.
— La fel ca și în anul 2007, în anul 2008 biomasa maximă a
aglomerărilor de șprot a fost apreciată la 60.000 tone, fiind
recomandat un TAC de 10.000 tone.
Comparând valorile TAC-ului și ale capturilor realizate în
perioada 2001—2007, rezultă că pentru speciile șprot și calcan
cantitatea anuală capturată în sectorul marin românesc nu a
depășit limitele lor biologice.
3. Măsuri și recomandări privind administrarea și
gestionare durabilă a resurselor
În vederea creării premiselor dezvoltării pescuitului costier,
de-a lungul litoralului românesc, abordând o metodă de
gestionare sustenabilă, sunt necesare:
— reducerea efortului de pescuit, cu precădere a navelor cu
un grad ridicat de uzură morală, energofage și poluante;
— înnoirea și modernizarea navelor în vederea îmbunătățirii
siguranței navigației și asigurarea condițiilor de păstrare a
produselor pescărești;
— proiectarea de ambarcațiuni specifice activităților marine;
— dotarea pescarilor cu ambarcațiuni mici, sub 12 m,
proiectate, construite și adaptate condițiilor mediului marin;
— îmbunătățirea și reproiectarea uneltelor de pescuit;
— dezvoltarea infrastructurii în scopul de a asigura o
industrie pescărească profitabilă și competitivă pe termen lung,
prin modernizarea și construirea de porturi pescărești și puncte
de debarcare.
4. Impactul planului de reducere a efortului asupra
capacitații
Pentru a obține echilibrul necesar între capacitatea flotei și
posibilitățile de pescuit disponibile, România a adoptat Planul
strategic național privind dezvoltarea pescuitului și Programul
operațional pentru pescuit. Planul național strategic (PNS) a fost
pregătit pentru perioada 2007—2013, în conformitate cu
prevederile Regulamentului (CE) nr. 1.198/2006 al Consiliului
din 27 iulie 2006 privind Fondul European pentru Pescuit.
Programul operațional pentru pescuit (POP) a fost pregătit în
conformitate cu Regulamentul (CE) nr. 1.198/2006 al Consiliului
pentru definirea măsurilor sub incidența celor patru axe prioritare
pentru dezvoltarea sectorului pescăresc, acvacultură și
procesare. POP a fost aprobat în decembrie 2007.
Datorită faptului că navele de pescuit sunt vechi, prost
întreținute și au unelte învechite, PNS prevede o oportunitate
de a reduce numărul de nave prin oferirea ajutoarelor de stat
pentru încetarea temporară sau permanentă a activității de
pescuit. Încetarea temporară sau permanentă a activității de
pescuit trebuie să îi permită României ajustarea efortului de
pescuit a anumitor segmente ale flotei în conformitate cu Politica
comună de pescuit. Totuși, România dorește să păstreze un
nivel minim pentru flota de pescuit (minimum vitalis) care poate
fi estimat la 12—13 nave moderne și performante. Flota de
pescuit trebuie reînnoită și modernizată, ceea ce ar asigura
piața cu produsele cerute, fără mărirea presiunii asupra
resurselor naturale.
4.1. Încetarea permanentă a activității de pescuit

Specia

Stoc (t)
(sector
românesc)

TAC (t)
(estimat)

Metoda de determinare

Șprot

60.000

10.000

Metoda suprafețelor

Calcan

1.300

50

Metoda suprafețelor

Încetarea permanentă a activității de pescuit este unul dintre
cele mai importante elemente din Planul de ajustare a efortului
de pescuit. Obiectivul acestui program de ajustare a efortului de
pescuit este de a atinge până la sfârșitul anului 2013 o reducere
cu cel puțin 1300 kW, respectiv 520 tone, așa cum este prevăzut
în tabelul 2.

78

MONITORUL OFICIAL AL ROMÂNIEI, PARTEA I, Nr. 510/24.VII.2009

Cifrele menționate mai sus sunt estimative, deoarece este
greu de calculat cu exactitate reducerea capacității navelor,
având în vedere caracterul de ăvoluntariat” al acestui plan de
ajustare a efortului de pescuit.
Tabelul 2
Premizele evoluției efortului de pescuit
Indicatori

Obiective 2013

Reducerea capacității flotei Reducere cu minimum 520 tone
prin încetarea temporară Reducere cu minimum 1300 kW
sau permanentă a activității
navelor de pescuit:
• GT
• kW
Gradul de modernizare a — 80% din navele de pescuit
flotei de pescuit
— 70% din flota pescuitului la
scară-mică
4.2. Modernizarea și investiții la bordul navelor

Această măsură va sprijini creșterea competitivității flotei
românești prin adaptarea caracteristicilor navelor și
ambarcațiunilor la cerințele moderne privind siguranța navigației,
îmbunătățirea condițiilor de muncă și de depozitare a capturilor.
Investițiile făcute pentru modernizare pot cuprinde:
a) motoare noi cu un consum redus de combustibil și un
impact redus asupra mediului;

MINISTERUL ECONOMIEI
Nr. 958 din 13 mai 2009

b) echipamente ce fac posibilă menținerea și păstrarea
capturilor accidentale la bord;
c) echipamente ce reduc impactul asupra habitatelor și
speciilor care nu se comercializează;
d) echipamente ce reduc impactul asupra ecosistemelor și
bentosului;
e) investiții pentru unelte de pescuit mai selective (sprijinul
este acordat până când acestea devin obligatorii);
f) echipamente pentru îmbunătățirea condițiilor de muncă și
siguranță la bord.
5. Durata, monitorizarea și raportarea
Durata prezentului plan de ajustare a efortului de pescuit
este stabilită pentru perioada 2009—2013. Punerea în aplicare
a Planului de ajustare a efortului de pescuit va fi monitorizată,
pentru a se asigura atât eficiența măsurilor ce urmează a fi
aplicate, cât și îndeplinirea cerințelor din regulamentul Fondului
European pentru Pescuit (FEP) și reducerea permanentă a
efortului de pescuit.
6. Măsuri de raportare
În cadrul obligațiilor prevăzute la art. 67 din Regulamentul
(CE) nr. 1.198/2006 al Consiliului, Autoritatea de management
pentru Programul operațional pentru pescuit pentru perioada
2007—2013, reprezentată de Agenția Națională pentru Pescuit
și Acvacultură (ANPA), va întocmi un Raportul anual privind
punerea în aplicare a POP aferent anului anterior.

MINISTERUL COMUNICAȚIILOR
ȘI SOCIETĂȚII INFORMAȚIONALE
Nr. 469 din 3 iunie 2009

DEPARTAMENTUL
PENTRU AFACERI EUROPENE
Nr. 1.531 din 6 iulie 2009

ORDIN
privind modificarea Ordinului ministrului economiei și comerțului, al ministrului comunicațiilor
și tehnologiei informației și al ministrului integrării europene nr. 732/2005/2/72/2006 pentru
aprobarea Metodologiei referitoare la circuitul informațiilor la nivel național între Compartimentul
pentru schimb de informații pentru reglementări tehnice, autoritățile administrației publice centrale
și alte autorități cu funcție de reglementare
Având în vedere prevederile art. 14 din Hotărârea Guvernului nr. 1.016/2004 privind măsurile pentru organizarea și
realizarea schimbului de informații în domeniul standardelor și reglementărilor tehnice, precum și al regulilor referitoare la serviciile
societății informaționale între România și statele membre ale Uniunii Europene, precum și Comisia Europeană, cu modificările
ulterioare,
în temeiul Hotărârii Guvernului nr. 1.720/2008 privind organizarea și funcționarea Ministerului Economiei, cu modificările
și completările ulterioare, al Hotărârii Guvernului nr. 12/2009 privind organizarea și funcționarea Ministerului Comunicațiilor și
Societății Informaționale, cu modificările și completările ulterioare, și al Ordonanței de urgență a Guvernului nr. 133/2006 privind
înființarea, organizarea și funcționarea Departamentului pentru Afaceri Europene în subordinea primului-ministru, aprobată cu
modificări și completări prin Legea nr. 102/2007, cu modificările și completările ulterioare,
ministrul economiei, ministrul comunicațiilor și societății informaționale și șeful Departamentului pentru Afaceri
Europene emit prezentul ordin.
Art. I. — Ordinul ministrului economiei și comerțului, al
ministrului comunicațiilor și tehnologiei informației și al
ministrului integrării europene nr. 732/2005/2/72/2006 pentru
aprobarea Metodologiei referitoare la circuitul informațiilor la
nivel național între Compartimentul pentru schimb de informații

pentru reglementări tehnice, autoritățile administrației publice
centrale și alte autorități cu funcție de reglementare, publicat în
Monitorul Oficial al României, Partea I, nr. 186 din 27 februarie
2006, se modifică după cum urmează:

MONITORUL OFICIAL AL ROMÂNIEI, PARTEA I, Nr. 510/24.VII.2009

79

1. În anexa nr. 1, la litera A, punctul 2 va avea următorul cu ocazia unei notificări anterioare, este suficientă menționarea
cuprins:
numărului respectivei notificări;
ă2. Proiectul de reglementare tehnică prevăzut la pct. 1
b) formularul de notificare prevăzut la art. 2 din ordin.”
trebuie însoțit de:
2. În anexa nr. 1, la litera A, punctul 11 se abrogă.
a) toate textele de acte normative la care se face referire în
3. Anexa nr. 2 se modifică și se înlocuiește cu anexa la
cuprinsul său. Lipsa acestei documentații atrage suspendarea
începerii perioadei prevăzute la art. 7 alin. (1) din Hotărârea prezentul ordin.
Art. II. — Prezentul ordin se publică în Monitorul Oficial al
Guvernului nr. 1.016/2004, cu modificările ulterioare. În cazul în
care aceste texte au fost deja comunicate Comisiei Europene României, Partea I.
Ministrul economiei,
Ministrul comunicațiilor și societății
Șeful Departamentului
Adriean Videanu
informaționale,
pentru Afaceri Europene,
Gabriel Sandu
Vasile Pușcaș
ANEXĂ
(Anexa nr. 2 la Ordinul nr. 732/2005/2/72/2006)

FORMULAR DE NOTIFICARE

Adresa
1. Cod special
Această rubrică se completează de către Comisia
Europeană în momentul în care mesajul este retransmis.
2. Statul membru
Emitentul mesajului
3A. Serviciul responsabil
Numele și adresa (nr. de telefon, nr. de fax și adresa e-mail)
serviciului însărcinat cu circulația informațiilor (unitatea centrală).
3B. Serviciul emitent
Serviciul responsabil cu elaborarea proiectului.
4. Numărul de referință al notificării și codul produsului
Numărul atribuit de către Comisia Europeană care transmite
mesajul de informare în limba/limbile oficiale ale tuturor statelor
membre, inclusiv satului membru emitent al notificării, pentru a
le informa cu privire la numărul de referință al notificării (anul/nr.
secvențial/statul membru, de exemplu 2004/123/DK).
Acest număr trebuie să fie utilizat ulterior în orice mesaj sau
corespondență privind proiectul.
5. Titlul
Statul membru emitent al notificării trebuie să indice integral
titlul oficial al proiectului.
6. Produsele și/sau serviciile în cauză
Statul membru emitent al notificării trebuie să indice într-un
limbaj clar produsele și/sau serviciile menționate în proiectul său
de reglementare tehnică.
7. Notificarea conform altui act comunitar
Dacă statul membru emitent al unei notificări potrivit
Directivei 98/34/CE din 22 iunie 1998 de stabilire a unei
proceduri pentru furnizarea de informații în domeniul
standardelor și reglementărilor tehnice notifică proiectul său și
conform unui altui act comunitar, acesta îl menționează la acest
punct, indicând actul comunitar respectiv.
[A se reține ca exemplu (listă nonexhaustivă):
— Regulamentul (CEE) nr. 315/93 al Consiliului din
8 februarie 1993 de stabilire a procedurilor comunitare privind
contaminanții din alimente;

— Regulamentul (CE) nr. 852/2004 al Parlamentului
European și al Consiliului din 29 aprilie 2004 privind igiena
produselor alimentare;
— Regulamentul (CE) nr. 853/2004 al Parlamentului
European și al Consiliului din 29 aprilie 2004 de stabilire a unor
norme specifice de igienă care se aplică alimentelor de origine
animală;
— Regulamentul (CE) nr. 854/2004 al Parlamentului
European și al Consiliului din 29 aprilie 2004 de stabilire a
normelor specifice de organizare a controalelor oficiale privind
produsele de origine animală destinate consumului uman;
— Regulamentul (CE) nr. 1.924/2006 al Parlamentului
European și al Consiliului din 20 decembrie 2006 privind
mențiunile nutriționale și de sănătate înscrise pe produsele
alimentare;
— Regulamentul (CE) nr. 1.925/2006 al Parlamentului
European și al Consiliului din 20 decembrie 2006 privind
adaosul de vitamine și minerale, precum și de anumite
substanțe de alt tip în produsele alimentare;
— Directiva 94/62/CE a Parlamentului European și a
Consiliului din 20 decembrie 1994 privind ambalajele și
deșeurile de ambalaje;
— Directiva 2000/13/CE a Parlamentului European și a
Consiliului din 20 martie 2000 privind apropierea legislațiilor
statelor membre referitoare la etichetarea și prezentarea
produselor alimentare, precum și publicitatea acestora;
— Directiva 2006/123/CE a Parlamentului European și a
Consiliului din 12 decembrie 2006 privind serviciile în cadrul
pieței interne*]
8. Conținutul principal
Statul membru emitent al notificării trebuie să rezume
conținutul proiectului de reglementare tehnică în maximum 20 de
rânduri. Lungimea rezumatului trebuie să depindă de importanța
proiectului.
Este important ca statele membre să menționeze câteva
cuvinte-cheie pentru a rezuma proiectul lor de reglementare
tehnică, cu scopul de a facilita căutarea în baza de date
informatică.

* Pentru Directiva 2006/123/CE, a se preciza la acest punct dispozițiile proiectului notificat în materie de servicii care conține cerințele vizate la art. 15
alin. (2) din Directiva 2006/123/CE. În plus, a se menționa care cerințe dintre cele enunțate în continuare sunt vizate de acest proiect. Motivele notificării conform
Directivei 2006/123/CE sunt menționate la pct. 9 (în special în funcție de necesitate, nediscriminare și proporționalitate).
A se reține următoarele cerințe ale art. 15 alin. (2) din Directiva 2006/123/CE:
a) restricțiile cantitative sau teritoriale, în special sub forma limitelor stabilite în funcție de populație sau a unei distanțe geografice minime între prestatori;
b) obligația unui prestator de a adopta o formă juridică specifică;
c) cerințele referitoare la deținerea capitalului unei societăți;
d) cerințele, altele decât cele privind domeniile reglementate de Directiva 2005/36/CE a Parlamentului European și a Consiliului din 7 septembrie 2005
privind recunoașterea calificărilor profesionale sau prevăzute în alte instrumente comunitare, care rezervă accesul la activitatea de servicii în cauză pentru anumiți
prestatori, în temeiul specificului activității;
e) interdicția de a avea mai mult de un sediu pe teritoriul aceluiași stat;
f) cerințele care stabilesc un număr minim de salariați;
g) tarifele obligatorii minime și/sau maxime pe care trebuie să le respecte prestatorul;
h) obligația prestatorului de a furniza, împreună cu serviciul său, și alte servicii specifice.

80

MONITORUL OFICIAL AL ROMÂNIEI, PARTEA I, Nr. 510/24.VII.2009

9. Motivație succintă
Statul membru emitent al notificării trebuie să menționeze în
maximum 10 rânduri motivele care au justificat elaborarea
proiectului său (se solicită statelor membre să nu repete
informația deja furnizată la alte puncte ale mesajului de
notificare).
10. Documente de referință, texte de bază
a) Statul membru emitent al notificării trebuie să indice
referințele textelor de bază necesare pentru înțelegerea și
aprecierea proiectului. Menționarea acestei referințe implică
necesitatea comunicării textelor de bază către Comisia
Europeană, în același timp cu proiectul.
b) Dacă textele de bază au fost transmise în cadrul unei
notificări precedente, statul membru trebuie să îi precizeze
numărul.
c) Dacă textele de bază au fost transmise în cadrul unei
notificări anterioare care între timp a intrat în vigoare și pentru
care statul membru a transmis textul final, acesta trebuie să îi
precizeze numărul.
d) Dacă statele membre comunică din nou un proiect
conform art. 8.1(3) din Directiva 98/34/CE, pentru că au adus, în
mod semnificativ, schimbări care au ca efect modificarea
câmpului de aplicare, scurtarea calendarului de aplicare
prevăzut inițial, adăugarea unor specificații sau cerințe ori
stabilirea unor specificații sau cerințe mai stricte, acestea trebuie
să indice numărul notificării precedente.
e) În cazul în care nu există niciun text de bază, statelor
membre li se solicită precizarea acestui lucru, cu scopul de a se
evita cererile inutile de transmitere a textelor de bază.
f) Dacă proiectul vizează în special limitarea comercializării
sau a utilizării unei substanțe, a unui preparat sau a unui produs
chimic din motive legate de sănătatea publică, de protecția
consumatorilor sau a mediului, statele membre trebuie să
transmită, de asemenea, conform art. 8.1(4) din Directiva
98/34/CE, fie un rezumat, fie referințele datelor pertinente
privind substanța, preparatul sau produsul vizat și cele privind
produsele de substituție cunoscute și disponibile, în măsura în
care aceste informații sunt disponibile, precum și efectele
așteptate ale măsurii privind sănătatea publică sau protecția
consumatorilor și a mediului înconjurător, cu o analiză a riscurilor
efectuată, în cazuri corespunzătoare, în funcție de principiile
generale de evaluare a riscurilor prezentate de produsele
chimice, menționate la art. 10.4 din Regulamentul (CEE)
nr. 793/93 al Consiliului din 23 martie 1993 privind evaluarea și
controlul riscurilor prezentate de substanțe existente, dacă este
vorba despre o substanță existentă, sau la art. 3.2 din Directiva
67/548/CEE a Consiliului din 27 iunie 1967 privind apropierea
actelor cu putere de lege și a actelor administrative referitoare
la clasificarea, ambalarea și etichetarea substanțelor
periculoase (astfel cum a fost modificată prin Directiva
92/32/CEE), dacă este vorba despre o substanță nouă.
11. Invocarea procedurii de urgență
Statul membru emitent al notificării trebuie să precizeze dacă
DA sau NU dorește să recurgă la o procedură de urgență.

12. Motivarea urgenței
Dacă statul membru răspunde DA, acesta trebuie să
furnizeze o justificare precisă și detaliată care să justifice
urgența măsurilor respective, conform art. 9.7 din Directiva
98/34/CE.
13. Confidențialitate
a) Statul membru emitent al notificării trebuie să indice dacă
DA sau NU dorește ca informațiile comunicate în temeiul art. 8
din Directiva 98/34/CE să fie tratate confidențial, conform
art. 8.4 din directivă.
b) Dacă statul membru răspunde DA, atunci trebuie să
precizeze motivele care îi justifică cererea.
14. Măsuri fiscale
a) DA (dacă da, Comisia Europeană va adresa un mesaj
005)
b) NU
15. Studii de impact
Observații:
a) Informațiile privind evaluarea impactului se află la pagina...
Statul membru emitent al notificării, care a efectuat un studiu
de impact și menționează rezultatele acestuia în partea
explicativă a proiectului notificat, trebuie să indice în ce locuri —
în documentele trimise — se află această informație.
b) Evaluarea impactului este anexată.
Statul membru emitent al notificării, care a făcut un studiu de
impact și intenționează să-l anexeze ca atare la proiectul
notificat, trebuie să indice faptul că acest studiu se află în anexă.
Comunicarea studiului către Comisie are loc în același timp cu
transmiterea proiectului de reglementare tehnică.
16. Aspecte TBT și SPS
Aspect TBT
a) Statul membru emitent al notificării trebuie să indice dacă
DA sau NU proiectul va fi notificat în cadrul Acordului OMC
privind TBT (Acordul privind barierele tehnice în calea
comerțului).
b) Dacă statul membru răspunde NU, acesta indică motivele:
(i) proiectul nu este o reglementare tehnică, nici o
procedură de evaluare a conformității, conform
anexei 1 la Acordul TBT;
(ii) proiectul este conform unui standard internațional;
(iii) proiectul nu are un efect semnificativ asupra
comerțului internațional.
Aspect SPS
a) Statul membru emitent al notificării trebuie să indice dacă
DA sau NU va solicita ca proiectul să fie notificat în cadrul
Acordului OMC privind SPS (Acordul privind măsurile sanitare și
fitosanitare).
b) Dacă statul membru răspunde NU, acesta indică motivele:
(i) proiectul nu este o măsură sanitară sau fitosanitară,
conform anexei A la Acordul SPS;
(ii) conținutul proiectului este, în esență, același cu
conținutul unui standard, al unei directive sau
recomandări internaționale;
(iii) proiectul nu are un efect semnificativ asupra
comerțului internațional.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 510/24.VII.2009 conține 80 de pagini.

Prețul: 16 lei

&JUYDGY|432321
ISSN 1453—4495

