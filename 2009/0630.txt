PARTEA I

Anul 177 (XXI) — Nr. 630

Miercuri, 23 septembrie 2009

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
ACTE ALE BĂNCII NAȚIONALE A ROMÂNIEI

18.

— Regulament privind cadrul de administrare a
activității instituțiilor de credit, procesul intern de
evaluare a adecvării capitalului la riscuri și condițiile
de externalizare a activităților acestora ......................

1–32

ACTE ALE BĂNCII NAȚIONALE A ROMÂNIEI
BANCA NAȚIONALĂ A ROMÂNIEI

REGULAMENT
privind cadrul de administrare a activității instituțiilor de credit, procesul intern de evaluare
a adecvării capitalului la riscuri și condițiile de externalizare a activităților acestora
Având în vedere prevederile art. 24, art. 77, art. 101, art. 104, art. 108 alin. (1), art. 122, art. 148, art. 149, art. 289, art. 320,
art. 384 alin. (1), art. 385 alin. (1) din Ordonanța de urgență a Guvernului nr. 99/2006 privind instituțiile de credit și adecvarea
capitalului, aprobată cu modificări și completări prin Legea nr. 227/2007, cu modificările și completările ulterioare, precum și
prevederile art. 47 alin. (1) din Ordonanța de urgență a Guvernului nr. 90/2008 privind auditul statutar al situațiilor financiare anuale
și al situațiilor financiare anuale consolidate, aprobată cu modificări prin Legea nr. 278/2008, cu modificările și completările
ulterioare,
în temeiul dispozițiilor art. 25 alin. (2) lit. a) și ale art. 48 alin. (1) din Legea nr. 312/2004 privind Statutul Băncii Naționale
a României,
Banca Națională a României emite prezentul regulament.
CAPITOLUL I
Dispoziții generale
Art. 1. — (1) Prezentul regulament se aplică instituțiilor de
credit, persoane juridice române, și reglementează, la nivel
individual și/sau, după caz, consolidat ori subconsolidat, precum
și la nivel de rețea cooperatistă, cadrul general pentru:
a) administrarea activității instituțiilor de credit;
b) procesul intern de evaluare a adecvării capitalului la
riscuri;
c) condițiile de externalizare a activităților.
(2) Prezentul regulament se aplică în mod corespunzător și
sucursalelor instituțiilor de credit din state terțe.

Art. 2. — (1) Termenii și expresiile utilizate în prezentul
regulament au semnificațiile prevăzute la art. 7 din Ordonanța
de urgență a Guvernului nr. 99/2006, aprobată cu modificări și
completări prin Legea nr. 227/2007, cu modificările și
completările ulterioare.
(2) Termenul instituții are semnificația prevăzută în
Regulamentul Băncii Naționale a României și al Comisiei
Naționale a Valorilor Mobiliare nr. 13/18/2006 privind
determinarea cerințelor minime de capital pentru instituțiile de
credit și firmele de investiții, aprobat prin Ordinul președintelui
Consiliului de administrație al Băncii Naționale a României și al
președintelui Comisiei Naționale a Valorilor Mobiliare
nr. 10/107/2006.

2

MONITORUL OFICIAL AL ROMÂNIEI, PARTEA I, Nr. 630/23.IX.2009

(3) Expresia portofoliu de tranzacționare are înțelesul
prevăzut de Regulamentul Băncii Naționale a României și al
Comisiei Naționale a Valorilor Mobiliare nr. 22/27/2006 privind
adecvarea capitalului instituțiilor de credit și al firmelor de
investiții, aprobat prin Ordinul președintelui Consiliului de
administrație al Băncii Naționale a României și al președintelui
Comisiei Naționale a Valorilor Mobiliare nr. 19/116/2006.
(4) Expresiile riscul rezidual, riscul de concentrare și riscul
din securitizare au semnificația prevăzută de Regulamentul
Băncii Naționale a României și al Comisiei Naționale a Valorilor
Mobiliare nr. 23/28/2006 privind criteriile tehnice referitoare la
organizarea și tratamentul riscurilor, precum și criteriile tehnice
utilizate de autoritățile competente pentru verificarea și
evaluarea acestora, aprobat prin Ordinul președintelui
Consiliului de administrație al Băncii Naționale a României și al
președintelui Comisiei Naționale a Valorilor Mobiliare
nr. 20/117/2006, expresiile risc operațional și risc legal au
semnificația prevăzută în cadrul Regulamentului Băncii
Naționale a României și al Comisiei Naționale a Valorilor
Mobiliare nr. 24/29/2006 privind determinarea cerințelor minime
de capital ale instituțiilor de credit și ale firmelor de investiții
pentru riscul operațional, aprobat prin Ordinul președintelui
Consiliului de administrație al Băncii Naționale a României și al
președintelui Comisiei Naționale a Valorilor Mobiliare
nr. 21/118/2006, iar expresia risc de credit al contrapartidei are
semnificația prevăzută de Regulamentul Băncii Naționale a
României și al Comisiei Naționale a Valorilor Mobiliare
nr. 20/25/2006 privind tratamentul riscului de credit al
contrapartidei în cazul instrumentelor financiare derivate, al
tranzacțiilor de răscumpărare, al operațiunilor de dare/luare de
titluri/mărfuri cu împrumut, al tranzacțiilor cu termen lung de
decontare și al tranzacțiilor de creditare în marjă, aprobat prin
Ordinul președintelui Consiliului de administrație al Băncii
Naționale a României și al președintelui Comisiei Naționale a
Valorilor Mobiliare nr. 17/114/2006.
(5) În înțelesul prezentului regulament, termenii și expresiile
de mai jos au următoarele semnificații:
a) structură de conducere — organele de administrare și de
conducere ale unei instituții de credit stabilite potrivit actelor
constitutive, în conformitate cu prevederile Legii nr. 31/1990
privind societățile comerciale, republicată, cu modificările și
completările ulterioare, și ale Ordonanței de urgență a
Guvernului nr. 99/2006, aprobată cu modificări și completări prin
Legea nr. 227/2007, cu modificările și completările ulterioare,
care asigură îndeplinirea funcției de supraveghere și a funcției
de conducere în cadrul instituției de credit;
b) funcție de supraveghere — ansamblul atribuțiilor de
supraveghere/control exercitate asupra organelor cu funcție de
conducere, care revin consiliului de administrație, în cadrul
sistemului unitar de administrare, și consiliului de supraveghere,
în cadrul sistemului dualist de administrare;
c) funcție de conducere — ansamblul atribuțiilor structurii de
conducere reprezentată de directori, în cadrul sistemului unitar
de administrare, și de către directorat, în cadrul sistemului
dualist de administrare;
d) control intern — proces continuu, destinat să furnizeze
o asigurare rezonabilă pentru îndeplinirea obiectivelor
de performanță — eficacitatea și eficiența activităților
desfășurate —, de informare — credibilitatea, integritatea și
furnizarea la timp a informațiilor financiare și ale celor necesare
conducerii — și de conformitate — conformarea cu legile și
reglementările aplicabile, precum și cu politicile și procedurile
interne — și care, pentru a fi eficace, necesită implementarea
următoarelor 3 funcții: funcția de control al riscurilor, funcția de
conformitate și funcția de audit intern. Controlul intern include,
de asemenea, organizarea contabilității, tratamentul
informațiilor, evaluarea riscurilor și sistemele de măsurare a
acestora;

e) proces intern de evaluare a adecvării capitalului la
riscuri — componentă a cadrului de administrare a activității
instituțiilor de credit, care vizează ca structura de conducere a
acestora să asigure identificarea, măsurarea, agregarea și
monitorizarea în mod adecvat a riscurilor instituției de credit,
deținerea unui capital intern adecvat la profilul de risc și
utilizarea și dezvoltarea unor sisteme solide de administrare a
riscurilor;
f) profil de risc — totalitatea riscurilor la care este expusă o
instituție de credit în funcție de apetitul la risc asumat de
structura de conducere în procesul decizional și al strategiei de
afaceri;
g) apetit la risc — nivelul de risc pe care instituția de credit
este dispusă să îl accepte;
h) toleranța la risc — capacitatea unei instituții de credit de a
accepta sau de a absorbi riscurile;
i) risc de conformitate — riscul ca o instituție de credit să
suporte sancțiuni prevăzute de cadrul de reglementare, să
înregistreze pierderi financiare semnificative sau afectarea
reputației, ca urmare a neconformării acesteia cu prevederi ale
cadrului de reglementare, ale normelor și standardelor proprii,
precum și ale codurilor de conduită stabilite de piețe sau
industrie, aplicabile activității sale;
j) risc de credit — riscul actual sau viitor de afectare negativă
a profiturilor și capitalului ca urmare a neîndeplinirii de către
debitor a obligațiilor contractuale sau a eșecului acestuia în
îndeplinirea celor stabilite;
k) risc de țară — risc asociat riscului de credit, care este
determinat de condițiile economice, sociale și politice ale țării de
origine a împrumutatului;
l) risc de transfer — componentă a riscului de țară, care
apare atunci când obligația împrumutatului nu este exprimată în
moneda țării de origine a acestuia;
m) risc de piață — riscul actual sau viitor de afectare negativă
a profiturilor și capitalului determinat de fluctuațiile pe piață ale
prețurilor titlurilor de capital și ale ratei dobânzii în ceea ce
privește activitățile care aparțin portofoliului de tranzacționare,
precum și de fluctuațiile cursului valutar și ale prețurilor
mărfurilor pentru întreaga activitate a instituției de credit;
n) risc de rată a dobânzii — riscul actual sau viitor de afectare
negativă a profiturilor și capitalului ca urmare a unor modificări
adverse ale ratelor dobânzii;
o) risc aferent tehnologiei informației (IT) — subcategorie a
riscului operațional care se referă la riscul actual sau viitor de
afectare negativă a profiturilor și capitalului, determinat de
inadecvarea strategiei și politicii IT, a tehnologiei informației și a
procesării informației, cu referire la capacitatea de gestionare,
integritatea, controlabilitatea și continuitatea acesteia, sau de
utilizarea necorespunzătoare a tehnologiei informației;
p) risc reputațional — riscul actual sau viitor de afectare
negativă a profiturilor și capitalului determinat de percepția
nefavorabilă asupra imaginii unei instituții de credit de către
clienți, contrapartide, acționari, investitori sau autorități de
supraveghere;
q) risc strategic — riscul actual sau viitor de afectare negativă
a profiturilor și capitalului determinat de schimbări în mediul de
afaceri sau de decizii de afaceri defavorabile, de implementarea
inadecvată a deciziilor sau de lipsa de reacție la schimbările din
mediul de afaceri;
r) simulare de criză — tehnică de administrare a riscului
utilizată pentru a evalua efectele potențiale asupra situației
financiare a unei instituții de credit ale unui anumit eveniment
și/sau ale modificării unui set de variabile financiare. Aceasta se
poate realiza, în principiu, sub forma analizei de senzitivitate,
care evaluează impactul asupra situației financiare a unei
instituții de credit al modificării unui anumit determinant de
risc — risk driver —, în condițiile în care sursa șocului nu este

MONITORUL OFICIAL AL ROMÂNIEI, PARTEA I, Nr. 630/23.IX.2009
identificată, și a simulărilor pe bază de scenariu, care evaluează
impactul asupra situației financiare a unei instituții de credit al
modificărilor simultane ale mai multor determinanți de risc, în
condițiile în care evenimentul de criză a fost definit;
s) risc de lichiditate — riscul actual sau viitor de afectare
negativă a profiturilor și capitalului, determinat de incapacitatea
instituției de credit de a-și îndeplini obligațiile la scadența
acestora;
t) externalizare — utilizarea de către o instituție de credit a
unui furnizor extern, persoană juridică, în vederea desfășurării
de către acesta, pe bază contractuală, a unor activități care în
mod obișnuit ar fi efectuate de către instituția de credit în cauză;
u) furnizor extern — furnizorul de bunuri și servicii, care
poate fi o entitate autorizată sau nu, respectiv o entitate afiliată
în cadrul unui grup ori o entitate în afara grupului;
v) activități semnificative:
(i) activități care prezintă o asemenea importanță încât
orice dificultate sau eșec în desfășurarea acestora ar putea
avea un efect negativ semnificativ în ceea ce privește abilitatea
instituției de credit de a-și îndeplini obligațiile prevăzute de
cadrul de reglementare și/ori de a-și continua activitatea;
(ii) orice alte activități care necesită o autorizație din partea
autorităților competente;
(iii) orice activități care au un impact semnificativ din
perspectiva administrării riscurilor; și
(iv) administrarea riscurilor aferente activităților prevăzute
la pct. (i);
w) externalizare în lanț — externalizare în cadrul căreia
furnizorul extern subcontractează cu alți furnizori externi
elemente componente ale serviciilor prestate instituției de credit;
x) conflict de interese — acea situație sau împrejurare în care
interesul personal, direct ori indirect, al personalului și membrilor
structurii de conducere ai instituției de credit contravine
interesului instituției de credit, astfel încât afectează sau ar putea
afecta independența și imparțialitatea acestora în luarea
deciziilor ori îndeplinirea la timp și cu obiectivitate a îndatoririlor
care le revin în exercitarea atribuțiilor de serviciu;
y) eficacitate — gradul de îndeplinire a obiectivelor
programate pentru fiecare dintre activități și raportul dintre
efectul proiectat și rezultatul efectiv al activității respective;
z) eficiență — maximizarea rezultatelor unei activități în
relație cu resursele utilizate;
aa) persoane cu funcții-cheie de execuție — persoane care
desfășoară activități ce pot expune instituția de credit unor riscuri
semnificative sau persoane care asigură monitorizarea unor
astfel de activități;
bb) persoane cu funcție de conducere de nivel mediu a unor
activități — persoane nominalizate să asigure conducerea
structurilor în cadrul cărora se desfășoară activitățile instituției de
credit;
cc) valoare economică — valoarea actualizată a fluxurilor de
numerar nete așteptate, aferente instituției de credit;
dd) riscuri semnificative — riscuri cu impact însemnat asupra
situației patrimoniale și/sau reputaționale a instituțiilor de credit;
ee) formalizare — descrierea și, după caz, fundamentarea
unui proces, sistem, a unei metodologii sau decizii, regăsite la
nivelul instituției de credit sub forma unei prezentări scrise cu
un grad adecvat de complexitate și detaliere.
CAPITOLUL II
Cadrul de administrare a activității instituțiilor de credit
Art. 3. — (1) Instituțiile de credit sunt responsabile pentru
existența unui cadru de administrare a activității riguros
conceput, care să includă cel puțin următoarele aspecte:
a) structura organizatorică a instituției de credit și delegarea
responsabilităților funcționale în cadrul instituției de credit,

3

precum și poziția instituției de credit în cadrul grupului din care
face parte din perspectiva structurilor și liniilor de administrare în
cadrul acestuia;
b) responsabilitățile structurii de conducere a instituției de
credit;
c) sistemul de control intern al instituției de credit.
(2) Casa centrală a cooperativelor de credit este
responsabilă pentru existența unui cadru de administrare a
activității în sensul alin. (1) și la nivelul rețelei cooperatiste.
Art. 4. — (1) Cadrul de administrare a activității unei instituții
de credit trebuie să se refere la responsabilitățile structurii de
conducere din perspectiva stabilirii obiectivelor de afaceri,
strategiei privind riscurile și a profilului de risc, modalității de
organizare a activității, alocării responsabilităților și
competențelor, stabilirii liniilor de raportare și a informațiilor
aferente acestora, precum și organizării unui sistem de control
intern.
(2) Instituțiile de credit trebuie să dispună de norme interne
privind cadrul de administrare a activității.
Art. 5. — (1) Instituțiile de credit adaptează cadrul de
administrare a activității în funcție de natura, extinderea și
complexitatea activității desfășurate.
(2) Prevederile alin. (1) se aplică de casa centrală a
cooperativelor de credit și la nivelul rețelei cooperatiste.
SECȚIUNEA 1
Structura organizatorică a unei instituții de credit

Art. 6. — (1) Structura organizatorică a unei instituții de credit
trebuie să fie transparentă și realizată într-un mod care să
promoveze eficacitatea și să demonstreze prudența conducerii
instituției de credit atât la nivel individual, cât și la nivelul grupului
din care aceasta face parte.
(2) În sensul alin. (1), structura organizatorică a unei instituții
de credit și, după caz, structurile și liniile de administrare ale
unei instituții de credit din cadrul unui grup trebuie să fie clare și
transparente atât în relația cu propriul personal, cât și în relația
cu Banca Națională a României.
Art. 7. — Structura organizatorică a instituțiilor de credit
trebuie să asigure un flux corespunzător de informații, pe
verticală — în ambele sensuri — și pe orizontală, care să
permită următoarele:
a) informarea structurii de conducere asupra riscurilor
aferente activității și funcționării instituțiilor de credit;
b) informarea conducătorilor structurilor, precum și a
personalului atât asupra strategiilor instituțiilor de credit, cât și
asupra politicilor și procedurilor stabilite;
c) difuzarea informațiilor între structurile instituțiilor de credit
pentru care respectivele informații prezintă relevanță.
Art. 8. — (1) Liniile de raportare, precum și alocarea
responsabilităților și a competențelor în cadrul unei instituții de
credit trebuie să fie clare, precise, bine definite, transparente,
coerente și utilizate, respectiv aplicate.
(2) În sensul alin. (1), alocarea responsabilităților și a
competențelor implică stabilirea și implementarea de linii clare
de responsabilitate și competență în cadrul instituției de credit de
către structura de conducere a acesteia, astfel încât personalul
să înțeleagă și să aplice politicile și procedurile referitoare la
competența și responsabilitățile ce îi revin.
(3) În cazul în care liniile de raportare specifice activității
desfășurate nu se suprapun structurii juridice a instituției de
credit sau a grupului din care aceasta face parte, structura de
conducere trebuie să se asigure că domeniile de
responsabilitate și competență sunt suficient de clare și
transparente.

4

MONITORUL OFICIAL AL ROMÂNIEI, PARTEA I, Nr. 630/23.IX.2009
SECȚIUNEA a 2-a
Responsabilitățile structurii de conducere
a unei instituții de credit

Art. 9. — Responsabilitățile structurii de conducere trebuie
să fie clar definite într-un document scris care trebuie să includă
politicile pentru realizarea obiectivelor de afaceri și procedurile
de lucru ale structurii de conducere.
Art. 10. — (1) Structura de conducere a unei instituții de
credit mamă este responsabilă pentru stabilirea strategiei și
politicilor generale la nivel de grup și la nivelul filialelor, precum
și pentru determinarea structurii de administrare a filialelor care
contribuie cel mai bine la exercitarea funcției de supraveghere
la nivelul grupului.
(2) În cazul unei instituții de credit filială, structura de
conducere a acesteia trebuie să aibă în vedere obiectivele de
afaceri, profilul de risc și politicile stabilite de către structura de
conducere a instituției-mamă.
(3) În cazul în care instituția de credit este filială a unei
instituții străine, structura de conducere a instituției de credit
filială este responsabilă pentru implementarea corespunzătoare
a strategiilor și a politicilor stabilite de către instituția-mamă, cu
respectarea obligațiilor impuse de legislația română.
(4) În cazul în care o instituție de credit desfășoară activitate
în străinătate fie prin intermediul unei sucursale, fie prin
intermediul unei filiale, structura de conducere a instituției de
credit este responsabilă pentru implementarea corespunzătoare
a strategiilor și a politicilor stabilite, cu respectarea obligațiilor
impuse de legislația din țara în care respectiva sucursală sau
filială își desfășoară activitatea.
Art. 11. — Organele cu funcție de conducere ale unei instituții
de credit trebuie să se asigure că strategiile și politicile, inclusiv
orice modificare a acestora, sunt cuprinse în ghiduri scrise,
manuale sau alte documente și sunt comunicate personalului
instituției de credit în funcție de responsabilitățile deținute cel
puțin până la nivelul necesar pentru îndeplinirea atribuțiilor
specifice.
Art. 12. — (1) Structura de conducere a unei instituții de
credit trebuie să revizuiască în mod sistematic și regulat, cel
puțin o dată pe an, strategiile și politicile privind administrarea
riscurilor respectivei instituții de credit, pentru a reflecta
modificările factorilor interni și externi, având în vedere, în
special, modificările mediului macroeconomic în care instituția
de credit își desfășoară activitatea și poziția în cadrul ciclului
economic.
(2) Pentru dezvoltarea și menținerea unor bune practici de
administrare a activității, organele cu funcție de supraveghere
ale unei instituții de credit pot constitui un comitet care să le
asiste în îndeplinirea atribuțiilor ce le revin pe linia administrării
riscurilor, cum ar fi un comitet de administrare a riscurilor, și
trebuie să constituie un comitet care să le asiste în îndeplinirea
atribuțiilor ce le revin pe linia auditului — comitetul de audit.
Art. 13. — (1) Structura de conducere a unei instituții de
credit trebuie să dezvolte și să mențină un sistem solid de
control intern.
(2) În sensul alin. (1), structura de conducere a unei instituții
de credit trebuie să organizeze funcția de control al riscurilor,
funcția de conformitate și funcția de audit intern, potrivit
prevederilor secțiunii a 3-a din prezentul capitol.
Art. 14. — (1) Structura de conducere a unei instituții de
credit trebuie să se asigure că sistemul de control intern prevede
o separare adecvată a atribuțiilor, având ca scop prevenirea
conflictelor de interese — de exemplu, responsabilități duale ale
unei persoane în domenii cum ar fi: acționarea în front office și
back office, aprobarea tragerii fondurilor și tragerea efectivă,
evaluarea documentației de credit și monitorizarea clientului
după contractarea creditului. Domeniile care pot fi afectate de

potențiale conflicte de interese trebuie să fie identificate și
supuse unei monitorizări independente exercitate de persoane
neimplicate direct în activitățile respective, a căror informare
este efectuată pe baza unor linii de raportare stabilite în mod
corespunzător.
(2) În sensul alin. (1), în procesul de concepere a sistemului
de control intern, structura de conducere trebuie să se asigure
că există un proces decizional clar, transparent și formalizat și
o alocare clară a responsabilităților și a competenței, astfel încât
să se asigure conformitatea cu deciziile și procedurile interne.
(3) Mecanismele de control intern dezvoltate de structura de
conducere trebuie să fie adecvate activității desfășurate de
instituția de credit și trebuie să cuprindă proceduri de
administrare și contabile riguroase.
(4) Organele cu funcție de supraveghere trebuie să asigure
că organele cu funcție de conducere implementează politici și
proceduri destinate să promoveze integritatea și
comportamentul profesionist. În acest sens se pot avea în
vedere, spre exemplu, stabilirea unor standarde de etică, coduri
de conduită.
(5) Organele cu funcție de supraveghere trebuie să asigure
că organele cu funcție de conducere implementează politici care
interzic sau, după caz, limitează în mod adecvat activitățile,
relațiile sau situațiile care ar putea reduce calitatea cadrului de
administrare, cum ar fi: conflicte de interese, acordarea de
credite salariaților, membrilor structurii de conducere sau
acționarilor, oferirea unui tratament preferențial persoanelor
aflate în relații speciale.
(6) Politicile stabilite de structura de conducere trebuie să
asigure că activitățile care pot da naștere la conflicte de interese
sunt desfășurate cu un grad suficient de independență unele
față de altele — de exemplu, prin stabilirea unor bariere în calea
circulației informațiilor între diferite activități, stabilirea de linii de
raportare și controale interne separate.
Art. 15. — (1) Organele cu funcție de supraveghere sunt
responsabile pentru supravegherea activității organelor cu
funcție de conducere și conformității respectivei activități cu
strategiile și politicile stabilite de structura de conducere.
(2) Organele cu funcție de conducere ale unei instituții de
credit sunt responsabile de implementarea strategiilor și
politicilor stabilite de structura de conducere.
(3) Organele cu funcție de conducere sunt responsabile
pentru delegarea atribuțiilor către persoanele cu funcție de
conducere de nivel mediu din cadrul instituției de credit și pentru
supravegherea modului în care sunt exercitate responsabilitățile
delegate, rămânând responsabile față de organele cu funcție de
supraveghere pentru performanța instituției de credit.
Art. 16. — (1) Structura de conducere a unei instituții de
credit trebuie să stabilească strategii și politici eficace pentru a
menține, pe o bază continuă, un nivel, o structură și o distribuire
atât a capitalului rezultat în urma aplicării procesului intern de
evaluare a adecvării capitalului la riscuri — capital intern —, cât
și a fondurilor proprii, corespunzătoare pentru acoperirea
riscurilor la care este supusă instituția de credit, așa cum este
prevăzut la cap. III.
(2) În sensul alin. (1), structura de conducere a unei instituții
de credit trebuie să asigure că strategiile și politicile aferente
atât capitalului intern, cât și fondurilor proprii sunt cuprinzătoare
și proporționale cu natura, extinderea și complexitatea activității
desfășurate, că documentația specifică tipurile de fonduri proprii
care pot fi utilizate și, după caz, că distribuirea fondurilor proprii
în cadrul grupului din care face parte instituția de credit este în
conformitate cu cerințele legale privind alocarea capitalului către
filiale.
(3) Structura de conducere a unei instituții de credit poate
stabili o componență a capitalului intern care să fie diferită de
cea a capitalului stabilită prin reglementări de Banca Națională
a României.

MONITORUL OFICIAL AL ROMÂNIEI, PARTEA I, Nr. 630/23.IX.2009
Art. 17. — (1) Structura de conducere a unei instituții de
credit trebuie să monitorizeze și să evalueze periodic
eficacitatea cadrului de administrare a activității instituției de
credit.
(2) În sensul alin. (1), cel puțin o dată pe an, structura de
conducere a unei instituții de credit trebuie să revizuiască și,
dacă este necesar, să modifice politicile referitoare la cadrul de
administrare a activității instituției de credit, așa cum este acesta
prevăzut în prezentul regulament.
(3) În sensul alin. (1), cel puțin o dată pe an, structura de
conducere a instituției de credit trebuie să revizuiască cadrul de
administrare a activității instituției de credit, pentru a ține cont
de orice schimbare a factorilor interni și externi care afectează
instituția de credit.
Art. 18. — (1) Structura de conducere a unei instituții de
credit trebuie să fie activă și independentă și să fie în măsură să
explice deciziile sale Băncii Naționale a României și altor părți
interesate care au dreptul să obțină astfel de informații.
(2) În sensul alin. (1), membrii structurii de conducere a
instituției de credit trebuie să aibă independența de a lua cele
mai bune decizii în interesul instituției de credit, bazate atât pe
informațiile primite, cât și pe orice factori relevanți pentru luarea
deciziilor.
(3) Membrii structurii de conducere a unei instituții de credit
trebuie să aibă o înțelegere clară a rolului lor și trebuie să fie
capabili să emită propriile raționamente profesionale care să
fundamenteze deciziile luate.
(4) Structura de conducere are responsabilitatea finală
pentru operațiunile și soliditatea financiară ale instituțiilor de
credit.
(5) În sensul alin. (4), în plus față de responsabilitățile
prevăzute în prezentul regulament, membrii structurii de
conducere trebuie cel puțin:
a) să înțeleagă și să își îndeplinească rolul de supraveghere,
inclusiv prin înțelegerea profilului de risc al instituției de credit;
b) să aprobe strategia de afaceri generală a instituției de
credit, inclusiv politica generală de risc și procedurile de
administrare a riscului;
c) să evite conflictele de interese;
d) să se abțină de la luarea unor decizii în raport cu care se
află în situația de conflict de interese;
e) să aloce timp suficient pentru îndeplinirea
responsabilităților ce le revin;
f) să dețină experiență adecvată, cu luarea în considerare a
creșterii dimensiunilor și complexității instituției de credit;
g) să evalueze periodic eficacitatea practicilor de
administrare a activității și să procedeze la modificarea acestora
în situația în care rezultatele analizei cer aceasta;
h) să promoveze operarea în condiții de siguranță și
soliditatea instituției de credit, să înțeleagă cadrul de
reglementare aplicabil acesteia și să asigure că instituția de
credit menține o relație eficientă cu autoritățile de supraveghere;
i) să evite implicarea organelor cu funcție de supraveghere în
conducerea de zi cu zi a instituției de credit.
Art. 19. — (1) Structura de conducere a instituției de credit
trebuie să asigure că politicile și practicile de remunerare a
personalului instituției de credit, inclusiv a membrilor organelor
de supraveghere și a membrilor organelor de conducere,
corespund culturii instituției de credit, obiectivelor și strategiei
pe termen lung, precum și mediului de control al acesteia.
(2) În sensul alin. (1), politica de remunerare a instituției de
credit nu trebuie să încurajeze asumarea excesivă a riscurilor.
(3) Politica de remunerare a unei instituții de credit trebuie
să fie accesibilă tuturor angajaților, iar procesul de evaluare a
personalului trebuie să fie formalizat în mod corespunzător și
trebuie să fie transparent pentru angajați.
(4) Structura de conducere a unei instituții de credit trebuie
să aprobe principiile politicii generale de remunerare a instituției

5

de credit, iar organele cu funcție de supraveghere trebuie să
asigure supravegherea aplicării acestora.
(5) În sensul alin. (4), organele cu funcție de supraveghere
pot constitui un comitet care să le asiste, format în totalitate sau
în majoritate din membri neexecutivi ai consiliului de
administrație, în cazul instituțiilor de credit care au adoptat
sistemul unitar de administrare, și din membri ai consiliului de
supraveghere, în cazul instituțiilor de credit care au adoptat
sistemul dualist de administrare.
(6) Implementarea politicii de remunerare a unei instituții de
credit trebuie să facă obiectul unei evaluări independente și
periodice, cel puțin anual, conferindu-se o atenție specială
prevenirii acordării de stimulente pentru asumarea excesivă a
riscurilor și pentru alte comportamente adverse.
(7) În cazul în care acordarea de stimulente este corelată cu
performanța, remunerarea trebuie să aibă în vedere atât
performanța individuală, cât și pe cea colectivă.
(8) În sensul alin. (7), la definirea performanței individuale
trebuie să fie luați în considerare și factori care sunt diferiți de
performanța
financiară,
cum
ar
fi
cunoștințele
acumulate/calificările obținute, dezvoltarea personală,
conformarea cu sistemele și controalele instituției de credit,
implicarea în strategiile de afaceri și în politicile semnificative
ale instituției de credit și contribuția la performanța echipei.
(9) Măsurarea performanței, ca bază pentru acordarea
bonusurilor, trebuie să includă ajustări pentru riscuri, inclusiv
pentru riscul de lichiditate, și costul capitalului.
(10) Remunerarea membrilor neexecutivi ai consiliului de
administrație, în cazul instituțiilor de credit care au adoptat
sistemul unitar de administrare, și a membrilor consiliului de
supraveghere, în cazul instituțiilor de credit care au adoptat
sistemul dualist de administrare, nu trebuie corelată într-un mod
necorespunzător cu performanța pe termen scurt a instituției de
credit.
(11) În situația în care membrii organelor cu funcție de
conducere sunt eligibili pentru acordarea de stimulente corelate
cu performanța instituției de credit, nivelul remunerării acestora
trebuie să facă obiectul unor condiții relevante și obiective și nu
trebuie corelat în mod excesiv cu performanța pe termen scurt
a instituției de credit.
(12) Instituțiile de credit trebuie să asigure un raport rezonabil
între remunerația de bază și bonusuri. În cazul în care este plătit
un bonus semnificativ, bonusul nu trebuie să fie numai o plată în
numerar directă, ci trebuie să conțină și o componentă flexibilă,
amânată, cum ar fi acțiuni, opțiuni sau alte fonduri.
(13) În sensul alin. (12), componenta amânată a bonusului
trebuie să fie corelată cu performanța viitoare a unei instituții de
credit în cadrul unui orizont de timp rezonabil.
Art. 20. — (1) Structura de conducere a unei instituții de
credit trebuie să dispună de politici privind selectarea,
remunerarea, monitorizarea și planificarea succesiunii
persoanelor cu funcții-cheie de execuție.
(2) În sensul alin. (1), trebuie să se asigure că persoanele
care dețin funcții-cheie de execuție au calificarea și experiența
necesare pentru îndeplinirea atribuțiilor ce le revin, iar schemele
de remunerare trebuie stabilite într-un mod care să evite
încurajarea asumării imprudente a riscurilor sau maximizarea
profiturilor pe termen scurt.
(3) În sensul alin. (2), structura de conducere trebuie să
stabilească criterii clare pentru evaluarea calificării și experienței
persoanelor cu funcții-cheie de execuție.
Art. 21. — (1) Structura de conducere a unei instituții de
credit trebuie să promoveze standarde profesionale și de etică
ridicate, precum și o cultură privind controlul intern, a căror
implementare în cadrul întregii instituții de credit să contribuie la
diminuarea riscurilor la care aceasta este expusă.

6

MONITORUL OFICIAL AL ROMÂNIEI, PARTEA I, Nr. 630/23.IX.2009

(2) În sensul alin. (1), structura de conducere a unei instituții
de credit trebuie să dispună de politici clare legate de modul în
care aceste standarde trebuie îndeplinite, a căror implementare
trebuie să fie revizuită în mod continuu.
Art. 22. — În vederea asigurării transparenței, în plus față de
informațiile prevăzute în alte reglementări ale Băncii Naționale
a României, instituțiile de credit trebuie să transmită Băncii
Naționale a României — Direcția supraveghere cel puțin
următoarele informații legate de cadrul de administrare:
a) referitor la organele cu funcție de supraveghere — proces
de selectare, cerințe de eligibilitate, criterii pentru independență,
interese materiale în tranzacții și alte domenii cu impact asupra
instituției de credit — și referitor la organele cu funcție de
conducere — responsabilități, linii de raportare;
b) referitor la structura acționariatului — beneficiarul real —
beneficial owners, pozițiile ocupate de reprezentanții acționarului
majoritar în organele cu funcție de supraveghere și în cele cu
funcție de conducere;
c) referitor la structura organizatorică — liniile de activitate,
comitetele de administrare;
d) informații privind structura stimulentelor — politicile de
remunerare, structura pachetelor compensatorii ale membrilor
organelor cu funcție de supraveghere și ale membrilor organelor
cu funcție de conducere, politica în domeniul bonusurilor și
facilităților de tip stock options pentru întreg personalul;
e) politicile sau codurile etice de desfășurare a activității,
codul sau politica aferentă cadrului de administrare a activității,
precum și o autoevaluare realizată de organele cu funcție de
supraveghere cu privire la performanța acestora în raport cu
prevederile respectivului cod/respectivei politici;
f) în cazul instituțiilor de credit cu capital de stat, politica ce
definește obiectivele generale ale statului, în calitate de acționar,
rolul statului în cadrul de administrare a activității instituției de
credit, precum și modalitatea de implementare a respectivei
politici.
Art. 23. — (1) Organele cu funcție de supraveghere și
organele cu funcție de conducere ale instituțiilor de credit trebuie
să înțeleagă structura operațională a acestora, inclusiv în
situația în care instituțiile de credit desfășoară în numele
clienților activități în jurisdicții care reduc transparența — cum
ar fi centre financiare de tip offshore — sau prin intermediul unor
structuri care reduc transparența — cum ar fi structurile
complexe de tipul entităților cu scop special.
(2) În plus față de riscul direct la care sunt expuse în sensul
alin. (1), instituțiile de credit trebuie să ia în considerare riscul la
care sunt expuse în mod indirect în cazul în care acestea
prestează anumite servicii, cum ar fi furnizarea unei game de
servicii de custodie, efectuarea unor tranzacții financiare
structurate complexe în numele clienților.
(3) Structura de conducere trebuie să analizeze adecvarea
derulării de activități în jurisdicții sau prin intermediul unor
structuri, precum cele prevăzute la alin. (1), și poate lua în
considerare impunerea de limite cu privire la aceste activități.
Organele cu funcție de supraveghere trebuie să asigure că
organele cu funcție de conducere stabilesc politici pentru
identificarea și administrarea întregii game de riscuri asociate
cu derularea acestor activități.
(4) În sensul alin. (1) și (2), structura de conducere a
instituțiilor de credit trebuie să asigure că acestea dispun de
politici și proceduri adecvate pentru:
a) evaluarea regulată a necesității operării în jurisdicții sau
prin intermediul unor structuri complexe care reduc
transparența;
b) identificarea, măsurarea și administrarea tuturor riscurilor
semnificative implicate de derularea respectivelor activități,
inclusiv a riscului legal și reputațional;

c) organizarea unor procese adecvate pentru aprobarea
tranzacțiilor și noilor produse legate de respectivele activități —
de exemplu, impunerea de limite, măsuri pentru diminuarea
riscului legal și riscului reputațional, cerințe de informare;
d) stabilirea de responsabilități pentru toate entitățile și liniile
de activitate relevante în contextul derulării respectivelor
activități;
e) definirea și înțelegerea scopului respectivelor activități,
precum și asigurarea faptului că derularea acestora corespunde
scopului stabilit;
f) monitorizarea evaluării regulate a conformității cu toate
prevederile cadrului de reglementare, precum și cu politicile
interne ale instituțiilor de credit;
g) asigurarea faptului că aceste activități sunt avute în vedere
în cadrul controalelor interne și în cadrul verificărilor efectuate de
auditorii financiari;
h) asigurarea faptului că informațiile privind activitățile în
jurisdicții sau prin intermediul unor structuri care reduc
transparența, precum și riscurile asociate acestora — scopul,
strategiile, volumul, riscurile și controalele aferente — sunt
raportate organelor cu funcție de supraveghere și sunt puse la
dispoziția publicului.
(5) Informațiile prevăzute la alin. (4) lit. h) sunt transmise și
Băncii Naționale a României — Direcția supraveghere.
SECȚIUNEA a 3-a
Sistemul de control intern al unei instituții de credit
3.1. Dispoziții generale privind sistemul de control intern

Art. 24. — În vederea îndeplinirii obiectivelor prevăzute la
art. 2 alin. (5) lit. d), instituțiile de credit trebuie să își organizeze
un sistem de control intern, aplicabil la nivelul fiecărei structuri,
alcătuit din următoarele elemente aflate în strânsă corelare:
a) rolul și responsabilitățile structurii de conducere pe linia
controlului intern;
b) identificarea și evaluarea riscurilor semnificative;
c) activitățile de control și separarea responsabilităților;
d) informarea și comunicarea;
e) activitățile de monitorizare și corectare a deficiențelor.
Art. 25. — În sensul art. 24 lit. a), rolul și responsabilitățile
structurii de conducere pe linia controlului intern sunt prevăzute
la art. 10—21.
Art. 26. — (1) În sensul art. 24 lit. b), structura de conducere
trebuie să înțeleagă riscurile pe care activitatea desfășurată de
instituția de credit le presupune și trebuie să se angajeze în
promovarea unui mediu de control sănătos.
(2) În sensul alin. (1), identificarea și evaluarea riscurilor
presupun ansamblul măsurilor adoptate în scopul determinării și
aprecierii fenomenelor, factorilor și evenimentelor care au o
influență negativă asupra activității, folosind reguli, metode,
proceduri și instrumente specifice.
(3) Identificarea și evaluarea riscurilor semnificative trebuie
să se facă atât la nivel de ansamblu al unei instituții de credit, cât
și la toate nivelurile organizatorice ale acesteia, trebuie să
acopere toate activitățile și să țină cont de apariția unor noi
activități.
(4) Identificarea și evaluarea riscurilor semnificative trebuie
să se realizeze cu luarea în considerare a factorilor interni — de
exemplu: complexitatea structurii organizatorice, natura
activităților desfășurate, calitatea personalului și fluctuația
acestuia — și a factorilor externi — de exemplu: condiții
economice, schimbări legislative sau legate de mediul
concurențial în sectorul bancar, progrese tehnologice.
(5) Procesul de evaluare a riscurilor trebuie să includă
identificarea atât a riscurilor care sunt controlabile de către
instituțiile de credit, cât și a celor necontrolabile. În cazul
riscurilor controlabile, instituțiile de credit trebuie să stabilească
dacă își asumă integral aceste riscuri sau măsura în care doresc

MONITORUL OFICIAL AL ROMÂNIEI, PARTEA I, Nr. 630/23.IX.2009
să le reducă prin proceduri de control. În cazul riscurilor
necontrolabile, instituțiile de credit trebuie să decidă dacă le
acceptă sau dacă elimină ori reduc nivelul activităților afectate
de riscurile respective.
(6) Evaluarea riscurilor se va realiza de către specialiști din
cadrul instituțiilor de credit care nu au responsabilități în
realizarea performanței comerciale și financiare.
Art. 27. — (1) În sensul art. 24 lit. c), activitățile de control
trebuie definite pentru fiecare nivel organizatoric al instituțiilor
de credit și implică două etape: stabilirea politicilor și
procedurilor de control și verificarea respectării politicilor și
procedurilor de control stabilite.
(2) Activitățile de control intern trebuie să se constituie ca
parte integrantă a activităților zilnice ale instituțiilor de credit.
(3) Activitățile de control includ cel puțin următoarele:
a) analize la nivelul structurii de conducere;
b) analize operative la nivelul structurilor instituției de credit;
c) controale faptice care au în vedere restricționarea
accesului la active — de exemplu: titluri, numerar —
restricționarea accesului la conturile clienților etc.;
d) analiza încadrării în limitele impuse expunerilor la riscuri și
urmărirea modului în care sunt soluționate situațiile de
neconformitate;
e) aprobări și autorizări, în cazul operațiunilor ce depășesc
anumite limite de sume;
f) verificările — principiul celor patru ochi: separarea
atribuțiilor, verificarea încrucișată, dublul control al activelor,
semnătura dublă;
g) verificări ale tranzacțiilor efectuate și reconcilieri, în special
acolo unde există diferențe între metodologiile sau sistemele de
evaluare utilizate de structurile însărcinate cu inițierea
tranzacțiilor — front office — și de structurile însărcinate cu
înregistrarea și monitorizarea tranzacțiilor inițiate — back office.
(4) În sensul art. 24 lit. c), aspectele privind separarea
responsabilităților sunt prevăzute la art. 14.
Art. 28. — (1) În ceea ce privește informarea prevăzută la
art. 24 lit. d), instituțiile de credit trebuie să dispună de sisteme
informaționale credibile, care să acopere toate activitățile lor.
(2) În sensul alin. (1), instituțiile de credit trebuie să
organizeze gestiunea informațiilor cu respectarea prevederilor
legale incidente.
(3) Instituțiile de credit trebuie să asigure existența datelor
financiare, operaționale și de conformitate, adecvate și
complete, pentru desfășurarea activității lor.
(4) Instituțiile de credit trebuie să dispună de informații
despre piață referitoare la evenimente și condiții care sunt
relevante pentru luarea deciziilor. Informațiile trebuie să fie
credibile, relevante, complete, oportune, accesibile și furnizate
într-un format consecvent.
(5) În contextul alin. (2), instituțiile de credit trebuie să
respecte cerințele organizaționale și de control intern legate de
procesarea electronică a informațiilor și să asigure existența
unei piste de audit adecvate.
(6) Sistemele informaționale ale instituțiilor de credit, inclusiv
cele care păstrează și utilizează date în format electronic,
trebuie să fie sigure, monitorizate independent și susținute de
planuri alternative corespunzătoare, care să le permită
continuarea activității în cazul apariției unor situații neprevăzute.
Replicarea sistemelor informatice critice trebuie asigurată fie
prin existența unor sisteme de rezervă situate într-o altă locație
a instituției de credit — centru de back-up —, fie prin intermediul
unui furnizor extern de servicii.
(7) Funcționarea planurilor alternative prevăzute la alin. (6)
trebuie testată periodic prin simularea operațiunilor pe sistemele
de rezervă.
(8) Instituțiile de credit trebuie să controleze eficient riscurile
implicate de utilizarea sistemelor informatice. În acest scop, se

7

vor efectua atât controale generale la nivelul întregului sistem
informatic, cât și controale la nivelul fiecărei aplicații informatice
din componența acestuia.
(9) Controalele generale trebuie efectuate asupra
infrastructurii hardware și de comunicații a sistemelor
informatice — sisteme mainframe, sisteme client/server, routere,
echipamente de rețea, stații de lucru ale utilizatorilor finali,
precum și asupra sistemelor de operare care asigură
funcționarea acestora. Controalele au drept scop verificarea
funcționării continue și corespunzătoare a acestora.
(10) Controalele generale includ și verificarea existenței și
aplicării unei strategii de informatizare, a procedurilor interne de
salvare și restaurare a datelor, a politicilor de efectuare a
achizițiilor, a procedurilor de dezvoltare a aplicațiilor informatice,
a procedurilor de administrare și întreținere, precum și a
politicilor de securitate vizând accesul fizic și logic la resursele
sistemului informatic.
(11) Controalele efectuate la nivelul aplicațiilor informatice
reprezintă proceduri de validare și control incluse în codul
aplicațiilor informatice utilizate, precum și proceduri manuale de
verificare a modului de procesare a tranzacțiilor și a efectuării
operațiunilor.
Art. 29. — (1) În ceea ce privește comunicarea prevăzută la
art. 24 lit. d), structura de conducere a unei instituții de credit
trebuie să implementeze proceduri de alertă interne
corespunzătoare, care să poată fi utilizate de personal pentru a
atrage atenția asupra îngrijorărilor legitime și de substanță în
legătură cu administrarea activității.
(2) Procedurile utilizate de personal în sensul alin. (1) trebuie
să respecte confidențialitatea persoanei care ridică o problemă
legată de administrarea activității și trebuie să asigure
posibilitatea de a ridica astfel de probleme în afara liniilor
normale de raportare — de exemplu, către coordonatorul
funcției de conformitate sau al celei de audit intern.
(3) Procedurile prevăzute la alin. (1) trebuie să fie disponibile,
în formă scrisă, întregului personal al instituției de credit.
(4) În cazul în care prezintă relevanță, informațiile furnizate
de personalul instituției de credit prin intermediul procedurilor
prevăzute la alin. (1) trebuie să fie puse la dispoziția structurii de
conducere.
(5) Instituțiile de credit trebuie să informeze Banca Națională
a României — Direcția supraveghere imediat ce intră în posesia
unor informații care, prin nivelul de semnificație, pot afecta
negativ reputația și/sau modul în care membrii organelor cu
funcție de supraveghere sau ai organelor cu funcție de
conducere îndeplinesc atribuțiile lor.
(6) În sensul art. 24 lit. d) referitor la comunicare, sunt
aplicabile și prevederile art. 7 și 8.
Art. 30. — (1) În sensul art. 24 lit. e), monitorizarea eficacității
sistemului de control intern va fi efectuată atât de personalul
responsabil pentru fiecare structură a instituției de credit, cât și
de auditul intern.
(2) Monitorizarea eficacității sistemului de control intern
trebuie să facă parte din activitățile zilnice ale instituțiilor de
credit și trebuie să includă și evaluări separate ale sistemului de
control intern în general.
(3) Deficiențele identificate în legătură cu sistemul de control
intern trebuie să fie aduse la cunoștință imediat persoanelor cu
funcție de conducere de nivel mediu, care trebuie să ia măsuri
pentru remedierea cu promptitudine a acestora.
(4) Deficiențele majore ale sistemului de control intern trebuie
să fie raportate organelor cu funcție de conducere și organelor
cu funcție de supraveghere ale instituțiilor de credit.
(5) Organele cu funcție de conducere au responsabilitatea
de a stabili un sistem de detectare a deficiențelor sistemului de
control intern și de a întreprinde măsuri pentru soluționarea
respectivelor deficiențe.

8

MONITORUL OFICIAL AL ROMÂNIEI, PARTEA I, Nr. 630/23.IX.2009

Art. 31. — (1) Structura de conducere a unei instituții de
credit este responsabilă pentru existența resurselor necesare —
personal suficient, calificat și cu experiență corespunzătoare —
funcțiilor sistemului de control intern.
(2) Instituțiile de credit trebuie să asigure existența unui
echilibru adecvat, din perspectiva calificării și experienței, între
personalul aferent activităților de back office și funcției de control
în raport cu personalul aferent activităților de front office.
(3) Instituțiile de credit care au adoptat sistemul unitar de
administrare trebuie să asigure includerea în consiliul de
administrație a unui număr corespunzător de membri
neexecutivi care să dispună de experiența necesară pentru
îndeplinirea atribuțiilor pe linia controlului intern.
Art. 32. — (1) În vederea implementării unui sistem de control
intern eficace și cuprinzător pentru toate domeniile de activitate
ale unei instituții de credit, aceasta trebuie să organizeze, cu
luarea în considerare a prevederilor art. 5, cel puțin cele 3 funcții
fundamentale ale sistemului de control intern: funcția de control
al riscurilor, funcția de conformitate și funcția de audit intern.
(2) Funcțiile sistemului de control intern prevăzute la alin. (1)
trebuie să fie independente de liniile de activitate pe care
acestea le monitorizează și controlează.
(3) Fără a aduce atingere prevederilor art. 43 alin. (1) și ale
art. 62, funcțiile sistemului de control intern nu pot fi
externalizate.
Art. 33. — (1) O funcție a sistemului de control intern este
considerată independentă dacă sunt îndeplinite următoarele
condiții:
a) personalul care exercită funcția sistemului de control intern
nu are nicio atribuție care să cadă în sfera activităților pe care
funcția sistemului de control intern urmează să le monitorizeze
și controleze;
b) funcția sistemului de control intern este separată din punct
de vedere organizațional de activitățile atribuite pentru
monitorizare și control, iar conducătorul funcției sistemului de
control intern este subordonat unei persoane care nu are nicio
responsabilitate pe linia conducerii activităților care urmează să
fie monitorizate și controlate;
c) conducătorul funcției sistemului de control intern
raportează direct structurii de conducere și comitetului de audit
și participă, cel puțin o dată pe an, la ședințele structurii de
conducere căreia îi raportează;
d) remunerarea personalului care exercită funcția sistemului
de control intern nu este legată de performanța activităților pe
care funcția sistemului de control intern urmează să le
monitorizeze sau controleze.
(2) Funcțiile sistemului de control intern ale unei instituții de
credit trebuie să fie independente una de cealaltă, din punct de
vedere organizațional, iar liniile de raportare aferente funcțiilor
sistemului de control intern trebuie să funcționeze direct de la
aceste funcții către structura de conducere.
3.2. Funcția de control al riscurilor

Art. 34. — (1) Funcția de control al riscurilor este parte a
funcției de administrare a riscurilor reglementate în cadrul
cap. III secțiunea a 2-a.
(2) Funcția de control al riscurilor trebuie să asigure
conformitatea cu politicile în domeniul riscurilor.
(3) Funcția de control al riscurilor din cadrul instituțiilor de
credit trebuie să ia în considerare toate riscurile pe care instituția
de credit le identifică prin intermediul procesului propriu de
evaluare a riscurilor. În cadrul instituțiilor de credit cu o activitate
complexă și sofisticată, funcția de control al riscurilor trebuie să
monitorizeze fiecare risc semnificativ la care acestea sunt
expuse.
(4) Organele cu funcție de conducere ale unei instituții de
credit trebuie să evalueze în mod continuu riscurile care
afectează atingerea obiectivelor instituției de credit și să ia

măsuri cu privire la orice modificare a condițiilor în care aceasta
își desfășoară activitatea.
(5) Persoanele desemnate să exercite funcția de control al
riscurilor trebuie să raporteze structurii de conducere a instituției
de credit, precum și oricăror persoane relevante din cadrul
instituției de credit asupra aspectelor identificate în urma
îndeplinirii responsabilităților care le revin. Persoanele relevante
sunt persoanele cu funcții de conducere de nivel mediu care au
competența de a lua decizii pe baza informațiilor furnizate de
persoanele desemnate să exercite funcția de control al riscurilor.
3.3. Funcția de conformitate

Art. 35. — (1) Instituțiile de credit trebuie să dispună de o
funcție de conformitate care are rolul de a asista organele cu
funcție de conducere în identificarea, evaluarea, monitorizarea
și raportarea riscului de conformitate asociat activităților
desfășurate de acestea.
(2) Funcția de conformitate a unei instituții de credit trebuie
să asiste organele cu funcție de conducere ale instituției de
credit în special prin oferirea de consultanță referitoare la
conformitatea activității desfășurate cu prevederile cadrului de
reglementare, ale normelor și standardelor proprii, precum și ale
codurilor de conduită stabilite de piețe sau industrie și prin
furnizarea de informații legate de evoluțiile în acest domeniu.
(3) Funcția de conformitate a unei instituții de credit poate să
evalueze posibilul impact al oricăror schimbări ale elementelor
prevăzute la alin. (2) asupra activităților instituției de credit.
Art. 36. — (1) Organele cu funcție de supraveghere ale
instituției de credit au responsabilitatea de a supraveghea
administrarea riscului de conformitate.
(2) Organele cu funcție de conducere ale instituțiilor de credit
sunt responsabile pentru administrarea eficace a riscului de
conformitate.
(3) Structura de conducere a instituțiilor de credit trebuie să
aprobe politica cu privire la riscul de conformitate, inclusiv un
document oficial care să stabilească o funcție de conformitate
independentă, permanentă și eficace.
(4) Structura de conducere a instituției de credit trebuie să
analizeze, cel puțin o dată pe an, politica de conformitate și
implementarea acesteia.
(5) Organele cu funcție de conducere ale instituției de credit
trebuie să stabilească și să comunice politica de conformitate,
să asigure că aceasta este respectată și să raporteze organelor
cu funcție de supraveghere în legătură cu administrarea riscului
de conformitate.
(6) Politica de conformitate a unei instituții de credit trebuie
să conțină principiile de bază care trebuie urmate de întreg
personalul, inclusiv de organele cu funcție de conducere, și să
explice principalele procese prin intermediul cărora riscurile de
conformitate urmează să fie identificate și administrate de la
toate nivelurile instituției de credit.
(7) Organele cu funcție de supraveghere ale instituției de
credit pot fi asistate de un comitet în îndeplinirea atribuțiilor ce
le revin cu privire la riscul de conformitate.
(8) Organele cu funcție de conducere trebuie să ia măsurile
necesare pentru a se asigura că instituția de credit se poate
baza pe o funcție de conformitate permanentă și independentă,
care beneficiază de resurse suficiente.
Art. 37. — Funcția de conformitate trebuie să asiste organele
cu funcție de conducere în scopul:
a) asigurării unei culturi organizaționale privind
conformitatea;
b) elaborării de ghiduri scrise destinate personalului cu privire
la implementarea adecvată a cadrului de reglementare și a
standardelor, prin intermediul politicilor, procedurilor și altor
documente precum manuale de conformitate, coduri interne de
conduită și ghiduri practice.

MONITORUL OFICIAL AL ROMÂNIEI, PARTEA I, Nr. 630/23.IX.2009
Art. 38. — La stabilirea domeniilor de competență
administrate de funcția de conformitate, instituțiile de credit vor
lua în considerare natura, dimensiunea și complexitatea
activității desfășurate.
Art. 39. — Funcția de conformitate a unei instituții de credit
este independentă dacă sunt îndeplinite cel puțin următoarele
condiții:
a) funcția de conformitate are un statut oficial în cadrul
instituției de credit;
b) există un coordonator al funcției de conformitate
responsabil cu administrarea riscului de conformitate în cadrul
instituției de credit;
c) personalul funcției de conformitate și în special
coordonatorul acestei funcții nu trebuie să se afle în vreun
conflict de interese din perspectiva responsabilităților referitoare
la conformitate și a altor responsabilități pe care le pot avea;
d) personalul funcției de conformitate trebuie să poată
contacta persoanele implicate și să aibă acces la informațiile
necesare pentru a-și îndeplini responsabilitățile.
Art. 40. — În sensul art. 39 lit. a), statutul oficial al funcției de
conformitate a instituției de credit este prevăzut fie în politica de
conformitate a instituției de credit, fie într-un alt document oficial
și cuprinde cel puțin următoarele:
a) rolul și responsabilitățile funcției de conformitate;
b) măsuri pentru asigurarea independenței;
c) relația cu alte funcții de administrare a riscului din cadrul
instituției de credit și cu funcția de audit intern;
d) în cazul în care responsabilitățile pe linia conformității sunt
îndeplinite de către persoane din diferite structuri, modul de
alocare a acestor responsabilități între structuri;
e) dreptul de a avea acces la informațiile necesare pentru
îndeplinirea responsabilităților pe linia conformității și obligația
personalului instituției de credit de a furniza informații;
f) dreptul de a desfășura investigații cu privire la posibilele
încălcări ale politicii de conformitate și dreptul de a numi experți
externi care să efectueze această activitate, în condițiile
prevăzute la art. 62;
g) dreptul de a putea să exprime și să comunice rezultatele
activității desfășurate organelor cu funcție de conducere ale
instituției de credit și, dacă este necesar, organelor cu funcție
de supraveghere sau unui comitet al organelor cu funcție de
supraveghere;
h) obligații oficiale de raportare către organele cu funcție de
conducere;
i) dreptul de a avea acces direct la organele cu funcție de
supraveghere ale instituției de credit sau la un comitet al
acestora.
Art. 41. — În sensul art. 39 lit. b), instituțiile de credit trebuie
să aibă în vedere cel puțin următoarele:
a) coordonatorul funcției de conformitate trebuie să dețină o
poziție în cadrul instituției de credit care să îi confere autoritatea
necesară îndeplinirii atribuțiilor de coordonare a activităților de
identificare și administrare a riscului de conformitate, precum și
de supraveghere a activității personalului aferent funcției de
conformitate;
b) să stabilească natura liniilor de raportare sau a altor relații
funcționale între personalul care are responsabilități de
conformitate și coordonatorul funcției de conformitate;
c) în cazul în care coordonatorul funcției de conformitate este
membru al organelor cu funcție de conducere ale instituției de
credit, acesta nu trebuie să aibă responsabilități directe în
legătură cu liniile de activitate ale instituției de credit; în cazul în
care coordonatorul funcției de conformitate nu este membru al
organelor cu funcție de conducere ale instituției de credit, acesta
trebuie să aibă o linie de raportare directă către un membru al
organelor cu funcție de conducere care nu are responsabilități
directe în legătură cu liniile de activitate ale instituției de credit.

9

Art. 42. — În sensul art. 39 lit. c), în scopul evitării afectării
independenței funcției de conformitate, instituțiile de credit
trebuie să stabilească nivelul remunerării personalului funcției
de conformitate independent de performanța financiară a liniilor
de activitate în legătură cu care acesta își exercită
responsabilitățile.
Art. 43. — (1) În sensul art. 39 lit. d), personalul funcției de
conformitate trebuie să-și poată desfășura responsabilitățile din
proprie inițiativă în toate structurile instituției de credit în care
există risc de conformitate și să solicite asistență din partea unor
specialiști din cadrul instituției de credit sau din afara acesteia.
Apelarea la specialiști externi se poate face doar în condițiile
prevăzute la art. 62.
(2) Personalul funcției de conformitate trebuie să aibă dreptul
să comunice din proprie inițiativă cu orice angajat al instituției
de credit și să aibă acces la orice înregistrări sau documente
necesare pentru a-i permite îndeplinirea responsabilităților sale.
(3) Coordonatorul funcției de conformitate are dreptul să
informeze organele cu funcție de conducere cu privire la
investigațiile sale legate de posibile încălcări ale politicii de
conformitate. În cazul în care, pe parcursul investigațiilor, se
constată nereguli sau încălcări ale politicii de conformitate,
coordonatorul are dreptul să raporteze direct organelor cu
funcție de supraveghere sau unui comitet al acestora.
(4) Personalul funcției de conformitate are dreptul să facă
recomandări în scopul corectării situațiilor de neconformitate
constatate.
Art. 44. — Personalul funcției de conformitate a unei instituții
de credit are și rolul de a verifica dacă noile produse și noile
proceduri sunt în conformitate cu cadrul de reglementare în
vigoare și cu orice amendamente ale acestuia incluse în acte
normative adoptate, ale căror prevederi vor deveni aplicabile
ulterior.
Art. 45. — (1) Personalul funcției de conformitate trebuie să
elaboreze și să aplice metodologii de evaluare a riscului de
conformitate, prin utilizarea unor indicatori de performanță.
(2) În sensul alin. (1), pentru dezvoltarea indicatorilor de
performanță, instituțiile de credit vor prelucra, prin agregare sau
filtrare, datele ce indică potențiale probleme de conformitate.
(3) Personalul funcției de conformitate monitorizează și
testează conformitatea pe baza unor testări relevante și
comunică rezultatele potrivit liniilor de raportare ale instituției de
credit, în conformitate cu procedurile interne de administrare a
riscurilor.
(4) Coordonatorul funcției de conformitate raportează în mod
regulat organelor cu funcție de conducere ale instituției de credit
asupra oricăror aspecte legate de riscul de conformitate.
(5) Organele cu funcție de conducere trebuie să întocmească
și să prezinte organelor cu funcție de supraveghere un raport
anual privind modul de administrare a riscului de conformitate.
Art. 46. — Responsabilitățile funcției de conformitate trebuie
să fie îndeplinite în baza unui program care planifică activitățile
de realizat, care trebuie să cuprindă cel puțin: implementarea și
revizuirea politicilor și procedurilor specifice, evaluarea riscului
de conformitate, testarea și informarea personalului asupra
aspectelor de conformitate.
Art. 47. — (1) Personalul funcției de conformitate trebuie să
aibă calificările necesare, experiența relevantă și calitățile
personale și profesionale care să îi permită să desfășoare
activitățile specifice.
(2) Personalul funcției de conformitate trebuie să aibă o bună
cunoaștere a cadrului de reglementare și a standardelor
profesionale și de etică, precum și a impactului acestora asupra
operațiunilor instituției de credit.
Art. 48. — (1) Instituțiile de credit se pot organiza astfel încât
responsabilitățile de conformitate să fie exercitate de personal

10

MONITORUL OFICIAL AL ROMÂNIEI, PARTEA I, Nr. 630/23.IX.2009

din structuri diferite, cu condiția ca responsabilitățile fiecărei
structuri implicate să fie clare.
(2) În situația prevăzută la alin. (1), instituțiile de credit trebuie
să asigure mecanisme de cooperare între structurile implicate și
cu coordonatorul funcției de conformitate, astfel încât
coordonatorul funcției de conformitate să își poată exercita
responsabilitățile în mod eficace.
Art. 49. — Instituțiile de credit trebuie să se conformeze cu
prevederile cadrului de reglementare din toate jurisdicțiile în care
desfășoară activități.
3.4. Funcția de audit intern

Art. 50. — (1) Instituțiile de credit trebuie să dispună de o
funcție de audit intern independentă, permanentă și eficace,
care are drept obiective:
a) asigurarea că politicile și procesele instituțiilor de credit
sunt respectate în cadrul tuturor activităților și structurilor;
b) revizuirea politicilor, proceselor și mecanismelor de control
astfel încât acestea să rămână suficiente și adecvate activității
desfășurate.
(2) Organele cu funcție de conducere ale instituțiilor de credit
sunt responsabile pentru asigurarea unei activități de audit intern
adecvate, corespunzătoare dimensiunii și naturii operațiunilor
lor.
(3) Fără a aduce atingere prevederilor art. 62, funcția de
audit intern va fi organizată potrivit reglementărilor emise de
Camera Auditorilor Financiari din România.
Art. 51. — (1) Organele cu funcție de supraveghere ale
instituției de credit trebuie să constituie un comitet care să le
asiste în realizarea atribuțiilor lor pe linia auditului intern.
(2) Comitetul de audit este responsabil de:
a) supravegherea auditorilor interni și auditorilor financiari;
b) aprobarea sau propunerea de aprobare adresată
organelor cu funcție de supraveghere, remunerarea și revocarea
auditorului financiar;
c) revizuirea și aprobarea sferei de cuprindere a auditului și
a frecvenței angajamentelor de audit;
d) primirea rapoartelor de audit;
e) asigurarea că organele cu funcție de conducere iau
măsurile de remediere necesare pentru a soluționa deficiențele
identificate în activitatea de control și de conformitate, precum și
a altor probleme identificate de auditori.
(3) Comitetul de audit trebuie să includă, în majoritate,
membri ai organelor cu funcție de supraveghere care nu
îndeplinesc și funcții de conducere — în cazul sistemului
unitar — și care dețin o înțelegere clară a rolului acestui comitet
pentru exercitarea funcției de audit intern.
Art. 52. — (1) Persoanele care sunt soți, rude sau afini până
la gradul al patrulea inclusiv cu membrii organelor cu funcție de
conducere ale unei instituții de credit nu pot fi auditori interni ai
instituției de credit.
(2) În vederea evitării oricărui conflict de interese, auditorii
interni nu vor putea audita activități sau funcții desfășurate și,
respectiv, deținute decât după trecerea unei perioade de cel
puțin un an și nu vor putea fi angrenați în operațiuni ale
instituțiilor de credit ori în proiectarea sau implementarea
oricăror proceduri de control.
Art. 53. — (1) Auditorii interni pot formula recomandări cu
privire la procedurile de control intern.
(2) Fără a prejudicia obiectivitatea și imparțialitatea auditului
intern, la cererea organelor cu funcție de conducere ale instituției
de credit, acesta poate să exprime opinii legate de modul în care
principiile de control intern sunt respectate în unele situații
specifice, cum ar fi: reorganizări de amploare, demararea unor
noi activități importante sau riscante, constituirea sau
reorganizarea sistemelor de control al administrării riscurilor, a
sistemelor informaționale sau informatice.

(3) Fără a prejudicia obiectivitatea și imparțialitatea auditului
intern, auditorii interni vor putea acorda consultanță asupra unor
operațiuni pentru care au avut anterior responsabilități sau
asupra cărora au exercitat angajamente de audit, în
conformitate cu statutul auditului intern, cu condiția de a nu
efectua un angajament de audit în anul următor.
(4) Auditul intern nu va putea agrea desfășurarea unui
angajament de consultanță care determină sustragerea de la
cerințele normale aferente unui angajament de audit, dacă
serviciul respectiv este mai bine desfășurat ca angajament de
audit.
(5) Funcția de audit intern trebuie să aibă acces nelimitat la
structura de conducere și la comitetul de audit, precum și la
documente și informații relevante din toate liniile de activitate.
Art. 54. — (1) Funcția de audit intern trebuie să permită
structurii de conducere a instituției de credit să se asigure
asupra calității controalelor interne, atât din punct de vedere al
eficacității, cât și al eficienței acestora.
(2) În sensul alin. (1), rezultatele evaluării adecvării
controalelor interne — evaluare care include și funcția de
control al riscurilor și cea de conformitate — de către funcția de
audit intern trebuie să fie raportate structurii de conducere.
(3) Orice recomandări făcute de către auditul intern pentru
remedieri semnificative ale controalelor interne trebuie să fie
raportate direct structurii de conducere a instituției de credit.
(4) Toate recomandările făcute de auditul intern trebuie să
facă obiectul unei proceduri de urmărire de către structura de
conducere, în scopul asigurării și, după caz, al raportării
soluționării acestora.
Art. 55. — (1) Funcția de audit intern trebuie să dispună de
o metodologie de identificare a riscurilor semnificative cu care se
confruntă o instituție de credit.
(2) Pe baza metodologiei prevăzute la alin. (1), funcția de
audit intern trebuie să elaboreze un plan de audit și să își aloce
resursele în mod corespunzător.
Art. 56. — Funcția de audit intern trebuie să aibă resurse
suficiente, personal instruit corespunzător și cu experiență
relevantă pentru a înțelege și a evalua activitatea pe care o
auditează.
Art. 57. — (1) Auditorii interni trebuie să fie corecți, onești și
incoruptibili, să respecte prevederile legale și ale codurilor de
conduită etică aferente profesiei și să comunice informații potrivit
cerințelor legale și ale profesiei.
(2) Pentru a nu fi afectată capacitatea de evaluare critică a
auditorilor interni, ca urmare a rutinei și executării permanente
a acelorași sarcini, instituțiile de credit trebuie să asigure, în
măsura posibilităților, rotirea acestora.
Art. 58. — (1) Auditorii interni trebuie să fie prudenți în
utilizarea informațiilor colectate în exercitarea activității și să
asigure protejarea acestor informații.
(2) Auditorii interni nu vor utiliza informațiile colectate pentru
obținerea unor avantaje personale sau în orice mod care ar fi
contrar prevederilor legale ori în detrimentul obiectivelor
instituției de credit.
Art. 59. — Funcția de audit intern trebuie să aibă competența
de a evalua orice funcții externalizate.
Art. 60. — (1) Instituțiile de credit trebuie să elaboreze
statutul auditului intern.
(2) Statutul auditului intern trebuie să fie revizuit periodic și
comunicat întregului personal al instituției de credit.
(3) Statutul auditului intern trebuie să prevadă dreptul de
inițiativă al auditorului intern și autoritatea acestuia de a
comunica cu orice membru din cadrul personalului instituției de
credit, de a examina orice activitate, structură a instituției de
credit, precum și accesul acestuia la orice înregistrări, fișiere și
informații interne, inclusiv la informații destinate organelor cu
funcție de conducere, precum și la procese-verbale și alte

MONITORUL OFICIAL AL ROMÂNIEI, PARTEA I, Nr. 630/23.IX.2009
materiale cu caracter similar ale tuturor organelor de decizie și
consultative, care prezintă relevanță în îndeplinirea atribuțiilor
sale.
Art. 61. — (1) În cazul în care instituția de credit este filială a
unei instituții străine, aceasta implementează principiile privind
auditul intern stabilite la nivel central de către instituția-mamă, cu
obligația respectării cerințelor impuse de legislația română.
(2) În cazul instituțiilor de credit care desfășoară activitate în
străinătate, fie prin intermediul unei sucursale, fie prin
intermediul unei filiale, stabilirea principiilor privind auditul intern
la nivel central de către instituția de credit mamă trebuie
realizată fără a aduce atingere prevederilor cadrului de
reglementare din țara în care respectivele sucursale sau filiale
își desfășoară activitatea.
Art. 62. — (1) Structura de conducere a instituțiilor de credit
poate, în situația în care pentru desfășurarea angajamentelor
de audit intern este necesară expertiză specială, pe baza unei
fundamentări corespunzătoare, să ia decizia externalizării
activității de audit intern doar în ceea ce privește activitățile
instituției de credit, altele decât cele prevăzute la art. 18 alin. (1)
lit. a)—n) din Ordonanța de urgență a Guvernului nr. 99/2006,
aprobată cu modificări și completări prin Legea nr. 227/2007, cu
modificările și completările ulterioare, în sensul desfășurării
acesteia în coparticipare sau prin subcontractare. La luarea
deciziei se vor aplica în mod corespunzător prevederile cap. V.
(2) În sensul alin. (1), desfășurarea activității de audit intern
în coparticipare se realizează utilizând pentru efectuarea
angajamentelor de audit intern atât personalul propriu ce
activează în cadrul funcției de audit intern, cât și resurse
externe.
(3) În sensul alin. (1), desfășurarea activității de audit intern
pe bază de subcontractare are în vedere situațiile în care un
angajament de audit intern sau doar o parte a acestuia este
realizată de către un partener extern, de obicei pentru o
perioadă limitată de timp.
(4) În cazul externalizării activității de audit intern în condițiile
prevăzute la alin. (1), organele cu funcție de supraveghere și
organele cu funcție de conducere rămân responsabile pentru
adecvarea și funcționarea eficace a sistemului de control intern
și a auditului intern.
(5) Coordonatorul activității de audit intern are cel puțin
următoarele atribuții pe linia externalizării activității de audit
intern:
a) evaluarea furnizorului/furnizorilor extern/externi în
domeniul auditului intern, în vederea creării condițiilor necesare
pentru desfășurarea corespunzătoare a activității de audit intern;
b) prezentarea propunerilor cuprinse la lit. a) spre aprobarea
structurii de conducere.
CAPITOLUL III
Procesul intern de evaluare
a adecvării capitalului la riscuri
SECȚIUNEA 1
Dispoziții generale privind procesul intern de evaluare
a adecvării capitalului la riscuri

Art. 63. — (1) Procesul intern de evaluare a adecvării
capitalului la riscuri al unei instituții de credit trebuie să
reprezinte o componentă a procesului de conducere al instituției
de credit și a culturii decizionale a acesteia.
(2) În sensul alin. (1), procesul intern de evaluare a adecvării
capitalului la riscuri al unei instituții de credit trebuie să asigure
structurii de conducere posibilitatea să evalueze, în mod
continuu, profilul de risc al instituției de credit.

11

(3) Procesul intern de evaluare a adecvării capitalului la
riscuri al unei instituții de credit trebuie să fie formalizat în cadrul
unor norme interne.
Art. 64. — Instituțiile de credit trebuie să informeze Banca
Națională a României — Direcția supraveghere cu privire la:
a) modul în care este structurat procesul intern de evaluare
a adecvării capitalului la riscuri;
b) ipotezele care sunt utilizate pentru determinarea riscurilor
pe sectoare și a tipurilor de riscuri;
c) senzitivitatea la risc și nivelurile de încredere utilizate
pentru cuantificarea riscurilor;
d) modalitatea de agregare a riscurilor pentru a determina
necesarul de capital intern.
Art. 65. — Procesul intern de evaluare a adecvării capitalului
la riscuri trebuie să acopere:
a) riscurile pentru care există cerințe de capital reglementate
de Banca Națională a României, potrivit Regulamentului Băncii
Naționale a României și al Comisiei Naționale a Valorilor
Mobiliare nr. 13/18/2006, aprobat prin Ordinul președintelui
Consiliului de administrație al Băncii Naționale a României și al
președintelui Comisiei Naționale a Valorilor Mobiliare
nr. 10/107/2006, inclusiv diferențele semnificative dintre
tratamentul reglementat al riscurilor pentru calculul cerințelor
minime de capital și tratamentul prevăzut de procesul intern de
evaluare a adecvării capitalului la riscuri;
b) riscurile pentru care nu există cerințe de capital
reglementate, respectiv:
(i) riscuri rezultate din aplicarea unor abordări mai puțin
sofisticate — subestimarea riscului de credit în contextul utilizării
abordării standard, subestimarea riscului operațional în
contextul utilizării abordării de bază sau abordării standard;
(ii) subestimarea pentru pierderea în caz de nerambursare
în condiții de criză;
(iii) riscul rezidual aferent tehnicilor de diminuare a riscului
de credit; și
(iv) riscul din securitizare;
c) riscuri precum: riscul de rată a dobânzii din activități în
afara portofoliului de tranzacționare, riscul de concentrare, riscul
de lichiditate, riscul reputațional și cel strategic. Pentru riscurile
din această categorie instituțiile de credit pot utiliza metode
calitative de evaluare și diminuare;
d) riscuri externe instituției de credit, respectiv riscuri aferente
mediului de reglementare, economic sau de desfășurare a
activității instituției de credit și care nu se încadrează în situațiile
prevăzute la lit. a)—c).
Art. 66. — Instituțiile de credit trebuie să dispună de un
proces intern de evaluare a adecvării capitalului la riscuri la nivel
individual și, după caz, consolidat, conform prevederilor
Regulamentului Băncii Naționale a României și al Comisiei
Naționale a Valorilor Mobiliare nr. 17/22/2006 privind
supravegherea pe bază consolidată a instituțiilor de credit și a
firmelor de investiții, aprobat prin Ordinul președintelui
Consiliului de administrație al Băncii Naționale a României și al
președintelui Comisiei Naționale a Valorilor Mobiliare
nr. 14/111/2006.
Art. 67. — Prevederile art. 149 din Ordonanța de urgență a
Guvernului nr. 99/2006, aprobată cu modificări și completări prin
Legea nr. 227/2007, cu modificările și completările ulterioare, se
aplică de casa centrală a cooperativelor de credit atât la nivel
individual, cât și la nivelul rețelei cooperatiste.
Art. 68. — (1) Instituțiile de credit sunt responsabile de
procesul intern de evaluare a adecvării capitalului la riscuri,
precum și pentru stabilirea unor cerințe de capital intern care să
fie conforme cu profilul lor de risc și cu mediul în care acestea
își desfășoară activitatea.
(2) Procesul intern de evaluare a adecvării capitalului la
riscuri trebuie să fie adaptat necesităților instituțiilor de credit și

12

MONITORUL OFICIAL AL ROMÂNIEI, PARTEA I, Nr. 630/23.IX.2009

trebuie să utilizeze datele de intrare și definițiile pe care
instituțiile de credit le folosesc pentru scopuri interne.
(3) În sensul alin. (2), o instituție de credit poate utiliza
propriile definiții pentru riscuri și pentru gradul de semnificație al
unui risc, sub rezerva furnizării de explicații Băncii Naționale a
României — Direcția supraveghere, inclusiv cu privire la
metodele utilizate, la acoperirea cu capital a tuturor riscurilor
semnificative și la modul în care abordarea folosită de instituția
de credit interacționează cu obligațiile instituite de reglementările
Băncii Naționale a României referitoare la calcularea cerințelor
de capital.
Art. 69. — Instituțiile de credit trebuie să stabilească în mod
clar în cadrul procesului intern de evaluare a adecvării capitalului
la riscuri tipurile de riscuri pentru care utilizează o abordare
cantitativă în ceea ce privește evaluarea, administrarea și
diminuarea acestora și cele pentru care utilizează o abordare
calitativă a acestor aspecte.
Art. 70. — (1) Procesul intern de evaluare a adecvării
capitalului la riscuri trebuie să ia în considerare planurile
strategice ale instituției de credit și legătura acestora cu factorii
macroeconomici.
(2) În sensul alin. (1), instituțiile de credit trebuie să dezvolte
o strategie de menținere a nivelurilor de capital, care să ia în
considerare factori precum: previziunile cu privire la ritmul de
creștere a creditului, sursele și utilizările de fonduri viitoare,
politica de dividende și orice variație în cadrul unui ciclu
economic a necesarului de fonduri proprii reglementat potrivit
Regulamentului Băncii Naționale a României și al Comisiei
Naționale a Valorilor Mobiliare nr. 13/18/2006, aprobat prin
Ordinul președintelui Consiliului de administrație al Băncii
Naționale a României și al președintelui Comisiei Naționale a
Valorilor Mobiliare nr. 10/107/2006.
(3) Instituțiile de credit trebuie să dispună de un plan explicit
privind capitalul, aprobat de către structura de conducere, care
să cuprindă cel puțin următoarele:
a) obiectivele instituției de credit și orizontul de timp necesar
pentru atingerea obiectivelor respective;
b) o descriere generală a procesului de planificare a
capitalului și a responsabilităților aferente acestuia;
c) modul în care instituția de credit se va conforma în viitor cu
cerințele de capital;
d) orice limite relevante legate de capital;
e) un plan general pentru situații neprevăzute pentru
tratamentul divergențelor și al evenimentelor neașteptate, cum
ar fi posibilitatea majorării capitalului, restrângerea activității sau
utilizarea tehnicilor de diminuare a riscului.
(4) Instituțiile de credit trebuie să efectueze simulări de criză
care să ia în considerare elemente precum riscurile specifice
jurisdicției în care acestea își desfășoară activitatea și stadiul în
care se află ciclul economic.
(5) Instituțiile de credit trebuie să analizeze impactul pe care
noul cadru de reglementare, comportamentul competitorilor sau
alți factori îl pot avea asupra performanței lor, pentru a determina
acele modificări ale mediului în care își desfășoară activitatea
pe care ar putea să le susțină.
Art. 71. — (1) Instituțiile de credit își pot proiecta procesul
intern de evaluare a adecvării capitalului la riscuri astfel încât să
utilizeze abordări precum:
a) utilizarea rezultatelor produse de metodologiile
reglementate pentru calculul cerințelor de capital aferente
riscurilor prevăzute de Regulamentul Băncii Naționale a
României și al Comisiei Naționale a Valorilor Mobiliare
nr. 13/18/2006, aprobat prin Ordinul președintelui Consiliului de
administrație al Băncii Naționale a României și al președintelui
Comisiei Naționale a Valorilor Mobiliare nr. 10/107/2006, și
luarea în considerare a unor riscuri precum riscul de
concentrare, riscul rezidual rezultat din utilizarea tehnicilor de

diminuare a riscului de credit și din operațiuni de securitizare
sau riscul de rată a dobânzii din activități în afara portofoliului
de tranzacționare. În cazul utilizării acestei abordări, instituțiile
de credit trebuie să demonstreze că au analizat toate riscurile
nereglementate de regulamentul menționat și au constatat că
acestea sunt fie absente, fie nesemnificative sau au calculat o
cerință de capital care s-a adăugat celei stabilite în baza
Regulamentului Băncii Naționale a României și al Comisiei
Naționale a Valorilor Mobiliare nr. 13/18/2006, aprobat prin
Ordinul președintelui Consiliului de administrație al Băncii
Naționale a României și al președintelui Comisiei Naționale a
Valorilor Mobiliare nr. 10/107/2006;
b) utilizarea unor metodologii diferite pentru diferitele tipuri
de riscuri și calcularea unei sume a cerințelor de capital
rezultate;
c) utilizarea de metodologii complexe.
(2) Instituțiile de credit trebuie să fundamenteze situațiile în
care în cadrul metodologiei iau în considerare efectele de
diversificare și corelare.
(3) În situația în care, pentru unele categorii de riscuri, nu
sunt disponibile informații suficiente, instituțiile de credit pot
utiliza în cadrul metodologiei și estimări.
(4) Instituțiile de credit trebuie să includă în procesul lor intern
de evaluare a adecvării capitalului la riscuri estimări ale riscurilor
care nu pot fi măsurate, în situația în care acestea sunt
semnificative. Această cerință ar putea fi mai puțin strictă, dacă
instituțiile de credit demonstrează Băncii Naționale a
României — Direcția supraveghere că dispun de o politică
adecvată de diminuare/administrare a acestor riscuri.
Art. 72. — Procesul intern de evaluare a adecvării capitalului
la riscuri trebuie să se bazeze pe procese adecvate de măsurare
și evaluare.
Art. 73. — (1) Procesul intern de evaluare a adecvării
capitalului la riscuri al instituției de credit trebuie să fie revizuit ori
de câte ori se consideră necesar, dar cel puțin anual, astfel încât
riscurile să fie acoperite în mod adecvat, iar acoperirea cu
capital să reflecte profilul de risc actual al instituției de credit.
(2) În scopul alin. (1), instituțiile de credit vor proceda la
revizuirea procesului intern de evaluare a adecvării capitalului la
riscuri cel puțin în următoarele situații: modificări ale strategiei
instituției de credit, ale planului de desfășurare a activității, ale
mediului în care își desfășoară activitatea sau ale oricăror alți
factori care au un efect semnificativ asupra ipotezelor sau
metodologiilor utilizate în cadrul respectivului proces.
(3) Orice riscuri noi care apar în cadrul activității instituției de
credit trebuie să fie identificate și incluse în procesul intern de
evaluare a adecvării capitalului la riscuri al acesteia.
Art. 74. — (1) Instituțiile de credit trebuie să proiecteze în
detaliu procesul intern de evaluare a adecvării capitalului la
riscuri.
(2) Inițierea și proiectarea procesului intern de evaluare a
adecvării capitalului la riscuri sunt responsabilitatea structurii de
conducere a instituției de credit.
(3) În sensul alin. (2), structura de conducere a instituției de
credit trebuie să aprobe proiectarea procesului intern de
evaluare a adecvării capitalului la riscuri la nivel conceptual —
cel puțin sfera de aplicare, metodologia și obiectivele generale,
iar organele cu funcție de conducere ale instituției de credit sunt
responsabile pentru aprobarea detaliilor aferente proiectării —
conceptele tehnice.
(4) Structura de conducere a instituției de credit este
responsabilă de integrarea planificării și administrării capitalului
în cultura și abordarea generală a instituției de credit privind
administrarea riscului.
(5) În sensul alin. (4), structura de conducere trebuie să
asigure că procesul legat de planificarea capitalului, precum și
politicile și procedurile de administrare a procesului sunt

MONITORUL OFICIAL AL ROMÂNIEI, PARTEA I, Nr. 630/23.IX.2009
comunicate și implementate la nivelul întregii instituții și sunt
susținute cu suficientă autoritate și resurse.
(6) Procesul intern de evaluare a adecvării capitalului la
riscuri al instituției de credit — politicile, metodologiile, ipotezele
și procedurile — trebuie să fie prevăzut într-un document, să
fie revizuit și aprobat de către structura de conducere a instituției
de credit.
(7) Rezultatele procesului intern de evaluare a adecvării
capitalului la riscuri al instituției de credit trebuie să fie raportate
structurii de conducere a acesteia.
Art. 75. — (1) Procesul intern de evaluare a adecvării
capitalului la riscuri al unei instituții de credit trebuie să aibă ca
rezultat determinarea unei valori adecvate a capitalului intern al
instituției de credit.
(2) În sensul alin. (1), instituțiile de credit trebuie să poată
explica Băncii Naționale a României — Direcția supraveghere
similitudinile și diferențele între rezultatul procesului intern de
evaluare a adecvării capitalului la riscuri și cerințele de capital
reglementate de Banca Națională a României.
Art. 76. — Rezultatele și concluziile procesului intern de
evaluare a adecvării capitalului la riscuri trebuie să fie luate în
considerare la elaborarea și revizuirea strategiei și a apetitului la
risc.
Art. 77. — (1) Fără a aduce atingere prevederilor art. 63,
orice externalizare a anumitor elemente ale procesului intern de
evaluare a adecvării capitalului la riscuri se va face cu
respectarea prevederilor cap. V.
(2) Indiferent de nivelul externalizării, instituțiile de credit
rămân pe deplin responsabile de procesul lor intern de evaluare
a adecvării capitalului la riscuri și trebuie să se asigure că acesta
reflectă în continuare situația lor specifică și profilul individual
de risc.
SECȚIUNEA a 2-a
Dispoziții generale privind administrarea riscurilor

Art. 78. — (1) Instituțiile de credit trebuie să dispună de o
cultură solidă privind administrarea riscurilor, extinsă atât la
nivelul structurilor instituției de credit, cât și la nivelul liniilor de
activitate.
(2) În sensul alin. (1), instituțiile de credit trebuie să
organizeze o funcție de administrare a riscurilor cuprinzătoare și
independentă, aflată sub directa responsabilitate a organelor cu
funcție de conducere.
(3) De principiu, funcția de administrare a riscurilor trebuie
organizată la nivel centralizat în cadrul unei instituții de credit. În
cazul instituțiilor de credit cu o activitate complexă și sofisticată,
se poate lua în considerare stabilirea de funcții de administrare
a riscurilor pentru fiecare linie de activitate semnificativă.
(4) Personalul funcției de administrare a riscurilor trebuie să
dispună de experiență corespunzătoare profilului de risc al
instituției de credit astfel încât să poată avea un rol semnificativ
în procesul de identificare, măsurare și evaluare a riscurilor.
Respectivul personal va exercita inclusiv responsabilități cum ar
fi: monitorizarea și aprobarea sistemelor interne de rating și a
modelelor de evaluare a riscurilor, analiza riscurilor aferente
noilor produse și tranzacțiilor excepționale.
Art. 79. — (1) Responsabilitatea administrării riscurilor revine
personalului din toate liniile de activitate și nu trebuie limitată
doar la nivelul funcției de administrare a riscurilor.
(2) Personalul instituției de credit trebuie să conștientizeze
permanent responsabilitățile sale în legătură cu identificarea și
raportarea riscurilor, precum și cu alte atribuții pe care le poate
avea pe linia administrării riscurilor.
Art. 80. — (1) Instituțiile de credit trebuie să dispună de
strategii corespunzătoare de administrare a riscurilor, care să
fie aprobate de către structura de conducere.

13

(2) Strategiile instituțiilor de credit privind administrarea
riscurilor trebuie să determine, pentru ansamblul activităților
derulate, dar și pentru fiecare activitate semnificativă, raportul
dintre riscuri și profit pe care acestea îl consideră acceptabil în
condițiile asigurării continuității activității pe baze sănătoase și
prudente.
(3) Funcția de administrare a riscurilor trebuie să fie implicată
activ la elaborarea strategiilor instituției de credit, încă din etapa
conceperii acesteia, precum și în procesul decizional aferent
activităților desfășurate de instituția de credit.
Art. 81. — (1) Instituțiile de credit trebuie să dispună de
politici și procese de administrare a riscurilor pentru a identifica,
evalua, monitoriza și controla sau diminua riscurile
semnificative, inclusiv cele aferente tranzacțiilor evidențiate în
afara bilanțului, care ar putea să afecteze în mod negativ
atingerea obiectivelor instituției de credit.
(2) În sensul alin. (1), politicile instituțiilor de credit trebuie să
corespundă strategiilor generale, să fie corelate cu nivelul
fondurilor proprii ale instituțiilor de credit și cu experiența
acestora în administrarea riscurilor, precum și cu disponibilitatea
de expunere la risc stabilită de structura de conducere.
(3) Politicile de administrare a riscurilor ale instituțiilor de
credit trebuie să fie formulate pe baza unei evaluări
cuprinzătoare a activităților desfășurate în cadrul structurilor, iar
riscurile trebuie să fie evaluate nu doar de la bază la vârf —
bottom up, ci și între liniile de activitate.
(4) În sensul alin. (1), procesele de administrare a riscurilor
trebuie să fie adaptate dimensiunii și naturii activităților
instituțiilor de credit și trebuie să fie periodic ajustate în funcție
de modificarea profilului de risc al acestora și de evoluțiile
externe de pe piață.
Art. 82. — (1) Structura de conducere trebuie să asigure că
la nivelul unei instituții de credit sunt dezvoltate politici și procese
pentru asumarea riscurilor, iar organele cu funcție de conducere
sunt responsabile pentru stabilirea de limite de risc
corespunzătoare apetitului general la risc, inclusiv în condiții de
criză, și iau măsurile necesare pentru monitorizarea și controlul
tuturor riscurilor semnificative în conformitate cu strategiile
adoptate.
(2) În sensul alin. (1), politicile de administrare a riscurilor
semnificative trebuie să asigure și stabilirea cel puțin a
următoarelor:
a) unui sistem de raportare a expunerilor la riscuri, precum și
a altor aspecte legate de riscuri către nivelurile de conducere
corespunzătoare;
b) unui sistem de proceduri pentru situații neprevăzute;
c) unor criterii de recrutare și remunerare a personalului care
să stabilească standarde ridicate pentru pregătirea, experiența
și integritatea acestuia;
d) unui program de instruire a personalului.
Art. 83. — (1) Strategiile, politicile, procesele și limitele
aferente administrării riscurilor trebuie să fie formalizate în mod
corespunzător, revizuite, actualizate, comunicate în cadrul
instituției de credit și în cadrul grupului din care aceasta face
parte și aplicate.
(2) Politicile privind administrarea riscurilor semnificative
trebuie să fie transpuse în mod clar și transparent în norme
interne, proceduri, inclusiv în manuale și coduri de conduită,
făcându-se distincție între standardele generale aplicabile
întregului personal și regulile specifice aplicabile anumitor
categorii de personal.
(3) Excepțiile de la politicile, procesele și limitele stabilite
trebuie să fie monitorizate cu atenție și trebuie să fie autorizate
de către nivelul corespunzător de conducere sau de către
structura de conducere, după caz.
Art. 84. — (1) Structura de conducere a unei instituții de
credit trebuie să înțeleagă natura și nivelul riscurilor asumate de

14

MONITORUL OFICIAL AL ROMÂNIEI, PARTEA I, Nr. 630/23.IX.2009

către instituția de credit și modul în care acest nivel este corelat
cu cel al capitalului.
(2) Organele cu funcție de conducere trebuie să asigure că
politicile și procesele de administrare a riscurilor sunt
corespunzătoare din punctul de vedere al profilului de risc și al
planului de activitate și că acestea sunt implementate eficace.
(3) În sensul alin. (1) și (2), structura de conducere trebuie să
revizuiască în mod regulat și să înțeleagă implicațiile și limitările
informațiilor pe linia administrării riscurilor pe care le primește.
(4) Structura de conducere a unei instituții de credit este
responsabilă cu alocarea resurselor necesare îndeplinirii
atribuțiilor funcției de administrare a riscurilor. Aceste resurse
trebuie să includă cel puțin personal cu experiență și calificare
corespunzătoare, sisteme de date, acces la informații interne și
externe.
(5) Organele cu funcție de conducere ale unei instituții de
credit sunt responsabile de administrarea zilnică a riscurilor.
Art. 85. — (1) Structura de conducere trebuie să stabilească
apetitul la risc sau toleranța la risc al/a instituției de credit la un
nivel care să asigure funcționarea sănătoasă a acesteia și
atingerea obiectivelor sale strategice.
(2) Structura de conducere a unei instituții de credit trebuie
să reevalueze nivelul toleranței la risc pe baza informațiilor
furnizate de funcția de administrare a riscurilor sau, după caz, de
comitetul de audit sau alt comitet echivalent, cum ar fi comitetul
de administrare a riscurilor.
Art. 86. — (1) În situația în care instituțiile de credit utilizează
modele pentru măsurarea componentelor de risc, acestea
trebuie să evite să se bazeze excesiv pe o anumită metodologie
sau pe un anumit model de risc și trebuie să implice întotdeauna
raționamentul profesional.
(2) Pentru scopurile alin. (1), instituțiile de credit trebuie să
efectueze validarea și testarea periodică și independentă a
modelelor și sistemelor.
Art. 87. — (1) Instituțiile de credit trebuie să dispună de
sisteme informaționale adecvate pentru măsurarea, evaluarea și
raportarea dimensiunilor, compoziției și calității expunerilor.
(2) Rapoartele prevăzute la alin. (1) trebuie furnizate în mod
regulat structurii de conducere și trebuie să reflecte profilul de
risc și cerințele de capital.
Art. 88. — (1) Instituțiile de credit trebuie să dispună de
politici și procese prin care să asigure că produsele noi,
schimbările semnificative ale caracteristicilor produselor
existente și inițiativele majore în ceea ce privește administrarea
riscurilor sunt aprobate de către structura de conducere.
(2) În sensul alin. (1), politica de aprobare a noilor produse
trebuie să acopere toate aspectele privind decizia de a intra pe
noi piețe sau de a comercializa noi produse, inclusiv definiția
noilor produse/piețe/activități ce urmează a fi utilizată în cadrul
instituției de credit, funcțiile interne implicate în decizie și alte
aspecte aferente desfășurării unei noi activități.
(3) Instituțiile de credit trebuie să analizeze cu atenție noile
produse, piețe sau activități și trebuie să se asigure că dispun de
instrumente interne și de experiență corespunzătoare pentru
înțelegerea și monitorizarea riscurilor asociate acestora.
(4) Funcția de administrare a riscurilor trebuie să participe la
procesul de aprobare a noilor produse sau a schimbărilor
semnificative ale caracteristicilor produselor existente.
Art. 89. — Instituțiile de credit trebuie să dispună de funcții de
evaluare, monitorizare și control sau diminuare a riscurilor cu
atribuții clar delimitate de funcțiile de asumare a riscului și care
raportează direct structurii de conducere.
Art. 90. — (1) Instituțiile de credit trebuie să desemneze un
coordonator al funcției de administrare a riscurilor.
(2) În sensul alin. (1), coordonatorul funcției de administrare
a riscurilor trebuie să aibă suficientă independență și un statut

care să îi permită să ia o anumită poziție sau eventual să se
opună în cadrul procesului decizional al instituției de credit.
(3) Coordonatorul funcției de administrare a riscurilor trebuie
să poată comunica direct cu membrii organelor cu funcție de
conducere cu privire la evoluțiile contrare toleranței la risc
stabilite și strategiei de afaceri ale instituției de credit.
(4) Coordonatorul funcției de administrare a riscurilor trebuie
să poată raporta direct organelor cu funcție de supraveghere
sau, după caz, comitetului de audit ori altui comitet echivalent,
cum ar fi comitetul de administrare a riscurilor.
(5) Coordonatorul funcției de administrare a riscurilor trebuie
să aibă experiență corespunzătoare profilului de risc al instituției
de credit.
Art. 91. — Instituțiile de credit trebuie să efectueze simulări
de criză riguroase care să identifice posibile evenimente sau
modificări ale condițiilor de piață care ar putea avea un impact
nefavorabil asupra instituțiilor de credit.
Art. 92. — Instituțiile de credit trebuie să dispună de politici
și procese corespunzătoare pentru evaluarea riscurilor
semnificative, altele decât riscul de credit, riscul de piață, riscul
de lichiditate, riscul de rată a dobânzii din activități în afara
portofoliului de tranzacționare și riscul operațional, cum ar fi
riscul strategic și cel reputațional.
SECȚIUNEA a 3-a
Riscul de credit
3.1. Dispoziții generale privind riscul de credit și riscul de țară

Art. 93. — Instituțiile de credit trebuie să dispună de un cadru
de administrare a riscului de credit care să ia în considerare
profilul de risc al instituției de credit, cu politici și procese pentru
identificarea, măsurarea, monitorizarea și controlul riscului de
credit — inclusiv riscul de credit al contrapartidei.
Art. 94. — (1) Structura de conducere a instituțiilor de credit
aprobă și revizuiește periodic strategia de administrare a riscului
de credit și politicile și procesele de asumare, identificare,
măsurare, control și raportare pentru riscul de credit — inclusiv
riscul de credit al contrapartidei.
(2) Organele cu funcție de conducere implementează
strategia de administrare a riscului de credit și dezvoltă politicile
și procesele prevăzute la alin. (1).
Art. 95. — Strategia instituțiilor de credit privind riscul de
credit trebuie să includă cel puțin următoarele:
a) categoriile de credit pe care dorește să le promoveze, tipul
expunerii, sectorul economic, forma de proprietate, categoria
contrapartidei, rezidența, segmentul geografic, moneda, durata
inițială și profitabilitatea estimată;
b) identificarea piețelor pe care doresc să acționeze și
determinarea caracteristicilor portofoliului de credite — inclusiv
gradul de diversificare și gradul de concentrare.
Art. 96. — Instituțiile de credit trebuie să dispună de politici
și procese care să stabilească un mediu corespunzător și
controlat în mod adecvat pentru riscul de credit și care să
includă:
a) o strategie bine documentată, precum și politici și procese
sănătoase pentru asumarea riscului de credit;
b) criterii bine definite, precum și politici și procese privind
aprobarea noilor expuneri, reînnoirea și refinanțarea expunerilor
existente,
identificarea
competenței
de
aprobare
corespunzătoare pentru dimensiunea și complexitatea
expunerilor;
c) politici și procese eficiente de administrare a creditelor,
care să includă analiza continuă a capacității și disponibilității
clienților de a rambursa datoriile la scadență, monitorizarea
documentației, clauzelor contractuale și garanțiilor, precum și
un sistem de clasificare care este conform cu natura,
dimensiunea și complexitatea activităților instituției de credit sau

MONITORUL OFICIAL AL ROMÂNIEI, PARTEA I, Nr. 630/23.IX.2009
cel puțin cu sistemul de clasificare a activelor reglementat de
Banca Națională a României;
d) politici și procese pentru raportarea expunerilor pe bază
continuă;
e) politici și procese pentru identificarea activelorproblemă — active sau grup de active a căror situație nu poate
fi considerată normală în sensul că sunt depreciate sau prezintă
semne ale unei posibile deprecieri;
f) controale și limite prudente în ceea ce privește creditarea,
inclusiv politici și procese pentru monitorizarea expunerilor în
raport cu respectivele limite, aprobările și excepțiile de la limite.
Art. 97. — (1) Politicile și procedurile instituțiilor de credit
privind riscul de credit trebuie să se refere la toate activitățile
acestora și trebuie să aibă în vedere atât creditele la nivel
individual, cât și întregul portofoliu.
(2) Politicile instituțiilor de credit vor stabili cadrul de
desfășurare a activității de creditare și se vor referi inclusiv la
următoarele:
a) contrapartidele eligibile și condițiile ce trebuie îndeplinite
de către acestea pentru a putea intra în relație de afaceri cu
instituția de credit;
b) garanțiile acceptabile de către instituția de credit.
Art. 98. — Instituțiile de credit trebuie să asigure că deciziile
de creditare sunt luate cu respectarea prevederilor legale și nu
sunt afectate de conflicte de interese.
Art. 99. — Instituțiile de credit trebuie să evalueze riscul de
credit aferent tuturor activităților ce sunt afectate de acest risc,
indiferent dacă rezultatele respectivelor activități sunt reflectate
în bilanț sau în afara bilanțului.
Art. 100. — (1) Instituțiile de credit trebuie să dispună de
proceduri pentru aprobarea noilor credite, precum și pentru
refinanțarea sau reeșalonarea celor existente.
(2) Procedurile prevăzute la alin. (1) trebuie să stabilească
competențele și responsabilitățile în legătură cu activitățile
prezentate la alineatul respectiv.
Art. 101. — Politica de creditare a unei instituții de credit
trebuie să prevadă că expunerile la riscul de credit care
depășesc un anumit prag stabilit în sumă absolută sau ca
procent din fondurile proprii, precum și cele care presupun un
risc de credit ridicat sau nu sunt caracteristice activității
desfășurate de instituția de credit trebuie să fie aprobate de
către organele cu funcție de conducere ale instituției de credit.
Art. 102. — (1) Instituțiile de credit trebuie să dispună de
politici și procese pentru identificarea, măsurarea, monitorizarea
și controlul expunerii la riscul de credit al contrapartidei, inclusiv
expunerea de credit viitoare potențială, suficiente pentru a
surprinde riscurile materiale inerente produselor sau tranzacțiilor
individuale.
(2) Procesele prevăzute la alin. (1) trebuie să corespundă
dimensiunii și complexității activității instituțiilor de credit.
Art. 103. — (1) La evaluarea riscului de credit instituțiile de
credit trebuie să ia în considerare cel puțin:
a) performanța financiară curentă și previzionată a
contrapartidelor;
b) concentrarea expunerilor față de contrapartide, piețele în
care acestea operează, sectoarele economice și țările unde sunt
stabilite;
c) capacitatea de punere în aplicare, din punct de vedere
legal, a angajamentelor contractuale;
d) capacitatea și posibilitatea de a executa garanțiile, în
condițiile pieței;
e) angajamentele contractuale cu persoanele cu care se află
în relații speciale.
(2) În ceea ce privește cadrul contractual, instituțiile de credit
trebuie să aibă în vedere cel puțin următoarele:
a) natura specifică a creditului;
b) clauzele contractuale aferente creditului;

15

c) profilul expunerii până la scadență prin prisma evoluțiilor
potențiale ale pieței;
d) existența garanțiilor reale sau personale, dacă este cazul;
e) probabilitatea nerespectării obligațiilor contractuale,
stabilită pe baza unui sistem intern de rating.
(3) În cazul instituțiilor de credit cu activitate mai complexă,
evaluarea riscului de credit va acoperi cel puțin următoarele
domenii: sistemele interne de rating, analiza/agregarea
portofoliului de credite, operațiunile de securitizare/operațiunile
cu instrumente financiare derivate de credit, expunerile mari și
alte concentrări de risc.
Art. 104. — (1) Instituțiile de credit trebuie să dispună de
proceduri pentru evaluarea continuă a garanțiilor reale.
(2) În legătură cu garanțiile personale, instituțiile de credit
trebuie să evalueze capacitatea garanților de a-și asuma
obligații.
Art. 105. — În activitatea de creditare, instituțiile de credit
trebuie să aibă în vedere cel puțin următoarele:
a) destinația creditului și sursa de rambursare a acestuia;
b) profilul de risc curent al contrapartidei și garanțiile
prezentate, precum și senzitivitatea garanțiilor la evoluțiile
economice și cele ale pieței;
c) istoricul serviciului datoriei aferent contrapartidei și
capacitatea curentă și viitoare de rambursare a acesteia, bazată
pe evoluțiile financiare istorice și proiecțiile viitoarelor fluxuri de
numerar;
d) experiența în activitate a contrapartidei și sectorul
economic în care aceasta își desfășoară activitatea, precum și
poziția sa în cadrul acestui sector, în cazul creditelor comerciale;
e) termenii și condițiile propuse în contractul de creditare,
inclusiv clauzele destinate să limiteze modificările în profilul de
risc viitor al contrapartidei;
f) capacitatea instituțiilor de credit de executare și valorificare
a garanțiilor, dacă este cazul, într-un termen cât mai scurt.
Art. 106. — (1) La intrarea pentru prima dată în relații cu un
client/o contrapartidă, instituțiile de credit trebuie să ia în
considerare integritatea și reputația acestora, precum și
capacitatea lor juridică de a-și asuma obligații și ulterior trebuie
să se asigure că acestea sunt menținute.
(2) Instituțiile de credit trebuie să se asigure că informațiile pe
care le primesc sunt suficiente pentru luarea unei decizii de
creditare corecte.
Art. 107. — (1) Instituțiile de credit trebuie să stabilească
limite privind expunerile la riscul de credit și să monitorizeze
respectarea acestora.
(2) Limitele de expunere trebuie stabilite în legătură cu orice
activitate a instituției de credit care implică risc de credit.
(3) Limitele trebuie stabilite la nivel de ansamblu al instituției
de credit, iar limitele stabilite la nivelul structurilor instituției de
credit trebuie să fie corelate cu acestea.
(4) Instituțiile de credit trebuie să stabilească limite și pentru
diverse sectoare economice, regiuni geografice și produse
bancare specifice.
Art. 108. — Personalul instituției de credit implicat în
activitatea de creditare trebuie să aibă o experiență
corespunzătoare dimensiunii și complexității operațiunilor în
legătură cu care are competențe.
Art. 109. — (1) Instituțiile de credit trebuie să dispună de
sisteme informaționale în baza cărora aspectele legate de riscul
de credit să fie raportate la timp, cu accent pe înregistrarea de
credite neperformante și/sau identificarea neconformării cu
limitele de expunere stabilite.
(2) Sistemele informaționale trebuie să permită evaluarea, în
permanență, de către instituția de credit a riscului de credit
aferent elementelor din bilanț și din afara bilanțului.
(3) Sistemele informaționale trebuie să furnizeze informații
adecvate privind componența portofoliului de credite, precum și

16

MONITORUL OFICIAL AL ROMÂNIEI, PARTEA I, Nr. 630/23.IX.2009

informații care să permită identificarea oricăror concentrări de
risc.
Art. 110. — Instituțiile de credit trebuie să dispună de politici
și procese pentru a monitoriza îndatorarea totală a entităților
cărora le acordă credite.
Art. 111. — (1) Instituțiile de credit trebuie să dispună de
politici și procese adecvate pentru clasificarea și provizionarea
activelor și să asigure implementarea corespunzătoare a
acestora.
(2) Sistemul de clasificare și provizionare a activelor trebuie
să ia în considerare și expunerile în afara bilanțului care nu pot
fi anulate unilateral de către instituțiile de credit.1)
(3) Instituțiile de credit trebuie să dispună de politici și
procese adecvate pentru a asigura că nivelul provizioanelor și al
activelor scoase în afara bilanțului reflectă așteptări realiste cu
privire la rambursare și recuperare.
(4) Banca Națională a României — Direcția supraveghere
poate solicita unei instituții de credit informații cu privire la
clasificarea și provizionarea activelor, cu un nivel de detaliere și
cu o periodicitate pe care le consideră necesare.
(5) Instituțiile de credit trebuie să dispună de un sistem
adecvat de clasificare și provizionare a activelor, precum și de
un nivel al provizioanelor corespunzător pentru scopurile
prudențiale. În situația în care Banca Națională a României —
Direcția supraveghere consideră nivelul provizioanelor ca fiind
inadecvat, poate solicita constituirea de provizioane
suplimentare sau poate impune alte măsuri de remediere.2)
(6) Instituțiile de credit trebuie să dispună de mecanisme
adecvate pentru evaluarea periodică a elementelor
diminuatoare de risc, inclusiv a garanțiilor personale și reale.
Evaluarea garanțiilor reale trebuie să reflecte valoarea
realizabilă netă.
(7) Structura de conducere a instituțiilor de credit trebuie să
fie informată la timp și în mod adecvat cu privire la situația
portofoliului de active, inclusiv cu privire la clasificarea creditelor,
nivelul provizioanelor și activele care pun probleme majore.
Art. 112. — (1) Instituțiile de credit trebuie să dispună de
politici și procese pentru identificarea și administrarea activelor
problemă.
(2) Instituțiile de credit trebuie, periodic, să revizuiască
activele problemă la nivel individual sau la nivel de portofoliu
pentru creditele cu caracteristici omogene și să realizeze
clasificarea activelor, provizionarea și, după caz, scoaterea
acestora în afara bilanțului.
(3) Instituțiile de credit trebuie să dispună de politici și
procese adecvate, precum și de resurse organizaționale pentru
identificarea timpurie a activelor care se depreciază, pentru
monitorizarea permanentă a activelor problemă și pentru
încasarea creanțelor restante.
(4) Banca Națională a României — Direcția supraveghere
poate solicita unei instituții de credit mărirea nivelului
provizioanelor și/sau rezervelor și/sau întărirea capacității
financiare generale în situația în care consideră că nivelul
activelor problemă devine îngrijorător.
(5) Refinanțarea sau reeșalonarea creditelor nu va conduce
la îmbunătățirea clasificării acestora.
Art. 113. — Instituțiile de credit trebuie să dispună de politici
care să includă criterii de identificare a activelor depreciate.
Art. 114. — (1) Instituțiile de credit trebuie să realizeze pe
bază individuală evaluarea, clasificarea și provizionarea
expunerilor mari.
(2) Organele cu funcție de conducere ale instituțiilor de credit
trebuie să monitorizeze încadrarea în limitele aferente
expunerilor mari atât la nivel individual, cât și la nivel consolidat.

(3) Sistemele de gestiune a informațiilor din instituțiile de
credit trebuie să identifice și să agrege în timp optim expunerile
față de clienți individuali și față de grupuri de clienți aflați în
legătură.
(4) Politicile și procesele de administrare a riscului trebuie să
stabilească praguri pentru concentrările de credit acceptabile și
să prevadă ca toate concentrările cu caracter material să fie
revizuite și raportate periodic structurii de conducere.
Art. 115. — (1) Instituțiile de credit trebuie să dispună de
politici și procese pentru identificarea, măsurarea, monitorizarea
și controlul riscului de țară și al riscului de transfer.
(2) În sensul alin. (1), expunerile sunt identificate și
monitorizate pe fiecare țară/categorie de țări — în plus față de
monitorizarea pe debitorul final/contrapartida finală.
(3) Instituțiile de credit trebuie să monitorizeze și să evalueze
evoluțiile privind riscul de țară și riscul de transfer și să aplice
măsuri corespunzătoare pentru contracararea acestora.
Art. 116. — La monitorizarea riscului de țară, instituțiile de
credit trebuie să aibă în vedere cel puțin următoarele:
a) incapacitatea potențială de onorare a obligațiilor de către
clienții sau contrapartidele din cadrul unui sector străin, ce poate
fi cauzată de factori economici specifici țării respective;
b) imposibilitatea de punere în aplicare a contractelor de
creditare, precum și incapacitatea și imposibilitatea de a executa
la timp garanțiile în baza cadrului de reglementare național al
împrumutatului.
Art. 117. — (1) Instituțiile de credit trebuie să stabilească
limite privind expunerile pe fiecare țară/categorie de țări.
(2) Instituțiile de credit trebuie să dispună de sisteme
informaționale, de administrare a riscului și de control intern care
să monitorizeze în mod adecvat și să raporteze expunerile pe
țări și să asigure totodată respectarea limitelor cu privire la
expunerile pe fiecare țară/categorie de țări.
Art. 118. — Instituțiile de credit trebuie să dispună de norme
interne care să stabilească procente de provizionare aferente
creditelor care prezintă risc de țară și risc de transfer.
3.2. Expunerile față de persoanele aflate în relații speciale cu instituția
de credit

Art. 119. — (1) Pentru scopurile prezentei secțiuni, termenul
filială are semnificația prevăzută la art. 6 alin. (3) din
Regulamentul Băncii Naționale a României și al Comisiei
Naționale a Valorilor Mobiliare nr. 16/21/2006 privind expunerile
mari ale instituțiilor de credit și ale firmelor de investiții, aprobat
prin Ordinul președintelui Consiliului de administrație al Băncii
Naționale a României și al președintelui Comisiei Naționale a
Valorilor Mobiliare nr. 13/110/2006.
(2) În sensul prezentei secțiuni, sintagma persoane aflate în
relații speciale cu instituția de credit cuprinde cel puțin:
a) filialele instituției de credit, precum și orice entitate asupra
căreia instituția de credit exercită controlul;
b) entitățile care exercită control asupra instituției de credit;
c) acționarii care dețin participații calificate la capitalul
instituției de credit;
d) membrii structurii de conducere ai instituției de credit,
precum și persoanele care dețin funcții-cheie de execuție
relevante în contextul art. 120 alin. (1), împreună cu:
(i) entitățile în care aceștia au/prezintă interese directe
sau indirecte; și
(ii) membrii apropiați ai familiei acestora, care se
anticipează să influențeze sau să fie influențați de aceștia în
raport cu instituția de credit; aceștia pot include: partenerul de
viață și copiii persoanei; copiii partenerului de viață al persoanei;
dependenți ai persoanei sau ai partenerului de viață al acestuia.

1) Îndeplinirea cerințelor prevăzute de alte acte normative care reglementează aspecte comune cu cele care fac obiectul prevederilor prezentului
regulament referitoare la activele-problemă, provizioane și rezerve (cum este cazul reglementărilor privind clasificarea și provizionarea creditelor și plasamentelor)
trebuie considerată necesară, dar nu și suficientă.
2) A se vedea nota de subsol precedentă.

MONITORUL OFICIAL AL ROMÂNIEI, PARTEA I, Nr. 630/23.IX.2009
(3) În sensul prezentei secțiuni, prin sintagma grupul
instituției de credit se va înțelege grupul de clienți aflați în
legătură, din care face parte instituția de credit însăși. Pentru
scopurile acestei definiții, va fi luat în considerare și cazul
particular în care un grup este format dintr-o singură/un singur
entitate/membru.
Art. 120. — (1) În scopul prevenirii abuzurilor și pentru a
soluționa problema conflictelor de interese, instituțiile de credit
nu pot desfășura operațiuni cu persoanele cu care se află în
relații speciale în condiții mai favorabile3) decât în cazul
operațiunilor desfășurate cu persoanele cu care nu se află în
relații speciale.
(2) În baza informațiilor deținute la nivelul autorității de
supraveghere, Banca Națională a României — Direcția
supraveghere are competența de a califica, diferit față de
instituția de credit, dacă o operațiune cu persoanele aflate în
relații speciale cu respectiva instituție de credit prezintă
caracteristici care conduc la încadrarea acesteia în categoria
operațiunilor în condiții de favoare.
(3) În contextul prevederilor alin. (1), fac excepție operațiunile
în condiții de favoare prevăzute de pachetele de măsuri
remuneratorii și stimulente pentru salariații entităților membre
ale grupului instituției de credit.
(4) În sensul alin. (1), instituția de credit trebuie să dispună de
politici și proceduri adecvate care să asigure că operațiunile cu
persoanele cu care aceasta se află în relații speciale nu sunt
desfășurate în condiții care să contravină intereselor sale, ale
acționarilor sau ale deponenților.
(5) În baza informațiilor deținute la nivelul autorității de
supraveghere, Banca Națională a României — Direcția
supraveghere are competența de a stabili, diferit față de instituția
de credit, dacă o persoană se află în relații speciale cu
respectiva instituție de credit.
Art. 121. — (1) Instituțiile de credit trebuie să dispună de
politici și procese adecvate pentru identificarea expunerilor
individuale față de persoanele cu care se află în relații speciale,
pentru determinarea sumei totale a acestor expuneri, precum și
pentru monitorizarea și raportarea respectivelor expuneri prin
intermediul unui proces independent de verificare a activității de
creditare.
(2) În sensul alin. (1), excepțiile de la aplicarea politicilor,
procedurilor și limitelor trebuie raportate organelor cu funcție de
conducere și, dacă este cazul, organelor cu funcție de
supraveghere, pentru luarea de măsuri corespunzătoare.
(3) În sensul alin. (1), tranzacțiile cu persoanele aflate în
relații speciale cu instituția de credit vor fi monitorizate atât de
către organele cu funcție de conducere, pe baze continue, cât și
de către organele cu funcție de supraveghere.
Art. 122. — (1) O instituție de credit nu va înregistra față de
grupul de persoane cu care se află în relații speciale o expunere
a cărei valoare depășește 25% din fondurile proprii.
(2) Pentru scopurile alin. (1), valoarea expunerii va fi
determinată potrivit Regulamentului Băncii Naționale a
României și al Comisiei Naționale a Valorilor Mobiliare
nr. 16/21/2006, aprobat prin Ordinul președintelui Consiliului de
administrație al Băncii Naționale a României și al președintelui
Comisiei Naționale a Valorilor Mobiliare nr. 13/110/2006.
Art. 123. — (1) Orice operațiune care conduce la
înregistrarea sau scoaterea în afara bilanțului a unei expuneri
față de o persoană aflată în relații speciale, care depășește un
prag prevăzut de normele interne ale instituției de credit, precum
și orice operațiune de acest tip care prezintă în alt fel un risc
deosebit, va fi efectuată numai cu aprobarea prealabilă a
structurii de conducere a instituției de credit.
(2) În sensul alin. (1), membrii structurii de conducere ai
instituției de credit aflați în conflict de interese sunt excluși din
procesul de aprobare.

17

Art. 124. — Instituțiile de credit trebuie să dispună de politici
și procese adecvate pentru a preveni implicarea, în procesul de
asumare și de administrare a expunerii, a persoanelor care
beneficiază de expunerea respectivă sau a persoanelor care au
legătură cu acestea, prevăzute la art. 119 alin. (2) lit. d) pct. (i)
și (ii).
Art. 125. — Instituțiile de credit raportează trimestrial Băncii
Naționale a României — Direcția supraveghere expunerile față
de persoanele cu care se află în relații speciale.
Art. 126. — Operațiunile în condiții de favoare prevăzute de
pachetele de măsuri remuneratorii și stimulente pentru salariații
entităților membre ale grupului instituției de credit vor putea fi
efectuate numai după analizarea acestora și obținerea aprobării
prealabile a Băncii Naționale a României.
Art. 127. — Expunerile aferente operațiunilor în condiții de
favoare, înregistrate în baza drepturilor oferite prin pachetele de
măsuri remuneratorii și stimulente pentru salariații entităților
membre ale grupului instituției de credit, față de persoanele
care, la momentul determinării nivelului fondurilor proprii, nu mai
fac parte dintre salariații proprii, vor fi deduse, în cadrul calculului
fondurilor proprii ale instituției de credit, din nivelul fondurilor
proprii de nivel 1.
3.3. Riscul rezidual

Art. 128. — (1) Instituțiile de credit trebuie să dispună de
politici și proceduri scrise solide și adecvate privind tehnicile de
diminuare a riscului de credit pentru a controla riscul rezidual.
(2) Instituțiile de credit trebuie să revizuiască în mod regulat,
dar cel puțin anual adecvarea, eficacitatea și operarea acestor
politici și proceduri.
Art. 129. — (1) În sensul art. 128, instituțiile de credit trebuie
să analizeze și să demonstreze Băncii Naționale a României că,
la determinarea cerințelor de capital, nivelul de recunoaștere a
valorii diminuatorului de risc de credit este adecvat.
(2) În cazul în care instituțiile de credit nu îndeplinesc cerința
de la alin. (1), acestea sunt obligate să ia cel puțin una dintre
următoarele măsuri:
a) să modifice ipotezele cu privire la perioadele de deținere
ale diminuatorilor de risc, la ajustările de volatilitate reglementate
ale acestora sau la estimările proprii ale ajustărilor de volatilitate;
b) să nu recunoască în întregime elementele de diminuare a
riscului de credit — cu privire la întreg portofoliul de credite sau
pe linii specifice de produse;
c) să dețină capital suplimentar.
3.4. Riscul de concentrare

Art. 130. — (1) Instituțiile de credit trebuie să dispună de
politici și proceduri clare în legătură cu expunerea la riscul de
concentrare.
(2) Instituțiile de credit vor revizui politicile referitoare la riscul
de concentrare astfel încât să fie luate în considerare orice
modificări cu privire la apetitul la risc și la mediul în care își
desfășoară activitatea.
(3) Instituțiile de credit trebuie să dispună de procese interne
adecvate pentru identificarea, administrarea, monitorizarea și
raportarea riscului de concentrare, procese care să corespundă
naturii, dimensiunii și complexității activității desfășurate.
(4) În sensul alin. (3), instituțiile de credit trebuie să dispună
de procese interne care să identifice, să măsoare și să
monitorizeze riscul de concentrare rezultat din:
a) expunerile mari individuale față de clienți sau față de
grupuri de clienți aflați în legătură. Definițiile utilizate de
instituțiile de credit în aceste situații trebuie să fie suficient de
cuprinzătoare pentru a lua în considerare expunerile legate prin
drepturi de proprietate comune, administrare comună, emitere
de garanții, tehnici de sindicalizare;

3) Evaluarea creditului, durata creditului, rata dobânzii, graficul de rambursare, garanțiile solicitate, acoperirea pierderilor din tranzacționare, scutirile de
comisioane etc.

18

MONITORUL OFICIAL AL ROMÂNIEI, PARTEA I, Nr. 630/23.IX.2009

b) expunerile față de contrapartide din același sector
economic sau regiune geografică; sau
c) expunerile de credit indirecte, rezultate în urma aplicării
tehnicilor de diminuare a riscului de credit — de exemplu:
expuneri față de un singur tip de garanție reală sau față de un
singur furnizor de protecție.
Art. 131. — (1) Instituțiile de credit trebuie să utilizeze limite
interne, praguri sau alte concepte similare pentru concentrările
de risc, în concordanță cu cadrul general de administrare și
măsurare a riscului de credit.
(2) Instituțiile de credit trebuie să desfășoare analize ale
portofoliului de credite, inclusiv estimări ale tendințelor sale, și
trebuie să ia în considerare rezultatele acestor analize atunci
când stabilesc și verifică adecvarea procedurilor și limitelor,
pragurilor și altor concepte similare pentru administrarea riscului
de concentrare.
Art. 132. — (1) Instituțiile de credit trebuie să monitorizeze,
să administreze și să diminueze riscul de concentrare, pe baza
politicilor și utilizând limite, praguri sau alte concepte similare.
(2) Monitorizarea riscului de concentrare trebuie încorporată
în sistemele de administrare a riscurilor și de raportare și trebuie
efectuată cu o frecvență care să reflecte natura activităților
desfășurate de instituțiile de credit, dar cel puțin anual.
(3) Monitorizarea riscului de concentrare trebuie realizată pe
bază de rapoarte. La nivel strategic, monitorizarea riscului de
concentrare se realizează de către structura de conducere a
instituțiilor de credit.
(4) În situația în care în urma activității de monitorizare sunt
identificate elemente susceptibile a da naștere la
disfuncționalități, organele cu funcție de conducere ale unei
instituții de credit trebuie să ia cel puțin una dintre următoarele
măsuri:
a) revizuirea detaliată a mediului de risc într-un sector
specific;
b) derularea de simulări de criză și de analize pe bază de
scenarii suplimentare;
c) revizuirea în profunzime a performanței economice a
împrumutaților;
d) revizuirea nivelurilor de aprobare pentru noi activități; sau
e) revizuirea periodică a tehnicilor de diminuare a riscului, a
valorii lor și a posibilităților de executare a acestora.
(5) Organele cu funcție de conducere ale unei instituții de
credit pot lua măsuri de diminuare a riscului de concentrare
precum:
a) reducerea limitelor sau pragurilor pentru concentrările de
risc;
b) ajustarea expunerilor rezultate din procese de fuziune și
achiziții pentru evitarea concentrărilor de risc;
c) transferarea riscului de credit altor părți, cumpărarea de
protecție de la alte părți — instrumente financiare derivate de
credit, garanții reale, garanții personale, subparticipări etc. sau
vânzarea acestuia direct sau ca parte a unei tranzacții de
securitizare; sau
d) alocarea de capital pentru riscul de concentrare.
Art. 133. — (1) Instituțiile de credit trebuie să evalueze
capitalul pe care îl consideră necesar pentru acoperirea riscului
de concentrare din portofoliul lor.
(2) În sensul alin. (1), instituțiile de credit trebuie să ia în
considerare factori relevanți precum calitatea administrării
riscurilor și a altor sisteme și controale interne, capacitatea
organelor de conducere de a lua măsuri eficiente pentru
ajustarea nivelurilor de concentrare a riscului și implicațiile
simulărilor de criză și analizelor pe bază de scenarii.
3.5. Riscul din securitizare

Art. 134. — Riscul din securitizare poate apărea ca urmare a:
a) transferului unui nivel nesemnificativ al riscului de credit;
b) inovațiilor înregistrate de piață;

c) riscurilor reziduale;
d) furnizării unei susțineri implicite a unei operațiuni de
securitizare;
e) opțiunilor de retragere anticipată — clean up call option;
sau
f) rambursării anticipate.
Art. 135. — (1) În cazul în care o instituție de credit care este
inițiatorul unei operațiuni de securitizare nu realizează transferul
unui nivel semnificativ al riscului de credit aferent expunerilor
securitizate — de exemplu, în situația în care aceasta reține sau
răscumpără o parte semnificativă a riscurilor sau alege
expunerile care să fie transferate prin intermediul unei operațiuni
de securitizare, Banca Națională a României poate impune
respectivei instituții de credit fie să dețină un capital suplimentar
față de cerința de capital reglementată prin Regulamentul Băncii
Naționale a României și al Comisiei Naționale a Valorilor
Mobiliare nr. 13/18/2006, aprobat prin Ordinul președintelui
Consiliului de administrație al Băncii Naționale a României și al
președintelui Comisiei Naționale a Valorilor Mobiliare
nr. 10/107/2006, fie să nu aplice nicio reducere a nivelului
capitalului reglementat ca urmare a tratamentului aferent
securitizării.
(2) În situația în care instituția de credit inițiatoare a unei
operațiuni de securitizare reține pozițiile de pe ultimul nivel al
scalei de evaluare a calității creditului și cea mai mare parte a
riscului de credit aferent expunerilor care stau la baza operațiunii
de securitizare, Banca Națională a României poate fie să
majoreze cerința de capital pentru anumite expuneri, fie să
majoreze cerința totală de capital a instituției de credit în cauză.
Art. 136. — Instituțiile de credit inițiatoare trebuie să ia în
considerare impactul pe care noile inovații înregistrate de piață
îl pot avea asupra transferului riscului de credit.
Art. 137. — (1) În cazul în care Banca Națională a
României — Direcția supraveghere constată că o instituție de
credit inițiatoare a furnizat suport implicit — necontractual —
unei operațiuni de securitizare, aceasta trebuie să dețină capital
pentru toate expunerile suport asociate unei structuri a unei
operațiuni de securitizare, ca și cum acestea nu ar fi fost
securitizate.
(2) În sensul alin. (1), instituția de credit trebuie să facă public
faptul că a furnizat suport implicit — necontractual — și că a
ajustat nivelul cerinței de capital în mod corespunzător.
(3) În situația în care Banca Națională a României — Direcția
supraveghere constată că o instituție de credit a furnizat de mai
multe ori suport implicit — necontractual — în operațiuni de
securitizare, Banca Națională a României poate dispune măsuri
precum:
a) instituția de credit nu mai are dreptul să utilizeze, pentru o
perioadă de timp care este stabilită de Banca Națională a
României, tratamentul favorabil privind determinarea cerinței de
capital în ceea ce privește activele securitizate;
b) deținerea de către instituția de credit de capital pentru
toate activele sale securitizate, ca și cum instituția de credit și-ar
fi luat un angajament în ceea ce le privește, prin aplicarea unui
factor de conversie ponderii de risc aferente activelor din
portofoliul suport;
c) tratarea de către instituția de credit a activelor securitizate
ca și cum acestea ar fi rămas în bilanțul său, pentru scopurile
determinării cerinței de capital;
d) deținerea de către instituția de credit de capital
reglementat în exces față de cerința de capital bazată pe risc.
(4) Suportul contractual al unei operațiuni de securitizare
reprezintă susținerea unei operațiuni de securitizare prin acțiuni
cum ar fi: supragarantare, instrumente financiare derivate de
credit, conturi de marjă, angajamente contractuale de recurs,
titluri subordonate, facilități de diminuare a riscului către o
anumită tranșă, subordonarea veniturilor din comisioane sau din

MONITORUL OFICIAL AL ROMÂNIEI, PARTEA I, Nr. 630/23.IX.2009
dobândă, opțiuni de retragere anticipată — clean up call
option — care depășesc 10% din emisiunea inițială.
(5) Suportul necontractual — implicit — al unei operațiuni de
securitizare reprezintă susținerea unei operațiuni de securitizare
prin acțiuni cum ar fi: cumpărarea expunerilor securitizate care
se deteriorează din portofoliul suport, vânzarea cu discount a
expunerilor securitizate din cadrul portofoliului de expuneri
securitizate, cumpărarea expunerilor securitizate la o valoare
mai mare decât prețul de piață al acestora sau o creștere a
pozițiilor din tranșa care suportă prima pierderea în funcție de
deteriorarea expunerilor securitizate.
Art. 138. — Instituțiile de credit trebuie să dispună de politici
pentru determinarea capitalului intern care să aibă în vedere
recunoașterea protecției creditului, cu accent pe protecția
recunoscută pentru creșterea calității creditului aferentă tranșei
care suportă prima pierderea.
Art. 139. — (1) În vederea exercitării unei opțiuni de retragere
anticipată, o instituție de credit trebuie să obțină aprobarea
prealabilă a Băncii Naționale a României.
(2) În sensul alin. (1), cererea de aprobare trebuie să fie
însoțită de fundamentarea deciziei instituției de credit de a
exercita opțiunea și impactul exercitării opțiunii asupra cerinței
de capital reglementat.
(3) În cazul opțiunilor de retragere anticipată care pot fi
declanșate la o dată anume, instituțiile de credit trebuie să
stabilească data respectivă nu mai devreme de încheierea
perioadei reprezentate de durata sau de media ponderată a
scadențelor expunerilor din securitizare.
Art. 140. — (1) Instituțiile de credit sunt responsabile pentru
măsurarea, monitorizarea și administrarea riscurilor asociate
securitizărilor expunerilor reînnoibile, inclusiv pentru evaluarea
riscului și a probabilității unei rambursări anticipate a unor astfel
de tranzacții.
(2) Instituțiile de credit trebuie să dispună de metode
corespunzătoare de alocare a capitalului intern pentru riscul de
credit aferent operațiunilor de securitizare a expunerilor
reînnoibile și de planuri adecvate de capital și de lichiditate
pentru situații neprevăzute, care să evalueze probabilitatea
apariției unei rambursări anticipate și să trateze implicațiile atât
ale rambursării planificate, cât și ale rambursării anticipate.
(3) Instituțiile de credit inițiatoare ale unei operațiuni de
securitizare cu clauză de rambursare anticipată trebuie să
monitorizeze și să administreze factorii care afectează nivelurile
marjei nete.
(4) În sensul alin. (3), instituțiile de credit trebuie să ia în
considerare factori precum plățile de dobândă efectuate de către
împrumutați în funcție de soldul creanțelor suport, comisioane și
taxe, rambursările de principal, dobânda plătită la certificatele
investitorilor, factori macroeconomici precum rata falimentului,
fluctuațiile ratei de dobândă, rata șomajului etc.
(5) Instituțiile de credit trebuie să ia în considerare efectele pe
care modificările intervenite în administrarea portofoliului sau
strategiile de afaceri le-ar putea avea asupra nivelurilor marjei
nete și asupra probabilității apariției unui eveniment de
rambursare anticipată.
(6) Instituțiile de credit trebuie să dispună de politici care să
permită reacția imediată la modificări adverse sau neanticipate
care afectează performanța portofoliului securitizat.
(7) În cazul în care politicile prevăzute la alin. (6) nu sunt
considerate de Banca Națională a României ca fiind adecvate,
aceasta poate impune instituțiilor de credit măsuri precum
recurgerea la obținerea unei linii specifice de lichiditate, mărirea
valorii factorului de conversie corespunzător rambursării
anticipate etc.
(8) Sistemul de monitorizare a probabilității de apariție a unui
eveniment de rambursare anticipată și a riscurilor asociate
acestuia trebuie să fie corespunzător dimensiunii și complexității

19

operațiunilor de securitizare cu clauze de rambursare anticipată
efectuate de o instituție de credit.
(9) În cazul operațiunilor de securitizare care conțin clauze de
rambursare anticipată controlate, instituțiile de credit trebuie să
dispună de procese adecvate prin care să determine perioada
minimă de rambursare necesară pentru rambursarea a 90% din
soldul rămas de rambursat la momentul rambursării anticipate.
(10) În sensul alin. (9), în cazul în care Banca Națională a
României nu consideră că un astfel de proces este adecvat,
aceasta poate impune măsuri precum mărirea factorului de
conversie asociat cu o anumită tranzacție sau cu o clasă de
tranzacții.
SECȚIUNEA a 4-a
Riscul de piață

Art. 141. — (1) Instituțiile de credit trebuie să dispună de
politici și procese adecvate care să descrie în mod clar rolurile
și responsabilitățile legate de identificarea, măsurarea,
monitorizarea și controlul riscului de piață și că respectivele
politici și procese sunt aplicate.
(2) Politicile și procesele prevăzute la alin. (1) trebuie
monitorizate de către structura de conducere.
Art. 142. — (1) Instituțiile de credit trebuie să stabilească
limite pentru riscul de piață, aprobate de către organele cu
funcție de conducere sau de către organele cu funcție de
supraveghere, care să corespundă dimensiunii și complexității
instituției de credit și care să reflecte toate riscurile de piață
semnificative.
(2) Instituțiile de credit vor pune în aplicare și vor respecta
atât limitele interne, cât și, după caz, limitele impuse de Banca
Națională a României.
Art. 143. — (1) Instituțiile de credit trebuie să dispună de
sisteme și mecanisme de control care să asigure că toate
tranzacțiile sunt înregistrate la timp și că pozițiile marcate la
piață sunt reevaluate frecvent, utilizând informații de piață fiabile
și prudente sau, în absența prețurilor de piață, modele interne
sau acceptate la nivelul industriei.
(2) Instituțiile de credit trebuie să dispună de politici și
procese pentru luarea în considerare a ajustărilor de
valoare/rezervelor aferente pozițiilor care altfel nu ar putea fi
evaluate prudent, incluzând pozițiile ce prezintă concentrări, cele
mai puțin lichide și cele vechi.
Art. 144. — Instituțiile de credit trebuie să deruleze analize pe
bază de scenarii, simulări de criză — stress testing, să dispună
de planuri pentru situații neprevăzute, după caz, și să valideze
sau să testeze periodic sistemele utilizate pentru cuantificarea
riscului de piață. Abordările utilizate de către instituția de credit
trebuie să fie integrate în politicile și procesele de administrare
a riscului, iar rezultatele acestora trebuie luate în considerare în
cadrul strategiei instituției de credit de asumare a riscului.
Art. 145. — (1) Instituțiile de credit trebuie să asigure că
informațiile de piață utilizate pentru evaluarea pozițiilor din
portofoliul de tranzacționare sunt verificate de către o funcție
independentă de liniile de activitate.
(2) În situația în care instituțiile de credit utilizează modele
pentru scopurile evaluării, acestea trebuie să asigure că
modelele sunt testate de o funcție independentă a sistemului de
control intern.
SECȚIUNEA a 5-a
Riscul de rată a dobânzii din activități
în afara portofoliului de tranzacționare

Art. 146. — (1) Structura de conducere a unei instituții de
credit trebuie să aprobe, precum și să examineze periodic
strategia de risc de rată a dobânzii și politicile și procesele

20

MONITORUL OFICIAL AL ROMÂNIEI, PARTEA I, Nr. 630/23.IX.2009

pentru identificarea, cuantificarea, monitorizarea și controlul
riscului de rată a dobânzii.
(2) Structura de conducere a instituției de credit trebuie să
asigure elaborarea și implementarea strategiei, politicilor și
proceselor de risc de rată a dobânzii.
Art. 147. — Instituțiile de credit trebuie să aloce
responsabilități pe linia administrării riscului de rată a dobânzii
unor persoane independente de persoanele responsabile cu
tranzacționarea și/sau cu alte activități de asumare a riscului,
care să beneficieze de linii de raportare separate.
Art. 148. — (1) Instituțiile de credit trebuie să dispună de
sisteme de cuantificare a riscului de rată a dobânzii
cuprinzătoare și adecvate, iar orice modele și ipoteze utilizate
trebuie validate cu regularitate, dar cel puțin anual.
(2) Limitele stabilite de către instituțiile de credit trebuie să
reflecte strategia de risc a acestora, să fie înțelese de către
personalul relevant și comunicate acestuia cu regularitate.
(3) Orice excepție de la politicile, procesele și limitele stabilite
trebuie analizată cu promptitudine de către organele cu funcție
de conducere, iar unde este necesar, de către organele cu
funcție de supraveghere.
Art. 149. — (1) Instituțiile de credit trebuie să poată
demonstra că nivelul capitalului intern deținut, stabilit prin
intermediul sistemului de cuantificare a acestuia, aferent
instituției de credit, acoperă și riscul de rată a dobânzii din afara
portofoliului de tranzacționare.
(2) Pentru scopurile alin. (1), instituțiile de credit trebuie să
dispună de capacitatea necesară pentru a calcula modificările
potențiale ale valorii lor economice ca urmare a schimbării
nivelurilor ratelor dobânzii, precum și nivelul general al riscului
de rată a dobânzii din afara portofoliului de tranzacționare la
nivel individual și consolidat.
(3) Instituțiile de credit trebuie să elaboreze și să utilizeze
propriile metodologii de calcul ale modificărilor potențiale ale
valorii lor economice ca urmare a schimbării nivelurilor ratelor
dobânzii, în conformitate cu profilul de risc și politicile de
administrare a riscului aferente acestora. În cazurile în care
metodologia internă a unei instituții de credit este considerată
inadecvată de către Banca Națională a României — Direcția
supraveghere sau nu există o astfel de metodologie, instituția
de credit trebuie să aplice metodologia standardizată descrisă în
anexa care face parte integrantă din prezentul regulament.
Art. 150. — (1) Instituțiile de credit trebuie să dispună de
capacitatea necesară pentru a calcula și raporta Băncii
Naționale a României — Direcția supraveghere modificarea
valorii lor economice ca urmare a aplicării unei/unor schimbări
bruște și neașteptate a ratelor dobânzii — șoc/șocuri
standard — de o dimensiune stabilită de către Banca Națională
a României. Calcularea și raportarea modificării valorii
economice se efectuează trimestrial pe bază individuală și
semestrial pe bază consolidată, iar Banca Națională a României
va emite în acest sens reglementări privind raportarea.
(2) În sensul alin. (1), dimensiunea șocului standard este de
200 puncte de bază — basis points, în ambele direcții, indiferent
de monedă.
(3) În cazul în care valoarea economică a unei instituții de
credit scade cu mai mult de 20% din fondurile proprii ca urmare
a aplicării șocului/șocurilor standard stabilit/stabilite de către
Banca Națională a României, instituția de credit va discuta cu
Banca Națională a României — Direcția supraveghere măsurile
necesare pentru diminuarea unui astfel de declin potențial,
măsuri care pot include, printre altele, următoarele:
a) îmbunătățirea activității de administrare a riscului;
b) modificarea limitelor interne;
c) reducerea profilului de risc;
d) creșterea cerinței de capital reglementat.

Art. 151. — (1) Banca Națională a României va revizui
periodic dimensiunea șocului/șocurilor prevăzut/prevăzute la
art. 150 având în vedere modificarea circumstanțelor, în special
modificările legate de nivelul general al ratelor dobânzii — cum
ar fi perioade cu o rată a dobânzii foarte scăzută — și
volatilitatea acestora.
(2) Sistemele interne deținute de către instituțiile de credit
trebuie să fie suficient de flexibile pentru calcularea senzitivității
la orice șoc standardizat pe rata dobânzii precizat de Banca
Națională a României.
Art. 152. — (1) Instituțiile de credit trebuie să dispună de
capacitatea necesară pentru a măsura expunerea, dacă
aceasta este semnificativă, și senzitivitatea la modificările formei
curbei de randament, la modificările între diferite rate ale
pieței — riscul aferent bazei — basis risk — și la modificările
ipotezelor, cum ar fi cele privind comportamentul clienților.
(2) Instituțiile de credit trebuie să examineze dacă analiza
complet statică a impactului asupra portofoliului curent al unui
șoc sau al mai multor șocuri considerate ar trebui completată
de o abordare de simulare mai dinamică. Instituțiile de credit de
dimensiune mai mare și/sau cu activitate mai complexă trebuie
să ia în considerare scenarii în care sunt calculate traiectorii
diferite ale ratei dobânzii — interest rate paths — și în care unele
ipoteze, cum ar fi despre comportament, contribuția la risc,
dimensiunea și componența bilanțului, sunt ele însele funcții de
nivelele ratei dobânzii.
Art. 153. — (1) În vederea cuantificării vulnerabilității
acestora la pierderi în condițiile unor modificări adverse ale ratei
dobânzii, instituțiile de credit trebuie să deruleze periodic, dar
cel puțin anual, simulări de criză corespunzătoare.
(2) În sensul alin. (1), simulările de criză trebuie să se bazeze
pe scenariile cele mai nefavorabile care sunt rezonabile și
trebuie să surprindă toate sursele semnificative de risc, inclusiv
modificări privind ipotezele esențiale. Organele cu funcție de
conducere ale instituției de credit trebuie să ia în considerare
rezultatele obținute la stabilirea și revizuirea politicilor,
proceselor și limitelor pentru riscul de rată a dobânzii.
Art. 154. — Instituțiile de credit trebuie să dispună de politici
bine fundamentate, robuste și formalizate, care să trateze toate
problemele importante pentru circumstanțele individuale ale
acestora, probleme care, fără a aduce atingere principiului
proporționalității, se pot referi la:
a) definirea și delimitarea internă a activităților din afara
portofoliului de tranzacționare și a celor care aparțin portofoliului
de tranzacționare;
b) definiția valorii economice și concordanța sa cu metoda
utilizată pentru evaluarea activelor și datoriilor, cum ar fi pe baza
valorii actualizate a fluxurilor de numerar viitoare sau pe baza
valorii actualizate a profiturilor viitoare;
c) dimensiunea și forma diferitelor șocuri utilizate pentru
calculele interne;
d) utilizarea unei abordări dinamice și/sau statice la aplicarea
șocurilor de rata dobânzii;
e) tratamentul tranzacțiilor în desfășurare care sunt afectate
de riscul de rată a dobânzii — pipeline transactions, inclusiv
orice acoperire aferentă acestora;
f) agregarea expunerilor la rata dobânzii exprimate în mai
multe monede;
g) tratamentul riscului aferent bazei — basis risk — care
rezultă din indici de rată a dobânzii diferiți;
h) includerea (sau nu) a activelor și datoriilor nepurtătoare
de dobândă din afara portofoliului de tranzacționare — inclusiv
capital și rezerve;
i) tratamentul conturilor curente și de economii — scadența
atribuită expunerilor fără o scadență contractuală;
j) luarea în considerare în mod adecvat a opțiunilor incluse în
active sau datorii;

MONITORUL OFICIAL AL ROMÂNIEI, PARTEA I, Nr. 630/23.IX.2009
k) măsura în care senzitivitățile la mici șocuri pot fi ajustate
linear în sens crescător — scaled up — fără pierderi de
acuratețe semnificative, acoperind atât convexitatea în general,
cât și nelinearitatea rezultatului asociat produselor de tip opțiuni
explicite;
l) gradul de granularitate utilizat — cum ar fi compensările în
cadrul unei benzi de scadență;
m) dacă toate fluxurile de numerar viitoare sunt incluse sau
doar soldurile principale.
SECȚIUNEA a 6-a
Riscul de lichiditate

Art. 155. — (1) Instituțiile de credit trebuie să se asigure că
dețin rezerve de lichiditate adecvate.
(2) În sensul alin. (1), instituțiile de credit trebuie să dispună
de strategii, politici, procese și sisteme de identificare, măsurare,
administrare și monitorizare a riscului de lichiditate dezvoltate
pe un set de orizonturi de timp adecvate, inclusiv pe parcursul
zilei — intraday.
(3) Strategiile, politicile, procesele și sistemele prevăzute la
alin. (2) trebuie structurate pe linii de activitate, monede și
entități din cadrul grupului instituției de credit și trebuie să
includă mecanisme adecvate de alocare a costurilor, beneficiilor
și riscurilor de lichiditate.
(4) Strategiile, politicile, procesele și sistemele prevăzute la
alin. (2) trebuie să corespundă complexității și extinderii activității
instituțiilor de credit, rolului acestora în cadrul sistemului
financiar, precum și profilului de risc și toleranței la risc aferente
acestora.
(5) Politicile și procesele pentru administrarea riscului de
lichiditate trebuie să aibă în vedere și modalitatea în care alte
riscuri, cum ar fi riscul de credit, riscul de piață și riscul
operațional, pot afecta strategia generală de lichiditate a unei
instituții de credit.
(6) Strategiile, politicile, procesele și sistemele prevăzute la
alin. (2) trebuie aprobate și revizuite cel puțin anual de către
structura de conducere. Organele cu funcție de supraveghere
ale unei instituții de credit trebuie să se asigure că organele cu
funcție de conducere administrează riscul de lichiditate în mod
eficace.
(7) Organele cu funcție de conducere sunt responsabile
pentru dezvoltarea strategiilor, politicilor, proceselor și sistemelor
pentru administrarea riscului de lichiditate în conformitate cu
toleranța la risc stabilită, precum și pentru asigurarea că
instituția de credit menține o lichiditate suficientă.
(8) Organele cu funcție de conducere trebuie să revizuiască
în mod continuu informațiile legate de evoluțiile lichidității
instituției de credit și trebuie să raporteze periodic organelor cu
funcție de supraveghere.
(9) Organele cu funcție de supraveghere trebuie să se
asigure că organele cu funcție de conducere definesc procese
și structuri organizatorice adecvate pentru implementarea
strategiilor, politicilor, proceselor și sistemelor prevăzute la
alin. (2).
(10) Structura organizatorică a unei instituții de credit trebuie
să asigure, în vederea prevenirii conflictului de interese,
separarea atribuțiilor între funcția operațională și cea de
monitorizare. Instituțiile de credit trebuie să acorde o atenție
deosebită competențelor și responsabilităților unității însărcinate
cu obținerea finanțării. La repartizarea sarcinilor, instituțiile de
credit trebuie să aibă în vedere toate orizonturile de timp, de la
cele intraday până la cele pe termen lung.
Art. 156. — (1) O instituție de credit trebuie să dispună de
un proces solid pentru identificarea, măsurarea, monitorizarea și
controlul pozițiilor de lichiditate. Acest proces trebuie să includă
un cadru robust pentru proiectarea fluxurilor de numerar
provenite din active, datorii și elemente din afara bilanțului pe

21

un set de orizonturi de timp adecvate, atât în condiții normale,
cât și în condiții de criză, cu luarea în considerare a posibilului
impact produs de riscul reputațional.
(2) În sensul alin. (1), măsurarea poziției de lichiditate a unei
instituții de credit implică evaluarea intrărilor de numerar prin
comparare cu ieșirile de numerar și determinarea valorii lichide
a activelor în scopul de a identifica deficitul potențial al finanțării
nete viitoare.
(3) Instituțiile de credit trebuie să determine lichiditatea unui
activ pe baza capacității acestuia de a genera lichiditate,
indiferent de clasificarea acestuia ca element din portofoliul de
tranzacționare/element din afara portofoliului de tranzacționare
sau de tratamentul contabil aplicabil acestuia.
(4) O instituție de credit trebuie să identifice, să măsoare, să
monitorizeze și să controleze pozițiile aferente riscului de
lichiditate pentru:
a) fluxurile de numerar viitoare aferente activelor și datoriilor;
b) sursele de cerere neprevăzută de lichiditate și factorii
declanșatori asociați pozițiilor din afara bilanțului;
c) monedele în care instituția de credit este activă;
d) activitățile de corespondent, custodie și decontare.
(5) În sensul alin. (4) lit. a), o instituție de credit trebuie:
a) să dispună de un cadru robust de administrare a riscului
de lichiditate care să furnizeze previziuni dinamice ale fluxurilor
de numerar care iau în considerare ipoteze cu privire la
comportamentul contrapartidelor importante în situația
modificării condițiilor și care sunt efectuate la un nivel de
granularitate corespunzător;
b) să construiască ipoteze realiste cu privire la necesitățile
sale viitoare de lichiditate pe termen scurt și pe termen lung,
care să reflecte complexitatea activităților desfășurate,
produselor oferite și piețelor pe care operează;
c) să analizeze calitatea activelor care pot fi utilizate drept
garanție financiară, în scopul de a evalua potențialul acestora
de a asigura finanțare garantată în condiții de criză;
d) să administreze, în funcție de scadență, intrările de
numerar în relație cu ieșirile de numerar cunoscute, în scopul
de a obține o distribuție corespunzătoare, pe scadențe, a
surselor de care dispune și a utilizării acestora.
(6) În sensul alin. (4) lit. b), o instituție de credit trebuie să
identifice, să măsoare, să monitorizeze și să controleze fluxurile
de numerar potențiale legate de angajamentele din afara
bilanțului și de alte obligații neprevăzute. O atenție deosebită
trebuie acordată administrării riscului de lichiditate legat de
relația cu entități special create în scopul securitizării, de
instrumente financiare derivate și de garanții și angajamente.
(7) În sensul alin. (4) lit. c), o instituție de credit trebuie:
a) să evalueze necesitățile sale agregate de lichiditate în
valută și să determine neconcordanțele de monedă acceptabile;
b) să analizeze separat strategia pentru fiecare monedă în
care desfășoară o activitate semnificativă, cu luarea în
considerare a constrângerilor potențiale în perioade de criză;
c) să evalueze probabilitatea pierderii accesului pe piețele
valutare, precum și gradul de convertibilitate al monedelor în
care aceasta își desfășoară activitatea.
(8) În sensul alin. (4) lit. d), o instituție de credit trebuie să
înțeleagă și să aibă capacitatea de a administra modalitatea în
care furnizarea de servicii de corespondent, custodie și
decontare îi poate afecta fluxurile de numerar.
Art. 157. — (1) O instituție de credit care face obiectul
supravegherii pe bază consolidată de către Banca Națională a
României trebuie să dețină informații cu privire la riscul strategic
de lichiditate și la administrarea riscului de lichiditate, pozițiile
de lichiditate ale membrilor grupului din care face parte, precum
și la fluxurile potențiale de lichiditate între diferite entități din
cadrul grupului în condiții normale și în condiții de criză.

22

MONITORUL OFICIAL AL ROMÂNIEI, PARTEA I, Nr. 630/23.IX.2009

(2) În sensul alin. (1), instituția de credit trebuie să
monitorizeze și să controleze expunerile la riscul de lichiditate și
necesitățile de finanțare la nivelul entităților grupului din care
face parte și la nivelul respectivului grup, pe linii de activitate și
pe monede, cu luarea în considerare a limitelor operaționale și
a celor impuse de cadrul de reglementare în ceea ce privește
transferabilitatea lichidităților și a activelor negrevate de sarcini
ce pot fi utilizate ca garanții financiare.
(3) În cadrul proceselor de administrare a riscului de
lichiditate, pentru fiecare țară unde operează, o instituție de
credit trebuie să se asigure că dispune de expertiza necesară în
ceea ce privește specificul legat de cadrul de reglementare cu
impact asupra administrării riscului de lichiditate, inclusiv cu
privire la tratamentul instituțiilor de credit problemă, garantarea
depozitelor, cadrul operațional al băncii centrale și politica de
garantare a acesteia.
Art. 158. — (1) Instituțiile de credit trebuie să utilizeze
instrumente de măsurare sau indicatori pentru cuantificarea
riscului de lichiditate.
(2) Pentru a obține o imagine în perspectivă asupra
expunerilor la riscul de lichiditate, o instituție de credit trebuie să
utilizeze indicatori care evaluează structura bilanțului, precum
și indicatori care proiectează fluxurile de numerar și pozițiile de
lichiditate viitoare, cu luarea în considerare a riscurilor aferente
elementelor din afara bilanțului. Acești indicatori trebuie să
evidențieze vulnerabilitățile pe diferite orizonturi de timp, în
condiții normale de desfășurare a activității și în condiții de criză.
Art. 159. — (1) Cuantificarea și analiza riscului de lichiditate
trebuie să fie adaptate la specificul și complexitatea activității
instituțiilor de credit, precum și la profilul de risc al acestora.
(2) Cuantificarea și analiza riscului de lichiditate trebuie să
încorporeze fluxurile de numerar și implicațiile asupra lichidității
care rezultă din toate pozițiile semnificative din active, datorii și
din afara bilanțului, precum și din alte activități ale instituțiilor de
credit. Analiza trebuie să aibă o abordare de perspectivă și
trebuie să identifice neconcordanțele de finanțare potențiale
viitoare, astfel încât instituția de credit să își poată evalua
expunerile legate de respectivele neconcordanțe și să identifice
sursele de lichiditate în vederea diminuării riscurilor potențiale.
Instituția de credit trebuie să proiecteze fluxurile de numerar pe
perioade de timp din ce în ce mai mari, utilizând scenarii
alternative. Aceste proiecții trebuie utilizate pentru a realiza
analiza neconcordanțelor fluxurilor de numerar — liquidity gap,
bazată pe ipoteze cu privire la comportamentul viitor al activelor,
datoriilor și elementelor din afara bilanțului, și pentru a calcula
excesul sau deficitul net cumulativ de lichiditate pentru un
orizont de timp.
(3) Instituțiile de credit trebuie să se asigure că ipotezele
prevăzute la alin. (2) sunt rezonabile și adecvate, formalizate,
revizuite și aprobate periodic.
Art. 160. — (1) Instituțiile de credit trebuie să stabilească
limite pentru a controla expunerea și vulnerabilitățile la riscul de
lichiditate și să le revizuiască periodic.
(2) În sensul alin. (1), limitele trebuie să fie relevante pentru
complexitatea activității, natura produselor oferite, monedele și
piețele pe care operează.
(3) Instituțiile de credit trebuie să stabilească limite pentru
administrarea zilnică a lichidității, în condiții normale și în condiții
de criză, în cadrul și între liniile de activitate și între entitățile din
grupul din care fac parte.
(4) Pentru diminuarea riscului de contaminare în condiții de
criză, o instituție de credit trebuie să stabilească limite interne în
legătură cu riscul de lichiditate înregistrat față de entități din
cadrul grupului, inclusiv din perspectiva monedelor în care își
desfășoară activitatea.
(5) În situația în care activitatea în valută a unei instituții de
credit sau a grupului din care aceasta face parte este

semnificativă — fie direct, fie indirect prin finanțarea în valută a
împrumutaților interni — sau atunci când în legătură cu o
anumită valută, în care o instituție de credit are o expunere
semnificativă, se înregistrează probleme, instituția de credit
trebuie să stabilească și să revizuiască limite asupra
neconcordanțelor fluxurilor de numerar pentru valute, atât la
nivel agregat, cât și pe fiecare valută semnificativă.
Art. 161. — (1) Instituțiile de credit trebuie să stabilească un
set de indicatori de avertizare timpurie care să ajute în procesul
de identificare, în regim de urgență, a creșterii riscului sau
vulnerabilităților în ceea ce privește poziția lichidității sau
necesitățile potențiale de finanțare.
(2) Indicatorii de avertizare timpurie pot fi cantitativi sau
calitativi și pot include, fără a se limita la acestea, următoarele:
a) creșterea rapidă a activelor, în special în situația în care
sunt finanțate cu datorii potențial volatile;
b) creșterea concentrărilor în cadrul activelor sau al datoriilor;
c) creșterea neconcordanțelor de monedă;
d) o descreștere a scadenței medii ponderate a datoriilor;
e) incidente repetate cu privire la poziții sau încălcarea
limitelor interne sau a celor reglementate;
f) înregistrarea de tendințe negative sau creșterea riscului
asociat cu o linie specifică de produse;
g) deteriorarea semnificativă a profiturilor instituției de credit,
a calității activelor și a situației financiare generale;
h) publicitate negativă;
i) o înrăutățire a ratingului;
j) un declin al prețului acțiunilor sau o creștere a costurilor
datoriilor;
k) creșterea marjelor aferente datoriilor sau a instrumentelor
de tip credit-default-swap;
l) creșterea costurilor finanțării pentru sectoarele wholesale
sau retail;
m) solicitarea de către contrapartide de garanții financiare
suplimentare pentru expunerile la riscul de credit sau refuzul
acestora de a intra în noi tranzacții;
n) dispariția sau diminuarea liniilor de credit acordate de
instituțiile de credit corespondente;
o) creșterea retragerilor de depozite retail;
p) creșterea răscumpărărilor de certificate de depozit înainte
de scadență;
q) dificultăți de accesare a finanțării pe termene mai lungi;
r) dificultăți în plasarea datoriilor pe termen scurt — de
exemplu, titluri pe termen scurt.
(3) O instituție de credit trebuie să dispună de indicatori de
avertizare timpurie care să semnaleze dacă pragurile incluse în
anumite produse — cum ar fi tranzacțiile cu instrumente
financiare derivate pe piețele OTC — sunt pe punctul de a fi
depășite sau dacă riscuri contingente sunt pe punctul de a se
cristaliza.
Art. 162. — (1) O instituție de credit trebuie să dispună de
un sistem informațional de administrare credibil care să
furnizeze organelor cu funcție de supraveghere, organelor cu
funcție de conducere și personalului cu responsabilități în
domeniu informații oportune și de perspectivă asupra poziției
lichidității.
(2) Instituțiile de credit trebuie să dispună de sisteme și
procese informatice corespunzătoare care să fie adaptate
complexității și importanței activităților lor și tehnicilor pe care le
utilizează pentru a măsura riscul de lichiditate. Adecvarea
sistemelor și proceselor informatice trebuie să fie revizuită
periodic.
(3) Pentru a administra și monitoriza eficient necesitățile sale
nete de finanțare, o instituție de credit trebuie să aibă
capacitatea de a calcula pozițiile de lichiditate intraday, zilnic
pentru orizonturi mai scurte de timp, precum și pentru o serie
de orizonturi de timp mai îndepărtate.

MONITORUL OFICIAL AL ROMÂNIEI, PARTEA I, Nr. 630/23.IX.2009
(4) Sistemul informațional de administrare prevăzut la
alin. (1) trebuie să fie utilizat în administrarea zilnică a riscului de
lichiditate pentru a monitoriza conformitatea cu politicile,
procedurile și limitele stabilite la nivelul instituției de credit.
(5) Sistemul informațional de administrare prevăzut la
alin. (1) trebuie să aibă capacitatea de a calcula poziții de
lichiditate în toate monedele în care instituția de credit
desfășoară activități, atât la nivelul fiecărei filiale/sucursale din
toate jurisdicțiile în care instituția de credit activează, cât și la
nivel de grup, pe bază agregată.
(6) Sistemul informațional de administrare prevăzut la
alin. (1) trebuie să surprindă toate sursele de risc de lichiditate,
inclusiv riscurile contingente și limitele legate de acestea,
precum și cele rezultate din noile activități, și trebuie să aibă
capacitatea de a furniza informații cu grade de granularitate și
senzitivitate mai ridicate în timpul evenimentelor de criză.
Art. 163. — Organele cu funcție de conducere trebuie să
stabilească un set de criterii de raportare, cu specificarea sferei
de cuprindere, modalității și frecvenței raportărilor pentru fiecare
categorie de destinatari, precum și a părților responsabile pentru
elaborarea raportărilor.
Art. 164. — (1) Strategiile instituțiilor de credit trebuie să
prevadă diversificarea efectivă a surselor de finanțare pe termen
scurt, mediu și lung.
(2) Organele cu funcție de conducere trebuie să cunoască
compoziția, caracteristicile și diversificarea activelor și surselor
de finanțare ale unei instituții de credit și trebuie să revizuiască
în mod regulat strategia de finanțare a acesteia.
(3) În sensul alin. (1), instituțiile de credit trebuie să mențină
o prezență activă pe piețele relevante pentru strategiile lor de
finanțare și să păstreze relații strânse cu furnizorii de finanțare.
În acest sens, instituțiile de credit trebuie să investească în mod
continuu în infrastructuri, procese și sisteme de colectare a
informației adecvate.
(4) Instituțiile de credit trebuie să testeze regulat capacitatea
de a obține finanțare în regim de urgență de la fiecare sursă.
(5) În sensul alin. (1), obiectivele legate de diversificarea
surselor de finanțare trebuie să fie parte a planurilor de finanțare
pe termen mediu și lung și trebuie să fie corelate cu bugetele
instituțiilor de credit și cu procesele de planificare a activității
acestora. În scopul diversificării surselor de finanțare, instituțiile
de credit trebuie să stabilească limite pe contrapartide, finanțări
garantate/negarantate de pe piețe, tipuri de instrumente, entități
special create în scopul securitizării, monede și segmente
geografice.
(6) Organele cu funcție de conducere trebuie să asigure că
accesul pe piață, atât din perspectiva capacității instituției de
credit de a obține noi finanțări, cât și din cea a lichidării activelor,
este administrat, monitorizat și testat, în mod activ, de personal
corespunzător.
(7) O instituție de credit trebuie să ia în considerare impactul
asupra fluxurilor de numerar și al accesului la finanțare pe
termen scurt și lung atât din perspectiva distorsiunilor de pe
piețe, cât și din perspectiva problemelor legate de riscul asociat
denumirii.
(8) O instituție de credit trebuie să identifice și să
construiască relații strânse cu investitorii actuali și cu cei
potențiali.
(9) O instituție de credit trebuie să evalueze cu prudență
relațiile cu furnizorii de finanțare în perioade de criză, precum și
efectele pe care pierderile și reducerea capitalului social în astfel
de perioade le-ar putea avea asupra capacității instituției de
credit de a obține finanțare. Aceste aspecte trebuie luate în
considerare în cadrul simulărilor de criză pe bază de scenarii și
planurilor alternative de finanțare.
(10) Organele cu funcție de conducere trebuie să revizuiască
și să testeze în mod regulat opțiunile pe care instituția de credit

23

le are la dispoziție pentru a obține finanțare pe termen scurt,
mediu și lung.
Art. 165. — (1) Instituțiile de credit trebuie să își administreze
în mod activ pozițiile de lichiditate intraday și riscurile legate de
onorarea la timp a obligațiilor legate de plăți și decontări, atât în
condiții de funcționare normală, cât și în condiții de criză.
(2) O instituție de credit trebuie să adopte obiective de
administrare a lichidității intraday care să îi permită să identifice
și să prioritizeze obligațiile cu termene și alte obligații critice, în
scopul onorării la timp a acestora, și să deconteze celelalte
obligații cât de curând posibil.
(3) Strategia unei instituții de credit de realizare a obiectivelor
de administrare a lichidității intraday trebuie să includă
următoarele obiective operaționale:
a) instituția de credit trebuie să aibă capacitatea de a măsura
intrările și ieșirile de lichiditate brute zilnice așteptate, de a
anticipa corelarea acestora pe parcursul unei zile, acolo unde
este posibil, și de a previziona deficitele de finanțare nete
potențiale care pot apărea la momente diferite de pe parcursul
unei zile;
b) instituția de credit trebuie să aibă capacitatea de a
monitoriza pozițiile de lichiditate intraday în raport cu operațiunile
așteptate și cu resursele disponibile — solduri, capacitate de
creditare intraday rămasă, garanții financiare disponibile;
c) instituția de credit trebuie să încheie acorduri pentru
obținerea de finanțare intraday care să îi permită realizarea
obiectivelor intraday;
d) instituția de credit trebuie să aibă capacitatea de a
administra și mobiliza garanțiile financiare necesare pentru
obținerea de fonduri intraday și, de asemenea, trebuie să
cunoască timpul necesar pentru mobilizarea diferitelor forme de
garanții financiare, inclusiv a celor deținute transfrontalier;
e) instituția de credit trebuie să aibă o capacitate solidă de a
corela ieșirile de lichiditate cu obiectivele sale intraday;
f) instituția de credit trebuie să fie pregătită pentru a face față
unor întreruperi neașteptate ale fluxurilor de lichiditate intraday.
Simulările de criză și planurile alternative de finanțare trebuie
să reflecte considerentele intraday. O instituție de credit trebuie,
de asemenea, să cunoască nivelul și momentul apariției
necesităților de lichiditate ce pot rezulta din eșecul în stabilirea
de proceduri pentru sistemele de plăți și decontări în care
instituția de credit este un participant direct.
(4) O instituție de credit trebuie să dispună de politici,
proceduri și sisteme care să sprijine obiectivele operaționale
prevăzute la alin. (3) pe toate piețele financiare și în toate
monedele în care aceasta are fluxuri de plăți și decontări
semnificative. Instrumentele și resursele trebuie adaptate la
modelul de activitate al instituției de credit și la rolul său în cadrul
sistemului financiar, precum și la modalitatea de desfășurare a
activității pe anumite piețe — de exemplu, participant direct la un
sistem de plăți și decontări sau prin instituții de credit
corespondente sau custode, cu luarea în considerare a
eventualelor servicii de corespondent sau de custodie și a
facilităților de credit intraday pe care aceasta le oferă altor
instituții de credit, societăți comerciale sau sisteme.
Art. 166. — (1) O instituție de credit trebuie să își
administreze în mod activ pozițiile pe active ce pot fi utilizate ca
garanții financiare, inclusiv în situații de urgență, făcând
diferențiere între activele grevate de sarcini și cele negrevate de
sarcini.
(2) Instituția de credit trebuie să monitorizeze nivelul
garanțiilor financiare disponibile în funcție de entitatea și
jurisdicția în care respectivele garanții sunt înregistrate, fie
într-un registru, fie într-un cont, precum și în funcție de monedă,
și, de asemenea, trebuie să monitorizeze modalitatea în care
aceste garanții pot fi mobilizate în timp util în funcție de
posibilitatea accesării acestora în locația fizică de păstrare —

24

MONITORUL OFICIAL AL ROMÂNIEI, PARTEA I, Nr. 630/23.IX.2009

instituția de credit custode sau sistemul de decontare a titlurilor
în care este deținută garanția financiară.
(3) Instituția de credit trebuie să asigure diversificarea
surselor garanțiilor financiare.
(4) Pentru a asigura o administrare sănătoasă a garanțiilor
financiare, instituțiile de credit trebuie:
a) să dispună de politici pentru identificarea și estimarea
nevoilor de garanții financiare, precum și a tuturor resurselor de
astfel de garanții, pe diferite orizonturi de timp;
b) să înțeleagă și să aibă în vedere constrângerile juridice și
operaționale legate de utilizarea garanțiilor financiare;
c) să dispună de o politică generală, aprobată de organele cu
funcție de conducere, care să includă o definiție conservatoare
a garanției financiare și să specifice nivelul garanțiilor financiare
negrevate de sarcini care trebuie să fie disponibile în orice
moment pentru a face față nevoilor de finanțare neașteptate; și
d) să implementeze politicile și să organizeze administrarea
garanțiilor financiare într-un mod care să corespundă organizării
operaționale.
(5) Instituțiile de credit trebuie să dispună de sisteme de
administrare a numerarului și a garanțiilor financiare care să
reflecte în mod adecvat procedurile și procesele diferitelor
sisteme de plăți și de decontări, pentru a se asigura, în funcție
de modul în care se realizează administrarea riscului de
lichiditate, o monitorizare eficace a nevoilor lor intraday, atât la
nivelul unei instituții de credit, cât și la nivel regional sau la
nivelul grupului din care aceasta face parte.
(6) Instituțiile de credit care utilizează acorduri de
compensare trebuie să aibă în vedere toți factorii juridici și
operaționali aferenți acordurilor în cauză, pentru a se asigura că
efectul de diminuare a riscului este evaluat corect în toate
cazurile.
Art. 167. — (1) Instituțiile de credit trebuie să ia în
considerare în mod explicit măsura în care riscul de lichiditate în
situații neprevăzute trebuie să fie acoperit prin rezerve de
lichiditate disponibile imediat, în raport cu alte surse.
(2) Instituțiile de credit trebuie să adopte o organizare
operațională pentru a administra lichiditatea pe termen scurt
până la sfârșitul zilei următoare — overnight — și intraday în
contextul obiectivelor strategice pe termen mai lung ale
administrării riscului de lichiditate.
(3) Instituțiile de credit trebuie să realizeze în permanență
monitorizarea și controlul operațiunilor, să dispună de finanțare
intraday suficientă, să atribuie responsabilități bine definite și să
stabilească proceduri de rezervă — back-up — adecvate pentru
a asigura continuarea operațiunilor.
(4) Instituțiile de credit trebuie să acorde o atenție deosebită
surselor de monitorizare pentru cererile neașteptate de
lichiditate în condiții de criză.
Art. 168. — (1) Cadrul de administrare a riscului de lichiditate
trebuie să asigure că instituția de credit dispune de lichiditate
suficientă, inclusiv de o rezervă de active cu grad ridicat de
lichiditate și negrevate de sarcini, pentru a face față unei game
de situații de criză de lichiditate care includ pierderea sau
deprecierea surselor de finanțare negarantate și a celor
garantate disponibile de regulă.
(2) În sensul alin. (1), dimensiunea rezervei de active trebuie
corelată cu toleranța la risc stabilită de instituția de credit.
(3) Rezerva de active lichide trebuie să includă un nivel de
bază format din active cu cel mai înalt grad de lichiditate — cum
ar fi numerarul și obligațiunile guvernamentale de calitate
ridicată sau alte instrumente similare —, care să fie utilizate în
cele mai severe simulări de criză.
Art. 169. — (1) Instituțiile de credit trebuie să desfășoare
simulări de criză în mod regulat pentru a identifica sursele de
potențiale constrângeri de lichiditate și pentru a se asigura că

expunerile curente rămân conforme cu toleranța la riscul de
lichiditate stabilită.
(2) Instituțiile de credit trebuie să utilizeze rezultatele
simulărilor de criză pentru ajustarea strategiilor, politicilor și
pozițiilor pentru administrarea riscului de lichiditate și pentru
dezvoltarea unor planuri alternative eficace.
(3) Instituțiile de credit trebuie să desfășoare simulările de
criză cu respectarea prevederilor cap. IV.
Art. 170. — (1) Instituțiile de credit trebuie să dispună de
planuri alternative de finanțare formale care să stabilească
strategii de soluționare a deficitelor de lichiditate în situații de
criză înregistrate atât la nivelul instituțiilor de credit, cât și la
nivelul generalizat al piețelor.
(2) În sensul alin. (1), un plan alternativ de finanțare trebuie
să includă politici de administrare a unei game de situații de
criză, să stabilească linii clare de responsabilitate și să includă
proceduri de soluționare clare.
(3) Planurile alternative de finanțare trebuie să fie aprobate
de organele cu funcție de conducere ale instituțiilor de credit.
(4) Instituțiile de credit trebuie să testeze și să actualizeze
regulat planurile alternative prevăzute la alin. (1) pentru a
asigura că acestea sunt robuste din punct de vedere
operațional.
(5) Planurile alternative de finanțare trebuie să corespundă
complexității activității instituțiilor de credit, profilului de risc al
acestora și rolului acestora în cadrul sistemului financiar.
(6) Un plan alternativ de finanțare trebuie să includă o
descriere clară a unui set diversificat de măsuri potențiale de
finanțare alternativă care să conducă la păstrarea lichidității și
acoperirea deficitelor de fluxuri de numerar în situații de criză, cu
prezentarea surselor potențiale de finanțare alternativă
disponibile și a sumelor care pot fi obținute de la aceste surse.
(7) Planurile alternative de finanțare trebuie să aibă în vedere
o gamă de orizonturi de timp, inclusiv intraday, și trebuie să fie
integrate cu analizele continue ale riscului de lichiditate și cu
rezultatele scenariilor și ipotezelor utilizate în simulările de criză.
Art. 171. — Instituțiile de credit trebuie să demonstreze
Băncii Naționale a României că au luat toate măsurile pentru
asigurarea condițiilor necesare pentru ca, în caz de necesitate,
să fie puse în aplicare, în regim de urgență, planurile alternative,
inclusiv prin încheierea de acorduri de finanțare.
Art. 172. — În cadrul general privind administrarea riscului
de lichiditate, instituțiile de credit trebuie să aibă în vedere și
riscul de lichiditate cauzat de imposibilitatea punerii în aplicare
a unor acorduri de finanțare ca urmare a neclarităților clauzelor
contractuale și de posibilul suport implicit.
SECȚIUNEA a 7-a
Riscul operațional

Art. 173. — (1) O instituție de credit trebuie să stabilească
un cadru de administrare a riscului operațional care trebuie să
acopere apetitul și toleranța la riscul operațional ale instituției de
credit, în conformitate cu politicile de administrare a acestui risc,
inclusiv măsura și modul în care riscul operațional este
transferat în afara instituției de credit.
(2) Cadrul de administrare a riscului operațional trebuie să
includă politici și procese pentru identificarea, evaluarea,
monitorizarea și controlul/diminuarea riscului operațional.
(3) Politicile și procesele la care se face referire la alin. (2)
trebuie să fie corespunzătoare dimensiunii, naturii și
complexității activităților instituției de credit și trebuie ajustate
periodic în funcție de profilul de risc operațional în schimbare și
de evoluțiile externe ale pieței; politicile și procesele trebuie să
includă riscuri adiționale prevalente în anumite activități cu
caracter operațional intens, cum ar fi activitățile de custodie și
corespondent, și trebuie să acopere perioade în care riscul
operațional ar putea crește.

MONITORUL OFICIAL AL ROMÂNIEI, PARTEA I, Nr. 630/23.IX.2009
(4) Strategiile, politicile și procesele de administrare a riscului
operațional ale instituției de credit trebuie aprobate și revizuite
periodic de către structura de conducere.
(5) Organele cu funcție de conducere trebuie să
implementeze în mod eficace strategia aprobată și, sub controlul
organelor cu funcție de supraveghere, politicile și procesele la
care se face referire la alin. (2).
(6) O instituție de credit trebuie să dispună de politici și
procese IT adecvate, care să trateze arii precum securitatea
informațională și dezvoltarea sistemelor și trebuie să aibă
efectuate investiții în IT proporțional cu dimensiunea și
complexitatea operațiunilor.
(7) Instituțiile de credit trebuie să informeze Banca Națională
a României — Direcția supraveghere periodic, dar cel puțin
anual, precum și ori de câte ori condiții obiective o impun cu
privire la schimbările cu impact semnificativ asupra riscului
operațional la care acestea sunt expuse.
(8) Politicile privind administrarea riscului operațional ale unei
instituții de credit trebuie să ia în considerare cel puțin
următoarele categorii de evenimente ale căror definiții se
regăsesc în anexa nr. 3 ăClasificarea evenimentelor de pierdere”
la Regulamentul Băncii Naționale a României și al Comisiei
Naționale a Valorilor Mobiliare nr. 24/29/2006, aprobat prin
Ordinul președintelui Consiliului de administrație al Băncii
Naționale a României și al președintelui Comisiei Naționale a
Valorilor Mobiliare nr. 21/118/2006:
a) fraudă internă;
b) fraudă externă;
c) practici de angajare și siguranță la locul de muncă;
d) clienți, produse și practici comerciale;
e) pagube asupra activelor corporale;
f) întreruperea activității și funcționarea neadecvată a
sistemelor;
g) executarea, livrarea și gestiunea proceselor.
(9) În scopul identificării și evaluării riscului operațional,
instituțiile de credit trebuie să ia cel puțin următoarele măsuri:
a) evaluarea produselor, activităților, proceselor și sistemelor
în vederea determinării acelora semnificative în ceea ce privește
riscul operațional inerent;
b) stabilirea unor indicatori de risc operațional cu ajutorul
cărora să poată fi determinată poziția instituției de credit expuse
la acest risc — de exemplu, număr de tranzacții eșuate,
frecvența și/sau gravitatea erorilor și omisiunilor, rata de
fluctuație a personalului, creșterea rapidă a activității — și
revizuirea periodică a nivelului acestora, eventual și stabilirea
unor limite de alertă pentru aceștia;
c) evaluarea expunerii la riscul operațional — de exemplu,
pe baza datelor privind istoricul de pierderi înregistrate de
instituția de credit, datelor privind pierderile înregistrate de alte
instituții de credit, analizării unor scenarii diferite.
Art. 174. — (1) O instituție de credit trebuie să stabilească
planuri de reluare a activității și pentru situații neprevăzute, care
să ia în considerare diferite tipuri de scenarii verosimile la care
instituția de credit poate fi expusă, proporțional cu dimensiunea
și complexitatea activităților desfășurate.
(2) Planurile de reluare a activității și pentru situații
neprevăzute trebuie să fie de calitatea necesară pentru ca
instituția de credit să fie capabilă să funcționeze conform
principiului continuității activității și să minimizeze pierderile,
inclusiv cele care pot lua naștere din perturbări în sistemele de
plăți și decontări, în eventualitatea unei întreruperi grave a
activității; aceste planuri trebuie testate periodic pentru a asigura
că instituția de credit poate executa planurile în cazul în care
activitatea este afectată în mod grav.
(3) O instituție de credit trebuie să identifice procesele
operaționale critice, inclusiv acele procese în care se depinde de
furnizori externi sau alți terți, pentru care reluarea rapidă a
activității ar fi esențială.

25

(4) Pentru procesele identificate în conformitate cu alin. (3),
instituția de credit trebuie să identifice mecanisme alternative în
vederea reluării activității în cazul unei întreruperi în furnizarea
de electricitate; trebuie acordată atenție în mod special
capacității de a restaura înregistrările electronice sau scriptice
necesare pentru reluarea activității; în cazul în care se dispune
de o copie de rezervă a unor astfel de înregistrări, păstrată la o
locație diferită, sau în cazul în care operațiunile unei instituții de
credit trebuie mutate la o noua locație, este important ca aceste
locații să fie la o distanță adecvată de locația inițială pentru a
minimiza riscul ca atât înregistrările și facilitățile primare, cât și
cele de rezervă să fie simultan indisponibile.
(5) O instituție de credit trebuie să își revizuiască periodic
planurile de reluare a activității și pentru situații neprevăzute,
pentru ca acestea să fie conforme cu strategiile de activitate și
operațiunile curente ale instituției de credit.
SECȚIUNEA a 8-a
Alte dispoziții

Art. 175. — (1) La evaluarea riscului legal și a riscului
reputațional, instituțiile de credit trebuie să ia în considerare
cadrul de reglementare, inclusiv în domeniul social, precum și
orice alte elemente care le pot afecta activitatea — de exemplu:
publicitatea negativă, conformă sau nu cu realitatea, făcută
practicilor de afaceri și/sau persoanelor legate de acestea;
pierderea încrederii în soliditatea unei instituții de credit cauzată
de afectarea gravă a securității acesteia în urma unor atacuri
interne sau externe asupra sistemului informațional;
întâmpinarea de către clienți a unor probleme în utilizarea
anumitor produse fără a avea suficiente informații despre
acestea și fără a cunoaște procedurile de remediere a
problemelor respective; necunoașterea drepturilor și obligațiilor
părților unei tranzacții de tip electronic banking.
(2) În vederea reducerii riscului legal și reputațional,
instituțiile de credit pot dezvolta programe de educare a clienților
pentru utilizarea noilor produse și servicii oferite, pentru
cunoașterea comisioanelor aferente acestora, pentru
semnalarea problemelor ce pot apărea și a modalităților de
soluționare a acestora.
Art. 176. — În vederea prevenirii intrării în relații de afaceri cu
persoane implicate în activități frauduloase și în alte activități de
natură infracțională, instituțiile de credit trebuie să aibă în
funcțiune politici și proceduri care să includă cel puțin:
a) solicitarea de referințe și informații de la persoane
autorizate;
b) consultarea informațiilor puse la dispoziția instituțiilor de
credit de structuri/organisme având drept scop colectarea și
furnizarea de informații privind situația clienților în calitatea
acestora de beneficiari de credite ori alte informații de natură
financiară;
c) în cazul clienților persoane juridice, cunoașterea
participanților la capitalul societății, precum și a persoanelor
responsabile de administrarea/conducerea acesteia, precum și
verificarea referințelor și a situației financiare personale a
acestora.
Art. 177. — (1) Instituțiile de credit vor raporta Băncii
Naționale a României — Direcția supraveghere operațiunile
suspecte și incidentele de fraudă, în situația în care, din cauza
nivelului lor de semnificație, acestea pot afecta siguranța,
soliditatea și reputația instituțiilor de credit.
(2) În cazul operațiunilor suspecte, raportarea va cuprinde
elementele de identificare a clientului, sumele implicate în
operațiune, justificarea oferită de client la solicitarea operațiunii,
motivele pentru care operațiunea solicitată este considerată
suspectă și orice alte informații considerate relevante de către
instituția de credit.

26

MONITORUL OFICIAL AL ROMÂNIEI, PARTEA I, Nr. 630/23.IX.2009

(3) În cazul incidentelor de fraudă, raportarea se va efectua
trimestrial și va cuprinde numărul fraudelor constatate în
perioada de raportare, valoarea totală — în lei — a prejudiciilor
suportate de instituția de credit ca urmare a producerii fraudelor
respective, cu defalcare pe fraude conform art. 173 alin. (8) lit. a)
și b). În situațiile în care valoarea prejudiciului nu a fost stabilită
cu exactitate, instituțiile de credit vor prezenta o estimare a
acesteia, la momentul raportării.
Art. 178. — (1) Pentru activitățile cu instrumente financiare
derivate, instituțiile de credit trebuie să stabilească politici și
proceduri de evaluare a pozițiilor și să verifice respectarea
acestora, a frecvenței de evaluare, precum și a independenței și
calității surselor de stabilire a prețurilor de evaluare, în special
pentru instrumentele emise și tranzacționate pe piețe cu
lichiditate scăzută.
(2) Prevederile alin. (1) se vor aplica în mod corespunzător
și în cazul pozițiilor pe care instituțiile de credit le dețin în valori
mobiliare necotate pe piețe organizate.
Art. 179. — (1) Înainte de angajarea în activități cu
instrumente financiare derivate, organele cu funcție de
conducere trebuie să se asigure că sunt obținute toate
aprobările prevăzute de cadrul de reglementare și că există
proceduri operaționale și sisteme de control al riscurilor
adecvate.
(2) Decizia privind angajarea instituțiilor de credit în activități
cu instrumente financiare derivate este de competența structurii
de conducere și se bazează cel puțin pe următoarele:
a) descrierea instrumentelor financiare derivate relevante,
precum și a piețelor și strategiilor propuse;
b) resursele necesare pentru stabilirea de sisteme solide și
eficiente de administrare a riscurilor, precum și pentru atragerea
și menținerea de personal cu experiență în tranzacționarea
instrumentelor financiare derivate;
c) analiza activităților propuse în funcție de situația financiară
generală a instituției de credit și de fondurile proprii ale acesteia;
d) analiza riscurilor cu care instituțiile de credit se pot
confrunta ca urmare a desfășurării activităților respective;
e) procedurile pe care instituțiile de credit le vor utiliza pentru
a cuantifica, monitoriza și controla riscurile;
f) tratamentul contabil relevant;
g) tratamentul fiscal relevant;
h) analiza oricărei restricții legale privind desfășurarea
respectivelor activități.
Art. 180. — (1) Pentru activitatea de tipul electronic banking,
inclusiv cea de emisiune și administrare de monedă electronică,
instituțiile de credit trebuie să dezvolte politici și proceduri care
să asigure integritatea, autenticitatea și confidențialitatea
datelor, precum și securitatea proceselor de operare.
(2) Politicile de securitate ale instituțiilor de credit aferente
activității de tipul electronic banking, inclusiv celei de emisiune
și administrare de monedă electronică, trebuie să cuprindă cel
puțin: definirea responsabilităților pentru dezvoltarea și
implementarea unor proceduri de securitate a informațiilor,
stabilirea unor proceduri pentru evaluarea conformității cu
politica, punerea în aplicare a unor măsuri de remediere și
raportarea situațiilor de nerespectare a măsurilor de securitate.
(3) Procedurile de securitate ale instituțiilor de credit aferente
activității de tipul electronic banking, inclusiv celei de emisiune
și administrare de monedă electronică, trebuie să cuprindă o
combinare de elemente hardware și software, cum ar fi:
criptarea traficului de date, autentificarea prin intermediul
numelui de utilizator și a parolei de acces având un grad de
complexitate adecvat, semnătura electronică, echipamente tip
firewall, asigurarea protecției antivirus, înregistrarea și
monitorizarea evenimentelor de securitate, monitorizarea
angajaților.

CAPITOLUL IV
Simulări de criză
SECȚIUNEA 1
Dispoziții generale privind simulările de criză

Art. 181. — Instituțiile de credit trebuie să utilizeze simularea
de criză ca un instrument de diagnostic pentru înțelegerea
profilului lor de risc și ca un instrument anticipativ în cadrul
procesului intern de evaluare a adecvării capitalului la riscuri —
de exemplu, pentru evaluarea modului în care profiturile sunt
afectate de situații de criză, pentru evaluarea adecvării
capitalului intern, pentru suplimentarea metodologiilor statistice
în cazul instituțiilor de credit care utilizează modele interne
pentru calcularea cerinței de capital, pentru evaluarea riscurilor
într-o manieră anticipativă.
Art. 182. — Instituțiile de credit utilizează simulările de criză
în funcție de dimensiunea, sofisticarea și diversificarea
operațiunilor acestora.
Art. 183. — (1) Instituțiile de credit trebuie să efectueze
simulări de criză adecvate și proporționale asupra tuturor
riscurilor semnificative.
(2) În sensul alin. (1), instituțiile de credit trebuie să determine
toate riscurile semnificative care pot fi supuse unei simulări de
criză, având în vedere o analiză cuprinzătoare a naturii și
compoziției portofoliilor instituției de credit și o analiză a mediului
în care instituția de credit își desfășoară activitatea.
Art. 184. — (1) În funcție de riscurile semnificative identificate
de instituțiile de credit, acestea trebuie să stabilească
determinanții de risc semnificativi care vor fi utilizați în simulările
de criză.
(2) Instituțiile de credit trebuie să identifice punctele de
vulnerabilitate pentru testarea în condiții de criză a
determinanților de risc semnificativi care pot afecta
profitabilitatea, solvabilitatea sau conformitatea cu cadrul de
reglementare.
(3) Instituțiile de credit trebuie să poată justifica alegerea
determinanților de risc care vor fi utilizați în simulările de criză.
Art. 185. — În funcție de situația lor, instituțiile de credit
trebuie să aibă în vedere scenarii istorice sau scenarii ipotetice.
Art. 186. — (1) Instituțiile de credit trebuie să își bazeze
simulările de criză pe evenimente excepționale, dar plauzibile.
(2) În sensul alin. (1), atunci când se aleg simulările de criză
ce vor fi efectuate, instituțiile de credit trebuie să aibă în vedere
următoarele:
a) simulările de criză și scenariile utilizate trebuie să fie
conforme cu apetitul la risc stabilit de instituția de credit;
b) instituțiile de credit trebuie să efectueze simulări de criză
de diferite grade de severitate și probabilitate de concretizare;
c) în cazul scenariilor istorice, instituțiile de credit trebuie să
își bazeze simulările de criză pe scenarii excepționale, dar
plauzibile pe parcursul unei anumite perioade de timp utilizând,
dacă este posibil, date înregistrate pe parcursul unui întreg ciclu
economic;
d) instituțiile de credit trebuie să înțeleagă cât de sever
profitabilitatea viitoare sau lipsa acesteia poate afecta capitalul
și trebuie să poată explica Băncii Naționale a României —
Direcția supraveghere cum vor face față unei situații de criză
precum cea simulată.
Art. 187. — (1) Frecvența simulărilor de criză trebuie să fie
determinată în conformitate cu natura riscurilor la care este
expusă instituția de credit și cu tipurile de simulări efectuate. În
general, simulările de criză trebuie derulate cel puțin o dată pe
an.

MONITORUL OFICIAL AL ROMÂNIEI, PARTEA I, Nr. 630/23.IX.2009
(2) În sensul alin. (1), la determinarea frecvenței simulărilor
de criză, instituțiile de credit pot avea în vedere următoarele:
a) natura determinanților de risc luați în considerare în cadrul
simulărilor de criză și în special volatilitatea acestora;
b) complexitatea tehnicilor utilizate de instituțiile de credit
atunci când efectuează simulări de criză;
c) schimbări semnificative în mediul în care își desfășoară
activitatea instituția de credit sau în profilul de risc al acesteia;
d) disponibilitatea datelor externe necesare pentru a efectua
simulări de criză.
Art. 188. — Instituțiile de credit trebuie să determine orizontul
de timp al simulărilor de criză în conformitate cu scadența și
lichiditatea pozițiilor supuse simulărilor de criză, acolo unde este
cazul.
Art. 189. — Banca Națională a României — Direcția
supraveghere poate solicita instituțiilor de credit să efectueze
simulări de criză ad hoc la un anumit moment.
Art. 190. — Instituțiile de credit trebuie să utilizeze date
corespunzătoare și reprezentative pentru efectuarea simulărilor
de criză, iar resursele informatice trebuie să fie corespunzătoare
complexității tehnicilor utilizate și gradului de acoperire aferent
simulărilor de criză.
Art. 191. — (1) Instituțiile de credit trebuie să verifice cel puțin
o dată pe an dacă simulările de criză mai sunt corespunzătoare
și în mod deosebit dacă ipotezele privind profilul de risc și mediul
în care își desfășoară activitatea rămân valabile în timp.
(2) În sensul alin. (1), instituțiile de credit trebuie să verifice
relevanța următoarelor elemente:
a) sfera de cuprindere a expunerilor asupra cărora se aplică
simulările de criză;
b) validitatea ipotezelor;
c) adecvarea sistemului de administrare a informației;
d) integrarea în cadrul procesului de administrare al instituției
de credit, inclusiv claritatea liniilor de raportare;
e) politica de aprobare a procesului de simulare de criză,
inclusiv în cazul modificărilor;
f) relevanța, acuratețea și integritatea datelor încorporate în
procesul de simulare de criză; și
g) calitatea formalizării procesului de simulare de criză.
SECȚIUNEA a 2-a
Rolul structurii de conducere în cadrul simulărilor de criză

Art. 192. — (1) Structura de conducere a unei instituții de
credit are responsabilitatea finală în ceea ce privește cadrul
general privind simulările de criză.
(2) Organele cu funcție de supraveghere pot fi asistate de
către comitete de risc specifice cu privire la anumite aspecte ale
cadrului general privind simulările de criză.
(3) Structura de conducere a unei instituții de credit trebuie
să aprobe cadrul general privind simulările de criză, iar organele
cu funcție de conducere trebuie să aprobe modalitatea de
proiectare a analizelor de senzitivitate și a simulărilor pe bază de
scenarii.
(4) Atât organele cu funcție de supraveghere, cât și organele
cu funcție de conducere trebuie să ia în considerare în mod
oficial rezultatele simulărilor de criză.
(5) Organele cu funcție de conducere trebuie să înțeleagă
implicațiile rezultatelor simulărilor de criză, din perspectiva
apetitului la risc al instituției de credit.
(6) La interpretarea rezultatelor simulărilor de criză organele
cu funcție de conducere trebuie să aibă în vedere limitările
simulărilor de criză efectuate.
Art. 193. — (1) Procesul aferent simulărilor de criză al unei
instituții de credit trebuie să fie parte integrantă din cadrul de
administrare a riscurilor și să dispună de linii clare de raportare
și comunicare, într-un format ușor de înțeles.

27

(2) În sensul alin. (1), procesul de raportare a rezultatelor
simulărilor de criză presupune cel puțin următoarele:
a) rezultatele simulărilor de criză trebuie să fie raportate atât
organelor cu funcție de conducere, cât și organelor cu funcție
de supraveghere, într-o formă și cu o frecvență
corespunzătoare;
b) rapoartele simulărilor de criză trebuie să furnizeze
organelor cu funcție de supraveghere și organelor cu funcție de
conducere o imagine de ansamblu asupra riscurilor
semnificative la care instituția de credit este sau ar putea fi
expusă;
c) rapoartele simulărilor de criză trebuie să atragă atenția
asupra riscurilor potențiale, să prezinte principalele ipoteze ale
scenariilor și să furnizeze recomandări pentru măsuri sau acțiuni
de remediere, acolo unde este cazul.
(3) La cererea Băncii Naționale a României — Direcția
supraveghere, instituțiile de credit trebuie să raporteze ipotezele
aferente simulărilor de criză și rezultatele acestora.
Art. 194. — (1) Dacă este cazul, organele cu funcție de
supraveghere și organele cu funcție de conducere ale unei
instituții de credit trebuie să ia măsuri în funcție de nivelul
expunerii la risc demonstrat de către simulările de criză, precum
și în funcție de obiectivele și de toleranțele la risc stabilite de
către structura de conducere.
(2) În sensul alin. (1), instituțiile de credit pot lua, de la caz la
caz, măsuri precum:
a) revizuirea setului de limite, în special în cazurile în care
cadrul de reglementare prevede că rezultatele simulărilor de
criză trebuie să fie reflectate în limitele stabilite de instituțiile de
credit;
b) utilizarea tehnicilor de diminuare a riscului;
c) reducerea expunerilor sau a activității în anumite sectoare,
țări, regiuni sau portofolii;
d) reconsiderarea politicii de finanțare;
e) revizuirea adecvării capitalului; și
f) implementarea de planuri pentru situații neprevăzute.
(3) Deciziile referitoare la măsurile luate de către organele
cu funcție de supraveghere sau de către organele cu funcție de
conducere trebuie să fie formalizate.
Art. 195. — Instituțiile de credit trebuie să formalizeze în mod
corespunzător, în cadrul unor norme interne, toate informațiile
semnificative aferente procesului privind simulările de criză —
de exemplu, sfera de cuprindere a expunerii, ipotezele-suport,
responsabilitățile, liniile de raportare și tipurile de măsuri.
SECȚIUNEA a 3-a
Simulări de criză pe categorii de riscuri
3.1. Simulări de criză macroeconomică

Art. 196. — (1) Instituțiile de credit sunt responsabile de
luarea unei decizii cu privire la categoriile de riscuri cărora li se
aplică simularea de criză macroeconomică și măsura în care
aceasta este aplicată.
(2) La evaluarea adecvării capitalului în contextul planurilor
viitoare de desfășurare a activității, o instituție de credit trebuie
să ia în considerare efectele factorilor macroeconomici asupra
capitalului, asupra profiturilor, în cazul în care este posibil, și
dacă aceștia pot afecta planurile sale strategice.
(3) În sensul alin. (2), scenariile sau simulările de criză
macroeconomică trebuie să prezinte o granularitate suficientă
pentru a lua în considerare fiecare risc semnificativ pe care
instituția de credit l-a identificat în prealabil în cadrul procesului
intern de evaluare a adecvării capitalului la riscuri.
3.2. Simulări de criză pentru riscul de piață

Art. 197. — (1) Instituțiile de credit trebuie să deruleze, ca
parte a politicilor și proceselor prevăzute la art. 10 din
Regulamentul Băncii Naționale a României și al Comisiei
Naționale a Valorilor Mobiliare nr. 23/28/2006, aprobat prin

28

MONITORUL OFICIAL AL ROMÂNIEI, PARTEA I, Nr. 630/23.IX.2009

Ordinul președintelui Consiliului de administrație al Băncii
Naționale a României și al președintelui Comisiei Naționale a
Valorilor Mobiliare nr. 20/117/2006, simulări de criză pentru
pozițiile pe instrumente financiare din portofoliul de
tranzacționare.
(2) Instituțiile de credit trebuie să ia în considerare, dacă este
cazul, pentru pozițiile din portofoliul de tranzacționare, o serie
de șocuri sau scenarii de piață cu caracter excepțional, dar
plauzibile, în special modificări excepționale ale prețurilor de
piață, crize de lichiditate ale piețelor, neîndeplinirea obligațiilor
contractuale de către participanți pe piață importanți,
dependența dintre diferitele piețe.
(3) Simulările de criză aplicate și calibrarea acestor simulări
trebuie să reflecte natura portofoliilor, strategiile de
tranzacționare și timpul necesar acoperirii sau administrării
riscurilor în condiții de criză ale pieței. Pe măsură ce
instrumentele și strategiile de tranzacționare se modifică,
simulările de criză trebuie, de asemenea, să evolueze pentru a
lua în considerare aceste modificări.
Art. 198. — În cazul instituțiilor de credit care utilizează
modele interne pentru calcularea cerințelor de capital pentru
riscul de piață, programul riguros de simulare de criză prevăzut
la pct. 2 lit. g) din anexa nr. V la Regulamentul Băncii Naționale
a României și al Comisiei Naționale a Valorilor Mobiliare
nr. 22/27/2006, aprobat prin Ordinul președintelui Consiliului de
administrație al Băncii Naționale a României și al președintelui
Comisiei Naționale a Valorilor Mobiliare nr. 19/116/2006, trebuie
să îndeplinească următoarele criterii:
a) trebuie să conțină toți factorii de risc cu caracter material
care pot cauza pierderi deosebit de ridicate sau care pot avea
un impact negativ major asupra administrării riscului. Acești
factori includ evenimente cu probabilitate redusă pentru toate
tipurile principale de risc, în special pentru diferitele componente
ale riscului de piață. Programul trebuie să surprindă impactul
situațiilor de criză asupra produselor liniare sau neliniare.
Simulările trebuie aplicate la un nivel corespunzător, definit de
către instituția de credit;
b) trebuie să evalueze consecințele disfuncționalităților
majore ale pieței și să identifice situațiile plauzibile care pot
determina pierderi deosebit de ridicate. Instituția de credit
trebuie să analizeze, la nivel de portofoliu, efectele modificării
corelațiilor. Efectele de diminuare, consecință a planurilor pentru
situații neprevăzute, pot fi luate în considerare în condițiile în
care planurile se bazează pe ipoteze plauzibile cu privire la
lichiditatea pieței;
c) trebuie să conțină situații identificate de către instituțiile de
credit, pe baza caracteristicilor portofoliilor, drept excepționale,
dar plauzibile;
d) instituțiile de credit trebuie să precizeze măsurile luate
pentru reducerea riscurilor și protejarea fondurilor proprii. În
special, limitele aferente riscului valutar, riscului de rată a
dobânzii, riscului legat de titluri de capital și celui de marfă,
stabilite de către instituțiile de credit, trebuie supuse verificării
prin comparație cu rezultatele calculelor de simulare de criză.
3.3. Simulări de criză pentru instituțiile de credit care utilizează
abordarea bazată pe modele interne de rating

Art. 199. — Pentru scopurile art. 156 alin. (2) din
Regulamentul Băncii Naționale a României și al Comisiei
Naționale a Valorilor Mobiliare nr. 15/20/2006 privind tratamentul
riscului de credit pentru instituțiile de credit și firmele de investiții
potrivit abordării bazate pe modele interne de rating, aprobat
prin Ordinul președintelui Consiliului de administrație al Băncii
Naționale a României și al președintelui Comisiei Naționale a
Valorilor Mobiliare nr. 12/109/2006, capacitatea unei instituții de
credit de a face față posibilelor evenimente sau modificări
viitoare ale condițiilor economice care ar putea avea efecte
nefavorabile asupra expunerilor la riscul de credit ale respectivei
instituții de credit este dată, între altele, de faptul că aceasta
dispune de resurse de capital care acoperă riscurile de credit

aferente portofoliului de credite, rezultate dintr-un anumit
scenariu de criză.
Art. 200. — (1) Pentru scopurile art. 157 din Regulamentul
Băncii Naționale a României și al Comisiei Naționale a Valorilor
Mobiliare nr. 15/20/2006, aprobat prin Ordinul președintelui
Consiliului de administrație al Băncii Naționale a României și al
președintelui Comisiei Naționale a Valorilor Mobiliare
nr. 12/109/2006, simularea de criză trebuie să arate impactul
potențial asupra cerințelor de capital pentru riscul de credit al
stadiului în care se află ciclul economic și să se efectueze cel
puțin anual.
(2) În sensul alin. (1), instituțiile de credit trebuie să decidă
asupra determinanților de risc specifici și asupra modului în care
aceștia afectează cerințele totale de capital ale unei instituții de
credit pentru riscul de credit.
(3) În situația în care o instituție de credit desfășoară
numeroase activități, aceasta poate lua în considerare efectele
diversificării, în special în situația în care respectivele activități
sunt desfășurate în zone geografice diferite, ale căror condiții
economice nu sunt sincronizate.
(4) În sensul alin. (3), instituțiile de credit trebuie să fie
suficient de prudente în specificarea corelațiilor și trebuie să aibă
capacitatea de a-și justifica alegerile.
(5) Rezultatul simulărilor de criză poate să nu aibă un efect
direct asupra cerinței minime de capital reglementate și să nu
conducă în mod obligatoriu la o cerință adițională — respectiv
capital suplimentar sau alte măsuri —, în măsura în care:
a) instituțiile de credit desfășoară activități cu produse sau
interacționează cu contrapartide a căror performanță este
contrară tendinței stadiului în care se află ciclul economic —
countercyclical; spre exemplu, produsele sau contrapartidele din
industriile care furnizează bunuri de consum de primă necesitate
îndeplinesc, în general, criteriul precizat;
b) instituțiile de credit pot demonstra că iau măsuri de
administrare credibile capabile să contrabalanseze deficitele
potențiale de capital; sau
c) economia se află deja în recesiune.
Art. 201. — Pentru menținerea obiectivității simulărilor de
criză ale unei instituții de credit care utilizează abordarea bazată
pe modele interne de rating, funcția responsabilă cu simulările
de criză în cadrul respectivei abordări poate să fie funcția de
control al riscului de credit.
3.4. Simulări de criză pentru riscul de lichiditate

Art. 202. — (1) Instituțiile de credit trebuie, în mod regulat, să
proiecteze fluxuri de numerar în condițiile unor scenarii
alternative de diferite grade, luând în considerare atât
lichiditatea pieței — factori externi —, cât și lichiditatea surselor
de finanțare — factori interni.
(2) În sensul alin. (1), deși conceperea scenariului este
responsabilitatea fiecărei instituții de credit în funcție de profilul
său de risc, instituțiile trebuie să proiecteze fluxurile de intrări și
de ieșiri de numerar luând în considerare atât dificultățile legate
de piață în general, cât și pe cele legate de specificul instituției
de credit.
(3) Dificultățile legate de piață în general pot presupune:
a) dificultăți legate de piața interbancară;
b) retragerea unui participant important de pe o anumită
piață;
c) lipsa de lichiditate pe anumite piețe;
d) dificultăți legate de evoluțiile nefavorabile ale anumitor
valute importante pentru finanțarea unei instituții de credit.
(4) Dificultățile legate de specificul instituției de credit pot
presupune:
a) o înrăutățire sau o așteptare de înrăutățire a ratingului unei
instituții de credit, conducând la o creștere a costurilor de
finanțare;

MONITORUL OFICIAL AL ROMÂNIEI, PARTEA I, Nr. 630/23.IX.2009
b) o intensificare bruscă a utilizării facilităților puse la
dispoziția împrumutaților;
c) o schimbare bruscă a structurii depozitelor și o creștere
bruscă a retragerilor de numerar din depozite;
d) o reducere a liniilor de credit.
Art. 203. — (1) Atunci când se evaluează impactul scenariilor
alternative asupra fluxurilor de numerar, instituțiile de credit
trebuie să se bazeze pe un set de ipoteze rezonabile care
trebuie să fie revizuite în mod regulat.
(2) Ipotezele prevăzute la alin. (1) se pot referi la:
a) stocul de active potențiale proiectat de către instituția de
credit;
b) fluxurile de numerar aferente datoriilor instituției de credit
în condiții de criză;
c) percepția pe piață a instituției de credit și accesul acesteia
pe piețe.
(3) Instituțiile de credit pot utiliza diverse tehnici pentru
proiectarea de intrări și ieșiri de numerar în condiții de criză, cum
ar fi: utilizarea modelelor istorice, modelarea statistică, proiecții
bazate pe raționamente sau o combinație a acestora, dar,
indiferent de tehnica utilizată, ipotezele trebuie evaluate frecvent
pentru a determina dacă acestea continuă să rămână valide.
Art. 204. — (1) În procesul de concepere a scenariilor
alternative de lichiditate, instituțiile de credit pot lua în
considerare și simulările de criză aferente altor tipuri de riscuri,
cum ar fi: riscul de piață, riscul de credit, riscul reputațional sau
riscul operațional.
(2) O instituție de credit care își desfășoară activitatea în mai
multe monede trebuie să efectueze simulări de criză pentru
strategia de lichiditate pe fiecare monedă, iar rezultatele unor
astfel de simulări trebuie să constituie un factor în determinarea
marjelor în care pot fi acceptate neconcordanțele.
CAPITOLUL V
Condiții de externalizare a activităților instituției de credit
SECȚIUNEA 1
Dispoziții generale

Art. 205. — Externalizarea activităților unei instituții de credit
nu trebuie să afecteze desfășurarea activității instituției de credit
cu respectarea tuturor cerințelor legale și regulamentare
aplicabile, exercitarea atribuțiilor structurii de conducere a
instituției de credit și nici supravegherea prudențială a instituției
de credit de către Banca Națională a României.
Art. 206. — O instituție de credit poate, pe baza unei
fundamentări corespunzătoare, să externalizeze servicii sau
operațiuni privind activitatea de atragere de depozite ori de
acordare de credite, pentru care este necesară autorizarea de
către Banca Națională a României potrivit legii, doar către
furnizori externi care:
a) dețin o autorizație echivalentă celei deținute de instituția
de credit; sau
b) sunt abilitați potrivit legislației aplicabile să desfășoare
asemenea activități.
Art. 207. — (1) Răspunderea finală pentru administrarea
corespunzătoare a riscurilor asociate externalizării și pentru
activitățile externalizate revine structurii de conducere a
instituției de credit.
(2) Instituția de credit este responsabilă pentru activitățile pe
care a fost autorizată să le desfășoare, inclusiv pentru cele
externalizate.
(3) Instituția de credit trebuie să mențină un ansamblu
adecvat de competențe de bază la nivel operațional, astfel încât
să aibă capacitatea de a relua, dacă este cazul, controlul direct
asupra activității externalizate.
(4) Externalizarea nu trebuie să determine nicio delegare a
responsabilităților organelor cu funcție de conducere ale
instituției de credit.

29

Art. 208. — Nu se consideră externalizare cumpărarea de
către o instituție de credit de bunuri și servicii, fără a transfera
furnizorului informații confidențiale cu privire la clienți sau alte
informații cu privire la activitățile desfășurate.
SECȚIUNEA a 2-a
Contractul de externalizare

Art. 209. — (1) Orice externalizare trebuie să facă obiectul
unui contract scris, în cadrul căruia să fie avute în vedere cel
puțin următoarele:
a) definirea cu claritate a activității externalizate;
b) stabilirea cerințelor cantitative și calitative specifice privind
desfășurarea activității externalizate, care să permită instituției
de credit să evalueze dacă prestarea serviciilor este
corespunzătoare;
c) prevederea în mod clar a drepturilor și obligațiilor instituției
de credit și ale furnizorului extern, urmărindu-se și asigurarea
respectării legii și a reglementărilor prudențiale pe durata
contractului;
d) includerea unei clauze de încetare a contractului, dacă se
consideră necesar și proporțional cu activitatea externalizată,
care să permită transferul activității către un alt furnizor extern
agreat de instituția de credit sau reincluderea acesteia în cadrul
instituției de credit;
e) includerea de prevederi cu privire la protecția informațiilor
confidențiale, procesarea acestor informații și păstrarea
secretului bancar de către furnizorul extern, cel puțin în aceeași
măsură ca instituția de credit;
f) includerea de prevederi privind monitorizarea și evaluarea
permanentă de către instituția de credit a modului de executare
a contractului de către furnizorul extern, astfel încât aceasta să
poată lua prompt orice măsuri necesare;
g) stabilirea în sarcina furnizorului extern a obligației de a
permite accesul complet la datele/informațiile sale funcției de
audit intern și funcției de conformitate din cadrul instituției de
credit, respectiv de a permite, fără restricții, inspectarea și
auditarea respectivelor date de către auditorul financiar al
instituției de credit;
h) stabilirea în sarcina furnizorului extern a obligației de a
permite accesul direct al Băncii Naționale a României la datele
acestuia, precum și efectuarea de către Banca Națională a
României de inspecții la fața locului;
i) prevederea în sarcina furnizorului extern a obligației de a
solicita acordul prealabil al instituției de credit pentru
subcontractarea cu alți furnizori externi a elementelor
componente ale serviciilor prestate instituției de credit;
j) includerea unei clauze de denunțare unilaterală a
contractului la inițiativa instituției de credit, inclusiv în cazul în
care încetarea contractului este solicitată de Banca Națională a
României.
(2) La elaborarea contractului, instituția de credit va avea în
vedere că nivelul de monitorizare, evaluare, inspecție și auditare
stabilite prin contract trebuie să fie proporțional cu dimensiunea
și complexitatea activității externalizate și cu riscurile aferente
acesteia.
Art. 210. — În sensul prevederilor art. 209 alin. (1) lit. b), la
evaluarea adecvării prestării serviciilor de către furnizorul extern,
instituția de credit va putea utiliza informațiile din rapoartele
referitoare la serviciile prestate, cele realizate de auditorul intern
și/sau de auditorul financiar ai/al instituției de credit ori de
auditorul intern și/sau de auditorul financiar ai/al furnizorului
extern.

30

MONITORUL OFICIAL AL ROMÂNIEI, PARTEA I, Nr. 630/23.IX.2009
SECȚIUNEA a 3-a
Notificarea externalizării

Art. 211. — (1) Externalizarea activităților semnificative ale
unei instituții de credit este supusă notificării prealabile a Băncii
Naționale a României — Direcția supraveghere.
(2) Notificarea va fi efectuată cu două luni anterior datei la
care se preconizează încheierea contractului de externalizare,
astfel încât Banca Națională a României să poată evalua în ce
măsură sunt respectate cerințele de natură prudențială și, dacă
este cazul, să poată dispune măsurile necesare.
(3) Notificarea va fi însoțită de următoarele documente și
informații:
a) hotărârea organului competent privind aprobarea
externalizării activităților respective, cu prezentarea
considerentelor pentru care aceste activități au fost calificate ca
fiind semnificative;
b) o descriere a activităților externalizate;
c) fundamentarea oportunității externalizării activităților în
cauză, inclusiv din perspectiva riscurilor implicate de
externalizare;
d) o prezentare a furnizorului extern, care să cuprindă cel
puțin informații privind: denumirea și sfera de activitate, piața de
operare și poziția de piață a acestuia, jurisdicția aplicabilă,
acționariatul și, dacă este cazul, indicarea apartenenței
furnizorului extern la grupul din care face parte instituția de credit
și precizarea includerii sau nu a acestuia în supravegherea
consolidată la nivel de grup;
e) proiectul contractului de externalizare.
Art. 212. — În cazul externalizării unei activități semnificative,
Banca Națională a României poate impune anumite condiții
ținând seama de factori cum ar fi: mărimea instituției de credit,
natura activității care se intenționează a fi externalizată,
caracteristicile și poziția de piață a furnizorului de servicii propus,
durata contractului, conflictele de interese ce ar putea fi
generate de externalizare sau se poate opune motivat
operațiunii de externalizare.
Art. 213. — (1) Ulterior externalizării unei activități
semnificative, instituțiile de credit vor notifica Băncii Naționale a
României — Direcția supraveghere următoarele:
a) intenția de schimbare a furnizorului extern către care a fost
externalizată activitatea, cu motivarea acestei schimbări, caz în
care se aplică în mod corespunzător prevederile art. 211 alin. (3)
lit. d) și e);
b) eventuala reintegrare în cadrul instituției de credit a
activităților supuse externalizării;
c) orice evoluții semnificative care ar putea afecta activitatea
furnizorului extern și/sau capacitatea acestuia de a-și îndeplini
obligațiile față de clienți, eventuale măsuri adoptate de instituția
de credit în aceste cazuri, inclusiv schimbarea furnizorului de
servicii.
(2) Notificarea va fi efectuată cu o lună anterior datei la care
se preconizează încheierea noului contract de externalizare,
astfel încât Banca Națională a României să poată efectua
evaluarea noilor circumstanțe și, dacă este cazul, să poată
dispune măsurile necesare.
SECȚIUNEA a 4-a
Administrarea riscurilor asociate externalizării

Art. 214. — (1) Instituțiile de credit trebuie să își stabilească,
în scris, politica în domeniul externalizării, care va cuprinde cel
puțin următoarele:
a) descrierea activităților ce se intenționează a fi
externalizate. Politica generală trebuie să acopere toate
aspectele externalizării, inclusiv externalizarea activităților
nesemnificative, indiferent dacă externalizarea are loc în cadrul
sau în afara grupului din care face parte instituția de credit;

b) fundamentarea oportunității externalizării activităților,
inclusiv din perspectiva riscurilor implicate de externalizare;
c) stabilirea termenilor și condițiilor de realizare a activității
externalizate, inclusiv a cerințelor privind furnizorul extern și
calitatea serviciilor prestate de acesta și a criteriilor de alegere
a furnizorului extern;
d) analizarea riscurilor aferente externalizării și stabilirea
metodelor ce urmează a fi utilizate pentru administrarea acestor
riscuri. Politica trebuie să reflecte faptul că niciun tip de
externalizare nu este lipsit de riscuri. Administrarea externalizării
activităților nesemnificative și a externalizării în cadrul grupului
trebuie să fie proporțională cu riscurile aferente;
e) luarea în considerare în mod explicit, la efectuarea analizei
de risc înainte de externalizare, a efectelor potențiale ale
externalizării asupra anumitor funcții importante în cadrul
instituției de credit;
f) asigurarea monitorizării și a evaluării corespunzătoare de
către organele cu funcție de conducere a instituției de credit, a
performanței financiare a furnizorului extern și a oricăror
modificări în structura sa organizatorică și în structura
acționariatului acestuia, astfel încât să poată fi luate cu
promptitudine orice măsuri necesare;
g) mențiunea cu privire la structurile interne sau la
persoanele responsabile pentru monitorizarea și administrarea
fiecărui contract de externalizare;
h) planuri pentru situații neprevăzute și strategii clar definite
în caz de încetare a prestării serviciilor de către furnizorul extern.
(2) Politica unei instituții de credit în domeniul externalizării
va avea în vedere etapele importante ale unei externalizări:
a) etapa decizională, constând în decizia de a externaliza
sau de a modifica un contract de externalizare;
b) etapa precontractuală, constând în verificarea și evaluarea
furnizorului extern, în mod deosebit din perspectiva capacității
acestuia de a presta serviciile cu respectarea cerințelor
cantitative și calitative stabilite de instituția de credit, elaborarea
proiectului de contract și a specificațiilor referitoare la serviciile
prestate;
c) etapa contractuală, constând în realizarea, monitorizarea
și administrarea unui contract de externalizare, în cadrul căreia
poate fi inclusă și monitorizarea modificărilor în situația
furnizorului extern, cum ar fi: modificări importante în structura
acționariatului, în strategiile și profitabilitatea operațiunilor
furnizorului extern;
d) etapa postcontractuală, constând în abordarea situațiilor
de încetare a contractului și a situațiilor de întrerupere a prestării
serviciilor de către furnizorul extern. Instituțiile de credit trebuie
să stabilească și să aplice planuri de continuare a activității lor
în cazul în care prestarea serviciilor de către furnizorul extern
nu se mai realizează sau se realizează într-un mod total
necorespunzător ori în cazul în care au loc alte modificări în
situația furnizorului extern.
Art. 215. — (1) Instituțiile de credit trebuie să controleze
efectiv activitățile externalizate.
(2) Instituțiile de credit trebuie să administreze riscurile, în
special riscul operațional și riscul de concentrare, asociate
tuturor activităților externalizate, respectiv să identifice, să
măsoare, să monitorizeze și să controleze aceste riscuri.
(3) Instituțiile de credit notifică Băncii Naționale a României —
Direcția supraveghere evoluțiile semnificative înregistrate la
nivelul riscurilor asociate activităților externalizate.
Art. 216. — Instituțiile de credit transmit Băncii Naționale a
României — Direcția supraveghere documentele ce
formalizează politica lor în domeniul externalizării și procedurile
de administrare a riscurilor aferente externalizării, precum și
orice modificare semnificativă a respectivelor politici și
proceduri.

MONITORUL OFICIAL AL ROMÂNIEI, PARTEA I, Nr. 630/23.IX.2009
SECȚIUNEA a 5-a
Externalizarea în lanț

Art. 217. — (1) Instituțiile de credit trebuie să ia în
considerare riscurile asociate unei externalizări în lanț.
(2) Instituțiile de credit pot consimți la o externalizare în lanț
doar dacă subcontractorul își asumă aceleași obligații ca și cele
stabilite în sarcina furnizorului extern principal, inclusiv obligațiile
în relație cu Banca Națională a României.
(3) Subcontractarea este permisă doar cu acordul prealabil
al instituției de credit și în aceleași condiții ca și externalizarea
către furnizorul extern principal.
(4) Instituțiile de credit trebuie să ia măsurile
corespunzătoare cu privire la riscurile decurgând din
neîndeplinirea sau îndeplinirea necorespunzătoare a activităților
subcontractate, care are un impact semnificativ asupra
capacității furnizorului extern principal de a-și respecta obligațiile
asumate prin contract.
CAPITOLUL VI
Dispoziții tranzitorii și finale
Art. 218. — (1) Instituțiile de credit trebuie să transmită Băncii
Naționale a României — Direcția supraveghere normele interne
privind administrarea activității, procesul intern de evaluare a
adecvării capitalului la riscuri, administrarea riscurilor
semnificative, simulările de criză, precum și statutul auditului
intern, documentul privind statutul oficial al funcției de
conformitate și documentele ce formalizează politica lor în
domeniul externalizării activităților și procedurile de administrare
a riscurilor asociate externalizării.
(2) În cazul modificării normelor interne, instituțiile de credit
vor transmite Băncii Naționale a României — Direcția
supraveghere, în termen de 5 zile de la data aprobării acestora
de către organele competente ale instituțiilor de credit, textul
integral al normelor în cauză, actualizat cu modificările
intervenite.
Art. 219. — Instituțiile de credit trebuie să raporteze anual
Băncii Naționale a României — Direcția supraveghere
informațiile referitoare la cadrul de administrare prevăzute de
art. 22, precum și informațiile prevăzute de art. 23 alin. (5).
Art. 220. — (1) Instituțiile de credit trebuie să întocmească
anual un raport asupra condițiilor în care este desfășurat
controlul intern, cu tratarea distinctă a aspectelor legate de
funcția de control al riscurilor, funcția de conformitate și funcția
de audit intern.
(2) Raportul prevăzut la alin. (1) trebuie să cuprindă cel puțin:
a) o inventariere a principalelor deficiențe identificate în
cadrul fiecărei funcții a sistemului de control intern și măsurile
întreprinse pentru corectarea acestora;
b) o descriere a modificărilor semnificative intervenite în
cadrul celor 3 funcții ale sistemului de control intern în perioada
respectivă;
c) o descriere a condițiilor de aplicare a procedurilor de
control aferente noilor activități;
d) desfășurarea controlului intern în cadrul sediilor secundare
ale instituțiilor de credit din străinătate.
(3) Raportul prevăzut la alin. (1) va include informații cu
privire la angajamentele de audit desfășurate în perioada
respectivă, din care să reiasă constatările și recomandările
auditului intern și modul de implementare a recomandărilor

respective de către structura de conducere a instituțiilor de
credit.
(4) Raportul întocmit de către instituțiile de credit trebuie să
includă și condițiile în care se desfășoară controlul intern la
nivelul entităților incluse în aria de cuprindere a consolidării
prudențiale.
(5) Raportul întocmit de către casele centrale ale
cooperativelor de credit se va referi și la condițiile în care se va
desfășura controlul intern la nivelul rețelei cooperatiste de credit.
Art. 221. — (1) Instituțiile de credit trebuie să întocmească
anual un raport referitor la procesul intern de evaluare a
adecvării capitalului la riscuri, cu respectarea prevederilor
art. 64. Respectivul raport va fi întocmit la nivel individual și,
după caz, la nivel consolidat.
(2) Instituțiile de credit trebuie să întocmească anual un
raport privind măsurile luate pe linia administrării riscurilor
semnificative la care sunt expuse acestea la nivel individual și,
după caz, la nivel consolidat.
(3) Rapoartele întocmite de către casele centrale ale
cooperativelor de credit în sensul alin. (1) și (2) trebuie să
cuprindă și măsurile luate la nivelul rețelei cooperatiste de credit.
Art. 222. — (1) Instituțiile de credit trebuie să transmită, cel
puțin anual, Băncii Naționale a României — Direcția
supraveghere informații cu privire la rezultatele simulărilor de
criză derulate și să raporteze măsurile luate în consecință de
către structura de conducere a instituțiilor de credit.
(2) În cazul caselor centrale ale cooperativelor de credit,
prevederile alin. (1) se aplică în mod corespunzător și la nivel de
rețea cooperatistă de credit.
Art. 223. — Rapoartele menționate la art. 219—222,
întocmite de instituțiile de credit și asumate de structurile de
conducere ale acestora, trebuie să fie transmise Băncii
Naționale a României — Direcția supraveghere în termen de
6 luni de la încheierea exercițiului financiar.
Art. 224. — Casele centrale ale cooperativelor de credit sunt
responsabile pentru reglementarea cadrului general aferent
administrării activității cooperativelor de credit afiliate, procesului
intern de evaluare a adecvării capitalului la riscuri al acestora,
simulărilor de criză și condițiilor de externalizare a activităților
cooperativelor de credit afiliate.
Art. 225. — Instituțiile de credit vor finaliza demersurile
necesare în vederea conformării cu prevederile prezentului
regulament până la data de 30 iunie 2010.
Art. 226. — Instituțiile de credit vor transmite Băncii Naționale
a României — Direcția supraveghere documentele prevăzute la
art. 218 alin. (1) până la data de 30 iunie 2010 sau, după caz,
în termen de 5 zile de la data aprobării acestora de către
organele competente ale instituțiilor de credit.
Art. 227. — Nerespectarea prevederilor prezentului
regulament atrage aplicarea măsurilor și/sau a sancțiunilor
prevăzute la art. 226, 227 și 229 din Ordonanța de urgență a
Guvernului nr. 99/2006, aprobată cu modificări și completări prin
Legea nr. 227/2007, cu modificările și completările ulterioare.
Art. 228. — La data de 30 iunie 2010 se abrogă Normele
Băncii Naționale a României nr. 17/2003 privind organizarea și
controlul intern al activității instituțiilor de credit și administrarea
riscurilor semnificative, precum și organizarea și desfășurarea
activității de audit intern a instituțiilor de credit, publicate în
Monitorul Oficial al României, Partea I, nr. 47 din 20 ianuarie
2004, precum și orice alte dispoziții contrare.

p. Președintele Consiliului de administrație al Băncii Naționale a României,
Florin Georgescu
București, 17 septembrie 2009.
Nr. 18.

31

32

MONITORUL OFICIAL AL ROMÂNIEI, PARTEA I, Nr. 630/23.IX.2009
ANEXĂ

Metodologia standardizată de calcul al modificării potențiale a valorii economice a unei instituții de credit
ca urmare a schimbării nivelurilor ratelor dobânzii
1. Pentru calcularea modificării potențiale a valorii economice care se adaugă, dacă este cazul, durata de viață a
a unei instituții de credit ca urmare a schimbării nivelurilor ratelor instrumentului financiar suport;
h) swap-urile sunt tratate ca două poziții noționale cu
dobânzii trebuie respectate următoarele principii:
a) toate activele și datoriile din afara portofoliului de scadențe relevante. Astfel, un swap pe rata dobânzii, în cadrul
tranzacționare și toate elementele extrabilanțiere din afara căruia o instituție de credit primește o rată a dobânzii variabilă
portofoliului de tranzacționare care sunt senzitive la schimbări și plătește o rată a dobânzii fixă, se tratează ca o poziție lungă
ale ratelor dobânzii — inclusiv toate instrumentele financiare pe rată a dobânzii variabilă cu scadență echivalentă cu perioada
derivate pe rata dobânzii — sunt încadrate pe benzile de până la următoarea dată de fixare a ratei dobânzii și o poziție
scadență prevăzute în tabel. Încadrarea pe benzi de scadență scurtă pe rată a dobânzii fixă cu scadență echivalentă cu durata
se face separat pentru fiecare monedă în care sunt exprimate de viață reziduală a swap-ului. Segmentele distincte ale unui
mai mult de 5% din activele sau datoriile din afara portofoliului cross currency swap sunt încadrate pe benzile de scadență
relevante pentru monedele respective;
de tranzacționare;
i) opțiunile sunt luate în considerare potrivit echivalentului
b) elementele bilanțiere sunt tratate la valoarea de
delta aferent instrumentului financiar suport sau aferent
înregistrare în contabilitate;
c) instrumentele pe rată a dobânzii fixă sunt alocate potrivit noționalului acestuia.
2. Procesul de calcul constă în 5 pași:
perioadei reziduale până la scadență, iar instrumentele pe rată
a) la primul pas se compensează pozițiile lungi cu cele scurte
a dobânzii variabilă potrivit perioadei reziduale până la
în cadrul fiecărei benzi de scadență, rezultând o singură poziție
următoarea dată de reevaluare — repricing date;
lungă sau scurtă în fiecare bandă de scadență;
d) expunerile care creează probleme de procesare de ordin
b) la al doilea pas se ponderează pozițiile lungi și scurte
practic ca urmare a numărului considerabil și a valorii individuale rezultate cu factorii de ponderare prevăzuți în tabel care reflectă
relativ mici, cum ar fi creditele ipotecare sau cele rambursabile senzitivitatea pozițiilor din diferite benzi de scadență la
în rate — installment loans, pot fi alocate pe bază de metode de schimbarea presupusă a ratelor dobânzii;
estimare cu suport statistic;
c) la al treilea pas se însumează pozițiile ponderate rezultate,
e) depozitele stabile — core deposits — sunt încadrate compensându-se pozițiile lungi cu cele scurte, și se obține
potrivit unei scadențe presupuse de nu mai mult de 5 ani;
poziția netă, scurtă sau lungă, ponderată din afara portofoliului
f) instrumentele financiare derivate sunt convertite în poziții de tranzacționare în moneda respectivă;
pe instrumentul-suport relevant. Valorile luate în considerare
d) la al patrulea pas se calculează poziția ponderată pentru
sunt fie valoarea principalului aferentă instrumentului financiar întregul portofoliu, exclusiv portofoliul de tranzacționare, prin
suport, fie cea aferentă noționalului acestuia;
însumarea pozițiilor nete, scurte sau lungi, ponderate, calculate
g) contractele futures și forward, inclusiv forward rate pentru diferitele monede;
agreements — FRA, sunt tratate ca o combinație între o poziție
e) la al cincilea pas se raportează poziția ponderată pentru
lungă și una scurtă. Scadența unui futures sau a unui FRA este întregul portofoliu, exclusiv portofoliul de tranzacționare, la
perioada până la livrare sau până la executarea contractului, la fondurile proprii ale instituției de credit.
Tabel
Banda
de scadență

Mijlocul benzii
de scadență

Aproximarea
duratei modificate

1

2

3

0,5 luni
2 luni
4,5 luni
9 luni
1,5 ani
2,5 ani
3,5 ani
4,5 ani
6 ani
8,5 ani
12,5 ani
17,5 ani
22,5 ani

0,04 ani
0,16 ani
0,36 ani
0,71 ani
1,38 ani
2,25 ani
3,07 ani
3,85 ani
5,08 ani
6,63 ani
8,92 ani
11,21 ani
13,01 ani

Până la 1 lună
Între 1 și 3 luni
Între 3 și 6 luni
Între 6 și 12 luni
Între 1 și 2 ani
Între 2 și 3 ani
Între 3 și 4 ani
Între 4 și 5 ani
Între 5 și 7 ani
Între 7 și 10 ani
Între 10 și 15 ani
Între 15 și 20 de ani
Peste 20 de ani

Modificarea presupusă
a randamentului

Factorul
de ponderare

4

5=3*4

200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază
200 puncte de bază

0,08%
0,32%
0,72%
1,43%
2,77%
4,49%
6,14%
7,71%
10,15%
13,26%
17,84%
22,43%
26,03%

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 630/23.IX.2009 conține 32 de pagini.

Prețul: 6,40 lei

&JUYDGY|433526]
ISSN 1453—4495

