Anul 177 (XXI) — Nr. 844

PARTEA I

LEGI, DECRETE, HOTĂRÂRI ȘI ALTE ACTE

Luni, 7 decembrie 2009

SUMAR

Pagina
DECIZII ALE CURȚII CONSTITUȚIONALE
Decizia nr. 1.341 din 22 octombrie 2009 referitoare la excepția
de neconstituționalitate a dispozițiilor art. 23 din Legea
nr. 10/2001 privind regimul juridic al unor imobile
preluate în mod abuziv în perioada 6 martie 1945 —
22 decembrie 1989 ....................................................

Pagina
Decizia nr. 1.353 din 22 octombrie 2009 referitoare la excepția
de neconstituționalitate a dispozițiilor art. 138 din
Legea nr. 85/2006 privind procedura insolvenței........

2–3

Decizia nr. 1.342 din 22 octombrie 2009 referitoare la excepția
de neconstituționalitate a dispozițiilor art. 3 pct. 1 și
art. 31 din Legea nr. 85/2006 privind procedura
insolvenței ..................................................................

3–5

Decizia nr. 1.343 din 22 octombrie 2009 referitoare la excepția
de neconstituționalitate a dispozițiilor art. 1 alin. (1)
lit. b) și alin. (2) și art. 8 alin. (1) din Ordonanța
Guvernului nr. 15/2002 privind aplicarea tarifului de
utilizare și a tarifului de trecere pe rețeaua de drumuri
naționale din România................................................

5–6

Decizia nr. 1.345 din 22 octombrie 2009 referitoare la excepția
de neconstituționalitate a dispozițiilor art. 43 alin. (1)
și (2) din Legea nr. 7/1996 a cadastrului și a publicității
imobiliare ....................................................................

6–7

Decizia nr. 1.352 din 22 octombrie 2009 referitoare la excepția
de neconstituționalitate a dispozițiilor art. 8 alin. (1) și
(2) din Legea nr. 489/2006 privind libertatea religioasă
și regimul general al cultelor ......................................

8–9

9–10

Decizia nr. 1.354 din 22 octombrie 2009 referitoare la excepția
de neconstituționalitate a dispozițiilor art. 1 alin. (3),
art. 9 alin. (2), art. 25 și art. 82 alin. (1) și (2) din Legea
nr. 51/1995 pentru organizarea și exercitarea profesiei
de avocat....................................................................

11–12

Decizia nr. 1.382 din 27 octombrie 2009 referitoare la excepția
de neconstituționalitate a dispozițiilor art. I pct. 2 și 3
din Ordonanța de urgență a Guvernului nr. 151/2008
pentru modificarea și completarea Ordonanței
Guvernului nr. 15/2008 privind creșterile salariale ce
se vor acorda în anul 2008 personalului din învățământ
și a celor ale art. 2 și art. 3 din Ordonanța de urgență
a Guvernului nr. 1/2009 privind unele măsuri în domeniul
salarizării personalului din sectorul bugetar ..............

12–14

Decizia nr. 1.396 din 29 octombrie 2009 referitoare la excepția
de neconstituționalitate a dispozițiilor art. I punctul 1
din Legea nr. 68/2008 pentru aprobarea Ordonanței
de urgență a Guvernului nr. 153/2007 privind
modificarea Legii nr. 265/2007 pentru modificarea și
completarea Legii nr. 38/2003 privind transportul în
regim de taxi și în regim de închiriere ........................

15–16

2

MONITORUL OFICIAL AL ROMÂNIEI, PARTEA I, Nr. 844/7.XII.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.341
din 22 octombrie 2009

referitoare la excepția de neconstituționalitate a dispozițiilor art. 23 din Legea nr. 10/2001
privind regimul juridic al unor imobile preluate în mod abuziv
în perioada 6 martie 1945 — 22 decembrie 1989
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 23 din Legea nr. 10/2001 privind regimul juridic
al unor imobile preluate în mod abuziv în perioada 6 martie 1945 —
22 decembrie 1989, excepție ridicată de Gerhard Truetsch și
Martha Schutz în Dosarul nr. 5.012/62/2008 al Tribunalului
Brașov — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 27 aprilie 2009, pronunțată în Dosarul
nr. 5.012/62/2008, Tribunalul Brașov — Secția civilă a sesizat
Curtea Constituțională cu excepția de neconstituționalitate
a prevederilor art. 23 din Legea nr. 10/2001 privind regimul
juridic al unor imobile preluate în mod abuziv în perioada
6 martie 1945 — 22 decembrie 1989.
Excepția a fost ridicată de Gerhard Truetsch și Martha
Schutz într-un dosar având ca obiect o acțiune în revendicare.
În motivarea excepției de neconstituționalitate se susține
că dispozițiile legale atacate sunt neconstituționale întrucât
impunerea unui termen în care să se depună actele necesare
dovedirii calității de persoană îndreptățită încalcă în special
dreptul de proprietate consfințit de Constituție, respectiv art. 44
alin. (2), potrivit căruia proprietatea privată este garantată și
ocrotită de lege, indiferent de titular. De asemenea, se mai
critică faptul că o persoană este nevoită să facă dovada
dreptului său de proprietate, în condițiile în care, la momentul
preluării imobilului de către statul român, i-au fost preluate atât
imobilul, cât și actele doveditoare ale proprietății asupra unui
imobil, aceste acte fiind deținute de instituțiile statului român.
Tribunalul Brașov — Secția civilă și-a exprimat opinia în
sensul că excepția de neconstituționalitate nu este întemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că limitarea în timp a dreptului de a
administra dovezi cu privire la existența unui drept se

încadrează în norma constituțională prevăzută la alin. (1) al
art. 44, ideea de securitate a circuitului civil nepermițând
perpetuarea sine die a unei stări de incertitudine și nesiguranță
cu privire la raporturile juridice și fiind în acord cu limitarea legală
a exercitării drepturilor civile.
Avocatul Poporului consideră că dispozițiile art. 23 din
Legea nr. 10/2001 privind regimul juridic al unor imobile preluate
în mod abuziv în perioada 6 martie 1945 — 22 decembrie 1989
sunt constituționale.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 23 din Legea nr. 10/2001 privind regimul juridic
al unor imobile preluate în mod abuziv în perioada 6 martie 1945 —
22 decembrie 1989, republicată, în urma adoptării Legii
nr. 247/2005, în Monitorul Oficial al României, Partea I, nr. 798
din 2 septembrie 2005, având următorul conținut:
ăArt. 23. — Actele doveditoare ale dreptului de proprietate
ori, după caz, ale calității de asociat sau acționar al persoanei
juridice, precum și, în cazul moștenitorilor, cele care atestă
această calitate și, după caz, înscrisurile care descriu
construcția demolată și orice alte înscrisuri necesare evaluării
pretențiilor de restituire decurgând din prezenta lege, pot fi
depuse până la data soluționării notificării.”
Autorii excepției invocă încălcarea dispozițiilor constituționale
ale art. 21 privind liberul acces la justiție și ale art. 44 alin. (2)
referitoare la dreptul de proprietate privată. Totodată, invocă
contrarietatea textului de lege criticat cu prevederile art. 13 din
Convenția pentru apărarea drepturilor omului și a libertăților
fundamentale, coroborat cu art. 11 alin. (2) din Constituția
României.
Examinând excepția de neconstituționalitate, Curtea
Constituțională constată că, în jurisprudența sa, a statuat că
liberul acces la justiție presupune accesul la mijloacele
procedurale prin care se înfăptuiește actul de justiție. Astfel,
legiuitorul are competența exclusivă de a stabili regulile de
desfășurare a procesului în fața instanțelor judecătorești, soluție
ce rezultă din dispozițiile constituționale ale art. 126 alin. (2),
potrivit cărora ăCompetența și procedura de judecată sunt
stabilite de lege”; astfel că, pentru situații deosebite, legiuitorul
poate stabili reguli speciale de procedură, precum și modalități

MONITORUL OFICIAL AL ROMÂNIEI, PARTEA I, Nr. 844/7.XII.2009
de exercitare a drepturilor procesuale, astfel încât liberul acces
la justiție să nu fie afectat.
Exercitarea unui drept de către titularul său nu poate avea
loc decât într-un anumit cadru, prestabilit de legiuitor, cu
respectarea anumitor exigențe, între care și stabilirea unor
termene după a căror expirare valorificarea respectivului drept
nu mai este posibilă.
În ceea ce privește susținerile autorilor referitoare la proba
dreptului de proprietate, Curtea Constituțională s-a mai
pronunțat, de exemplu, prin Decizia nr. 1.148 din 16 octombrie
2008, publicată în Monitorul Oficial al României, Partea I, nr. 778
din 20 noiembrie 2008. Cu acel prilej, a constatat că dispozițiile
art. 23 din Legea nr. 10/2001 privind regimul juridic al unor
imobile preluate în mod abuziv în perioada 6 martie 1945 —
22 decembrie 1989 sunt constituționale, reținând că
reglementarea administrării doar a probei cu înscrisuri în
procedura de restituire a imobilelor preluate în mod abuziv în
perioada 6 martie 1945 — 22 decembrie 1989, ca o excepție de

3

la regula administrării probelor în procesul civil, reprezintă
prerogativa exclusivă a legiuitorului, în conformitate cu art. 126
din Constituție, avându-se în vedere și obiectul restituirii,
respectiv bunurile imobile, fără a fi încălcate, astfel, drepturile
fundamentale ale justițiabililor. De altfel, instituirea unor reguli
speciale de procedură, inclusiv în ceea ce privește
administrarea probelor, nu este contrară dreptului la un proces
echitabil, atât timp cât ele asigură egalitatea juridică a cetățenilor
în utilizarea lor. Atât în sistemul nostru procesual, cât și în alte
țări, legea poate limita posibilitatea folosirii anumitor instrumente
procesuale aflate la îndemâna părților, cum sunt probele, fără
ca prin aceasta să se încalce litera sau spiritul Legii
fundamentale.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în decizia menționată
își păstrează valabilitatea și în cauza de față.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 23 din Legea nr. 10/2001 privind regimul
juridic al unor imobile preluate în mod abuziv în perioada 6 martie 1945 — 22 decembrie 1989, excepție ridicată de Gerhard
Truetsch și Martha Schutz în Dosarul nr. 5.012/62/2008 al Tribunalului Brașov — Secția civilă.
Definitivă și general obligatorie.
Pronunțată în ședința publică din data de 22 octombrie 2009.
PREȘEDINTE,

NICOLAE COCHINESCU
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 1.342
din 22 octombrie 2009

referitoare la excepția de neconstituționalitate a dispozițiilor art. 3 pct. 1 și art. 31
din Legea nr. 85/2006 privind procedura insolvenței
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 3 pct. 1 și art. 31 din Legea nr. 85/2006 privind
procedura insolvenței, excepție ridicată de Societatea
Comercială ăTahiprod” — S.R.L. din Râmnicu Vâlcea în Dosarul
nr. 3.155/90/2008 al Tribunalului Vâlcea — Secția comercială și
de contencios administrativ și fiscal.

La apelul nominal se constată lipsa părților, față de care
procedura de citare este legal îndeplinită.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 2 aprilie 2009, pronunțată în Dosarul
nr. 3.155/90/2008, Tribunalul Vâlcea — Secția comercială și
de contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 3 pct. 1 și art. 31 din Legea nr. 85/2006
privind procedura insolvenței, excepție ridicată de Societatea
Comercială ăTahiprod” — S.R.L. din Râmnicu Vâlcea într-o
cauză comercială privind procedura insolvenței.

4

MONITORUL OFICIAL AL ROMÂNIEI, PARTEA I, Nr. 844/7.XII.2009

În motivarea excepției de neconstituționalitate autorul
acesteia susține, în esență, că dispozițiile de lege criticate sunt
neconstituționale, deoarece nu prevăd obligația creditorului care
solicită deschiderea procedurii insolvenței de a dovedi printr-un
titlu executoriu caracterul cert, lichid și exigibil al creanței sale și
faptul că s-a adresat în prealabil executorului judecătoresc, iar
acesta a constatat că debitorul nu are posibilitatea să își
plătească datoria.
Tribunalul Vâlcea — Secția comercială și de contencios
administrativ și fiscal și-a exprimat opinia în sensul că
excepția de neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și dispozițiile Legii
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3 pct. 1 și art. 31 din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, modificate și completate
prin Legea nr. 277/2009 privind aprobarea Ordonanței de
urgență a Guvernului nr. 173/2008 pentru modificarea și
completarea Legii nr. 85/2006 privind procedura insolvenței și
pentru modificarea lit. c) a art. 6 din Legea nr. 146/1997 privind
taxele judiciare de timbru, lege publicată în Monitorul Oficial al
României, Partea I, nr. 486 din 14 iulie 2009, având următorul
cuprins:
— Art. 3 pct. 1: ăÎn înțelesul prezentei legi, termenii și
expresiile de mai jos au următoarele semnificații:
1. insolvența este acea stare a patrimoniului debitorului care
se caracterizează prin insuficiența fondurilor bănești disponibile
pentru plata datoriilor certe, lichide și exigibile:
a) insolvența este prezumată ca fiind vădită atunci când
debitorul, după 30 de zile de la scadență, nu a plătit datoria sa
față de unul sau mai mulți creditori;
b) insolvența este iminentă atunci când se dovedește că
debitorul nu va putea plăti, la scadență, datoriile exigibile
angajate, cu fondurile bănești disponibile la data scadenței;”;
— Art. 31: ă(1) Orice creditor îndreptățit să solicite
deschiderea procedurii prevăzute de prezenta lege împotriva
unui debitor prezumat în insolvență poate introduce o cerere
introductivă, în care va preciza:
a) cuantumul și temeiul creanței;
b) existența unei garanții reale, constituite de către debitor
sau instituite potrivit legii;
c) existența unor măsuri asigurătorii asupra bunurilor
debitorului;
d) declarația privind eventuala intenție de a participa la
reorganizarea debitorului, caz în care va trebui să precizeze, cel

puțin la nivel de principiu, modalitatea în care înțelege să
participe la reorganizare.
(2) Creditorul va anexa documentele justificative ale creanței
și ale actelor de constituire de garanții.
(3) Dacă între momentul înregistrării cererii de către un
creditor și cel al judecării acestei cereri sunt formulate cereri de
către alți creditori împotriva aceluiași debitor, tribunalul va
verifica, din oficiu, la data înregistrării, existența dosarului pe rol,
va dispune conexarea acestora și va stabili îndeplinirea
condițiilor prevăzute la alin. (1) referitoare la cuantumul minim al
creanțelor, în raport cu valoarea însumată a creanțelor tuturor
creditorilor care au formulat cereri și cu respectarea valorii-prag
prevăzute de prezenta lege.
(4) Dacă există o cerere de deschidere a procedurii
insolvenței formulată de către debitor și una sau mai multe cereri
formulate de creditori, nesoluționate încă, toate cererile de
deschidere a procedurii se conexează la cererea formulată de
debitor.
(5) Dacă s-a deschis o procedură într-un dosar, celelalte
eventuale dosare aflate pe rol, cu același obiect, vor fi conexate
la același dosar.”
Autorul excepției de neconstituționalitate susține că
prevederile de lege criticate încalcă dispozițiile constituționale
cuprinse în art. 16 privind principiul egalității în fața legii, art. 21
privind accesul liber la justiție și art. 44 privind dreptul de
proprietate privată.
Examinând excepția de neconstituționalitate, Curtea reține
că s-a pronunțat asupra constituționalității dispozițiilor de lege
criticate prin Decizia nr. 346/2008, publicată în Monitorul Oficial
al României, Partea I, nr. 259 din 2 aprilie 2008. Cu acel prilej,
Curte a reținut că procedura specială a insolvenței nu poate fi
folosită în mod arbitrar, deoarece legea prevede condiții stricte
pentru introducerea cererii de deschidere a procedurii, legate
de caracterul cert, lichid și exigibil al creanțelor, precum și de
starea de insolvență reală a debitorului. Introducerea cererii nu
determină automat deschiderea procedurii insolvenței, iar
debitorul se poate apăra față de orice solicitare în acest sens,
beneficiind de toate mijloacele și garanțiile procedurale legale
care condiționează desfășurarea unui proces echitabil. El poate
contesta și dovedi inexistența stării de insolvență, iar dacă
judecătorul-sindic va constata că nu este în insolvență va trebui
să respingă cererea creditorului, continuând procedura numai
când constată netemeinicia contestației. Totodată, Curtea a
arătat că procedura prevăzută de textele de lege criticate a fost
instituită de legiuitor tocmai ca un mijloc de constrângere a
debitorului care nu și-a executat voluntar obligațiile de plată,
modalitate prin care nu a fost încălcat dreptul de proprietate al
acestuia, în condițiile în care, în ceea ce îl privește, era ținut de
existența unor creanțe certe, lichide și exigibile, ci s-a asigurat
protecția dreptului de proprietate al titularilor unor asemenea
creanțe, încălcat prin refuzul de executare din partea debitorilor
rău-platnici.
Întrucât nu au intervenit elemente noi, de natură să
determine
schimbarea
acestei
jurisprudențe,
atât
considerentele, cât și soluția deciziei menționate își păstrează
valabilitatea și în prezenta cauză.
În ceea ce privește susținerea autorului excepției, potrivit
căreia dispozițiile de lege criticate ar trebui modificate ăîn sensul
de a deveni mult mai restrictive”, Curtea constată că aceasta nu
poate fi primită, deoarece, potrivit dispozițiilor art. 2 alin. (3) din
Legea nr. 47/1992, ăCurtea Constituțională se pronunță numai
asupra constituționalității actelor cu privire la care a fost
sesizată, fără a putea modifica sau completa prevederile supuse
controlului”.

MONITORUL OFICIAL AL ROMÂNIEI, PARTEA I, Nr. 844/7.XII.2009

5

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 3 pct. 1 și art. 31 din Legea nr. 85/2006 privind procedura
insolvenței, excepție ridicată de Societatea Comercială ăTahiprod” — S.R.L. din Râmnicu Vâlcea în Dosarul nr. 3.155/90/2008 al
Tribunalului Vâlcea — Secția comercială și de contencios administrativ și fiscal.
Definitivă și general obligatorie.
Pronunțată în ședința publică din data de 22 octombrie 2009.
PREȘEDINTE,

NICOLAE COCHINESCU
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 1.343
din 22 octombrie 2009

referitoare la excepția de neconstituționalitate a dispozițiilor art. 1 alin. (1) lit. b) și alin. (2)
și art. 8 alin. (1) din Ordonanța Guvernului nr. 15/2002 privind aplicarea tarifului de utilizare
și a tarifului de trecere pe rețeaua de drumuri naționale din România
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 1 alin. (1) lit. b) și alin. (2) și art. 8 alin. (1) din
Ordonanța Guvernului nr. 15/2002 privind aplicarea tarifului de
utilizare și a tarifului de trecere pe rețeaua de drumuri naționale
din România, excepție ridicată de Societatea Comercială
ăVaidacom” — S.R.L. din Sângiorgiu de Mureș în Dosarul
nr. 11.018/55/2008 al Tribunalului Arad — Secția contencios
administrativ și fiscal, litigii de muncă și asigurări sociale.
La apelul nominal se constată lipsa părților, față de care
procedura de citare este legal îndeplinită.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 15 aprilie 2009, pronunțată în Dosarul
nr. 11.018/55/2008, Tribunalul Arad — Secția contencios
administrativ și fiscal, litigii de muncă și asigurări sociale a
sesizat Curtea Constituțională cu excepția de
neconstituționalitate a dispozițiilor art. 1 alin. (1) lit. b) și
alin. (2) și art. 8 alin. (1) din Ordonanța Guvernului
nr. 15/2002 privind aplicarea tarifului de utilizare și a

tarifului de trecere pe rețeaua de drumuri naționale din
România, excepție ridicată de Societatea Comercială
ăVaidacom” — S.R.L. din Sângiorgiu de Mureș într-o cauză civilă
privind plângerea împotriva unui proces-verbal de contravenție.
În motivarea excepției de neconstituționalitate autorul
acesteia susține, în esență, că dispozițiile de lege criticate sunt
neconstituționale,
deoarece
instituie
răspunderea
contravențională a unei persoane juridice pentru fapte comise
de salariații acesteia, fără a se putea reține vinovăția persoanei
juridice în săvârșirea faptei contravenționale. Prin consecințele
sale, reglementarea atacată aduce atingere atât desfășurării
activității normale a persoanei juridice, cât și patrimoniului
acesteia.
Tribunalul Arad — Secția contencios administrativ și
fiscal, litigii de muncă și asigurări sociale și-a exprimat opinia
în sensul că excepția de neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și dispozițiile Legii
nr. 47/1992, reține următoarele:

6

MONITORUL OFICIAL AL ROMÂNIEI, PARTEA I, Nr. 844/7.XII.2009

Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 1 alin. (1) lit. b) și alin. (2) și art. 8 alin. (1) din
Ordonanța Guvernului nr. 15/2002 privind aplicarea tarifului de
utilizare și a tarifului de trecere pe rețeaua de drumuri naționale
din România, publicată în Monitorul Oficial al României, Partea I,
nr. 82 din 1 februarie 2002, aprobată cu modificări și completări
prin Legea nr. 424/2002, publicată în Monitorul Oficial al
României, Partea I, nr. 468 din 1 iulie 2002, cu modificările și
completările ulterioare, având următorul cuprins:
— Art.1 alin. (1) lit. b) și alin. (2): ă(1) În înțelesul prezentei
ordonanțe, termenii și expresiile de mai jos se definesc după
cum urmează: [...] b) utilizatori — persoanele fizice sau juridice
române care dețin vehicule înmatriculate în România sau în alte
state, denumite în continuare utilizatori români, respectiv
persoanele fizice ori juridice străine care dețin vehicule
înmatriculate în alte state, denumite în continuare utilizatori
străini.[...]
(2) Începând cu data de 1 iulie 2002 se introduce tariful de
utilizare a rețelei de drumuri naționale din România, denumit în
continuare tarif de utilizare, aplicat tuturor utilizatorilor români și
străini pentru toate vehiculele înmatriculate care sunt folosite pe
rețeaua de drumuri naționale din România și structurat în funcție
de perioada de parcurs și de staționare, de încadrarea în clasa

de emisii poluante (EURO), de masa totală maximă autorizată
(MTMA) și de numărul de axe, după caz.”
— Art.8 alin. (1): ăFapta de a circula fără a deține rovinieta
valabilă constituie contravenție și se sancționează cu amendă.”
Autorul excepției de neconstituționalitate susține că
prevederile de lege criticate încalcă dispozițiile constituționale
cuprinse în art. 44 privind dreptul de proprietate privată.
Examinând excepția de neconstituționalitate, Curtea reține
că, asupra dispozițiilor criticate din Ordonanța Guvernului
nr. 15/2002, raportate la prevederile art. 44 din Constituție, s-a
pronunțat prin Decizia nr. 836/2006, publicată în Monitorul
Oficial al României, Partea I, nr. 12 din 8 ianuarie 2007. Cu acel
prilej, Curtea a reținut că dreptul de proprietate privată nu este
un drept absolut, așa încât, potrivit art. 44 alin. (1) teza a doua
din Constituție, conținutul și limitele acestuia sunt stabilite de
lege. Așa fiind, nu se poate susține că prin instituirea unei
sancțiuni contravenționale în sarcina persoanelor fizice ori
juridice se aduce atingere dreptului de proprietate, chiar dacă
în mod automat executarea contravenției înseamnă diminuarea
patrimoniului. Prin aceeași decizie, Curtea a reținut că
dispozițiile de lege criticate nu conțin niciun fel de prevederi de
natură a afecta în vreun fel libertatea comerțului.
Întrucât nu au intervenit elemente noi, de natură să
determine
schimbarea
acestei
jurisprudențe,
atât
considerentele, cât și soluția deciziei menționate își păstrează
valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 1 alin. (1) lit. b) și alin. (2) și art. 8 alin. (1) din Ordonanța
Guvernului nr. 15/2002 privind aplicarea tarifului de utilizare și a tarifului de trecere pe rețeaua de drumuri naționale din România,
excepție ridicată de Societatea Comercială ăVaidacom” — S.R.L. din Sângiorgiu de Mureș în Dosarul nr. 11.018/55/2008 al
Tribunalului Arad — Secția contencios administrativ și fiscal, litigii de muncă și asigurări sociale.
Definitivă și general obligatorie.
Pronunțată în ședința publică din data de 22 octombrie 2009.
PREȘEDINTE,

NICOLAE COCHINESCU
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 1.345
din 22 octombrie 2009

referitoare la excepția de neconstituționalitate a dispozițiilor art. 43 alin. (1) și (2)
din Legea nr. 7/1996 a cadastrului și a publicității imobiliare
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader

— președinte
— judecător
— judecător
— judecător
— judecător
— judecător
— judecător

Augustin Zegrean
Antonia Constantin
Fabian Niculae

— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 43 alin. (1) și (2) din Legea nr. 7/1996 a
cadastrului și publicității imobiliare, excepție ridicată de Livia

MONITORUL OFICIAL AL ROMÂNIEI, PARTEA I, Nr. 844/7.XII.2009
Felicia Pop, Augustin Pop și Livia Pop în Dosarul
nr. 2.340/219/2007 al Tribunalului Timiș — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent referă asupra cererii de amânare în
vederea angajării unui apărător, cerere depusă la dosar de
autorii excepției. Curtea pune în discuție această cerere.
Reprezentantului Ministerului Public pune concluzii de
respingere a cererii. Curtea respinge cererea de amânare.
De asemenea, magistratul-asistent mai referă asupra faptului
că părțile Camelia-Iasmina Mînzat, Larisa Pașca și SmarandaAdriana Oargă au depus note scrise la dosar, solicitând
respingerea excepției de neconstituționalitate.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 6 aprilie 2009, pronunțată în Dosarul
nr. 2.340/219/2007, Tribunalul Timiș — Secția civilă a sesizat
Curtea Constituțională cu excepția de neconstituționalitate
a prevederilor art. 43 alin. (1) și (2) din Legea nr. 7/1996 a
cadastrului și a publicității imobiliare.
Excepția a fost ridicată de Livia Felicia Pop, Augustin Pop și
Livia Pop într-un dosar având ca obiect o acțiune în prestație
tabulară.
În motivarea excepției de neconstituționalitate se susține
că dispozițiile legale contravin art. 44 alin. (1), (2) și (7) din
Constituție, întrucât se lasă posibilitatea încălcării dreptului de
proprietate, golind de conținut articolul constituțional prin faptul
că este posibilă atât transcrierea unui drept în cartea funciară,
când o parcelă trece dintr-o carte funciară în alta, cât și
retranscrierea, în cazul parcelării unui imobil. Alin. (2) al art. 43
este, de asemenea, neconstituțional prin faptul că dreptul de
proprietate poate fi afectat prin formarea unui imobil distinct cu
număr cadastral nou.
Tribunalul Timiș — Secția civilă și-a exprimat opinia în
sensul că excepția de neconstituționalitate nu este întemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile art. 43 alin. (1)
și (2) din Legea nr. 7/1996 a cadastrului și a publicității imobiliare
sunt constituționale.

7

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, concluziile scrise depuse de părți,
dispozițiile de lege criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 43 alin. (1) și (2) din Legea nr. 7/1996 a
cadastrului și a publicității imobiliare, republicată în Monitorul
Oficial al României, Partea I, nr. 201 din 3 martie 2006, având
următorul conținut:
ăArt. 43. — (1) În caz de alipire sau dezlipire, se vor efectua
transcrieri, dacă o parcelă trece dintr-o carte funciară în alta,
sau reînscrieri, dacă, dezlipindu-se o parcelă, aceasta se va
trece în aceeași carte funciară ca un imobil de sine stătător.
(2) Dacă se transcrie o parte din parcelă într-o altă carte
funciară, se va forma un imobil distinct cu număr cadastral nou,
iar restul se înscrie în vechea carte funciară, cu menționarea
noului număr cadastral și a suprafeței imobilului, iar dacă toate
imobilele înscrise într-o carte funciară au fost transcrise, aceasta
se va închide și nu va mai putea fi redeschisă pentru noi
înscrieri.”
Autorii excepției invocă încălcarea dispozițiilor constituționale
ale art. 44 alin. (1), (2) și (7) referitoare la dreptul de proprietate
privată.
Examinând excepția de neconstituționalitate, Curtea
constată că autorii acesteia sunt, în realitate, nemulțumiți de
soluția legislativă adoptată de legiuitor prin Legea nr. 7/1996 a
cadastrului și a publicității imobiliare și, mai ales, de modul de
aplicare a acestor dispoziții. Or, conform prevederilor art. 2
alin. (3) din Legea nr. 47/1992, ăCurtea Constituțională se
pronunță numai asupra constituționalității actelor cu privire la
care a fost sesizată fără a putea modifica sau completa
prevederile supuse controlului”. De altfel, dispozițiile legale
criticate sunt în deplin acord cu norma constituțională, înscrierea
sau reînscrierea unui drept sau a unui imobil în cartea funciară
nu aduce atingere dreptului de proprietate și dă expresie
scopului pentru care a fost instituit sistemul de publicitate
imobiliară. Tehnica efectivă de înscriere sau reînscriere
prevăzută de lege nu încalcă dispoziția constituțională care
garantează dreptul de proprietate.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. 43 alin. (1) și (2) din Legea nr. 7/1996 a
cadastrului și a publicității imobiliare, excepție ridicată de Livia Felicia Pop, Augustin Pop și Livia Pop în Dosarul nr. 2.340/219/2007
al Tribunalului Timiș — Secția civilă.
Definitivă și general obligatorie.
Pronunțată în ședința publică din data de 22 octombrie 2009.
PREȘEDINTE,

NICOLAE COCHINESCU
Magistrat-asistent,
Fabian Niculae

8

MONITORUL OFICIAL AL ROMÂNIEI, PARTEA I, Nr. 844/7.XII.2009
CURTEA CONSTITUȚIONALĂ

D E C I Z I A Nr. 1.352
din 22 octombrie 2009

referitoare la excepția de neconstituționalitate a dispozițiilor art. 8 alin. (1) și (2)
din Legea nr. 489/2006 privind libertatea religioasă și regimul general al cultelor
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 8 alin. (1) și (2) din Legea nr. 489/2006 privind
libertatea religioasă și regimul general al cultelor, excepție
ridicată de Societatea Comercială ăAtlas Transport” — S.R.L.
din București în Dosarul nr. 4/303/2009 al Judecătoriei
Sectorului 6 București — Secția civilă.
La apelul nominal răspund administratorul Constantin Pielea
pentru Societatea Comercială ăAtlas Transport” — S.R.L., cu
delegație depusă în ședință, și avocatul Constantin Profir pentru
Parohia Ortodoxă Militari I, cu împuternicirea avocațială la dosar.
Procedura de citare este legal îndeplinită.
Având cuvântul, reprezentantul autorului excepției de
neconstituționalitate solicită admiterea acesteia astfel cum a fost
formulată, deoarece actuala reglementare a cultelor conține o
lacună, neexistând un sistem de evidență a înregistrării tuturor
unităților de cult din România.
Avocatul părții Parohia Ortodoxă Militari I solicită respingerea
excepției de neconstituționalitate ca neîntemeiată, deoarece
unitățile de cult se înregistrează la Ministerul Culturii și Cultelor.
Depune concluzii scrise în acest sens și solicită cheltuieli de
judecată, anexând două chitanțe în original.
Având cuvântul în replică, administratorul Societății
Comerciale ăAtlas Transport” — S.R.L. susține că nu există la
Ministerul Culturii și Cultelor o asemenea evidență.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 25 februarie 2009, pronunțată în Dosarul
nr. 4/303/2009, Judecătoria Sectorului 6 București — Secția
civilă a sesizat Curtea Constituțională cu excepția de
neconstituționalitate a dispozițiilor art. 8 alin. (1) și (2) din
Legea nr. 489/2006 privind libertatea religioasă și regimul
general al cultelor, excepție ridicată de Societatea Comercială
ăAtlas Transport” — S.R.L. din București într-o cauză având ca
obiect soluționarea unei acțiuni în constatare.
În motivarea excepției de neconstituționalitate autorul
acesteia susține, în esență, că dispozițiile de lege criticate sunt
neconstituționale, deoarece nu reglementează înregistrarea și
funcționarea cultelor religioase și unităților sale componente.
Legea nr. 489/2006 este lacunară, spre deosebire de Decretul
nr. 177/1948 ce reglementa același domeniu, care la art. 17 și
18 prevedea că înregistrarea cultelor religioase se făcea în
registre speciale deținute de primării, iar recunoașterea

personalității juridice avea loc în baza actului de încuviințare
emis de Ministerul Cultelor. Totodată, arată că dispozițiile de
lege criticate sunt în contradicție și cu prevederile Decretului
nr. 31/1954 cu privire la persoanele fizice și juridice. Mai susține
că reglementarea referitoare la înființarea și funcționarea
asociațiilor religioase trebuie să se aplice tuturor cultelor și
unităților componente ale acestora, iar, întrucât unitățile de cult
au caracter de utilitate publică, acestea ar trebui să fie
înregistrate ca persoane juridice în ăregistre oficiale organizate
la grefele judecătoriilor”.
Judecătoria Sectorului 6 București — Secția civilă și-a
exprimat opinia în sensul că excepția de neconstituționalitate
este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părților prezente, concluziile procurorului, dispozițiile
de lege criticate, raportate la prevederile Constituției, precum și
dispozițiile Legii nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 8 alin. (1) și (2) din Legea nr. 489/2006 privind
libertatea religioasă și regimul general al cultelor, publicată în
Monitorul Oficial al României, Partea I, nr. 11 din 8 ianuarie
2007, care au următorul cuprins:
ăArt. 8. — (1) Cultele recunoscute sunt persoane juridice de
utilitate publică. Ele se organizează și funcționează în baza
prevederilor constituționale și ale prezentei legi, în mod
autonom, potrivit propriilor statute sau coduri canonice.
(2) De asemenea, sunt persoane juridice și părțile
componente ale cultelor, așa cum sunt menționate în statutele
sau codurile canonice proprii, dacă îndeplinesc cerințele
prevăzute în acestea.”
Autorul excepției de neconstituționalitate susține că
prevederile de lege criticate încalcă dispozițiile constituționale
cuprinse în art. 16 alin. (2) privind egalitatea în fața legii, art. 31
alin. (1) privind dreptul la informație și art. 124 alin. (2) privind
înfăptuirea justiției.
Examinând excepția de neconstituționalitate, Curtea reține
următoarele:
Referitor la susținerea autorului excepției privind lacunele
Legii nr. 489/2006 privind libertatea religioasă și regimul general
al cultelor și contrarietatea dintre dispozițiile de lege criticate și
cele ale Decretului nr. 31/1954 cu privire la persoanele fizice și

MONITORUL OFICIAL AL ROMÂNIEI, PARTEA I, Nr. 844/7.XII.2009
juridice, Curtea constată că această critică nu poate fi primită,
deoarece, potrivit art. 2 alin. (3) din Legea nr. 47/1992, Curtea
se pronunță numai asupra constituționalității actelor cu privire la
care a fost sesizată, fără a putea modifica sau completa
prevederile supuse controlului.
Totodată,
din
analiza
motivării
excepției
de
neconstituționalitate, Curtea constată că aceasta nu conține o
veritabilă critică de neconstituționalitate, întrucât autorul
excepției s-a limitat să enumere dispoziții din Constituție, pretins
a fi încălcate de dispozițiile de lege criticate, fără să precizeze
în ce constă contrarietatea dintre textele de lege criticate și
dispozițiile enumerate din Legea fundamentală. Or, potrivit
dispozițiilor art. 10 alin. (2) din Legea nr. 47/1992 privind
organizarea și funcționarea Curții Constituționale, ăSesizările

9

trebuie făcute în formă scrisă și motivate”, instanța de
contencios constituțional neputându-se substitui autorului
excepției în ceea ce privește invocarea motivelor de
neconstituționalitate.
Prin urmare, excepția de neconstituționalitate a dispozițiilor
art. 8 alin. (1) și (2) din Legea nr. 489/2006 privind libertatea
religioasă și regimul general al cultelor, astfel cum a fost
formulată, urmează a fi respinsă ca inadmisibilă.
În ceea ce privește solicitarea avocatului părții Parohia
Ortodoxă Militari I de a i se acorda cheltuieli de judecată, Curtea
constată, în temeiul dispozițiilor art. 14 din Legea nr. 47/1992, că
aceasta nu poate fi primită, deoarece regulile de procedură civilă
referitoare la acordarea cheltuielilor de judecată nu sunt
compatibile cu natura procedurii în fața Curții Constituționale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 8 alin. (1) și (2) din Legea nr. 489/2006
privind libertatea religioasă și regimul general al cultelor, excepție ridicată de Societatea Comercială ăAtlas Transport” — S.R.L.
din București în Dosarul nr. 4/303/2009 al Judecătoriei Sectorului 6 București — Secția civilă.
Definitivă și general obligatorie.
Pronunțată în ședința publică din data de 22 octombrie 2009.
PREȘEDINTE,

NICOLAE COCHINESCU
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 1.353
din 22 octombrie 2009

referitoare la excepția de neconstituționalitate a dispozițiilor art. 138 din Legea nr. 85/2006
privind procedura insolvenței
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 138 din Legea nr. 85/2006 privind procedura
insolvenței, excepție ridicată de Luca Circo Voicu Dorel în
Dosarul nr. 7.905/97/2008 al Tribunalului Hunedoara — Secția
comercială și de contencios administrativ și fiscal.
La apelul nominal se constată lipsa părților, față de care
procedura de citare este legal îndeplinită.
Reprezentantul Ministerului Public pune concluzii de
respingere, ca inadmisibilă, a excepției de neconstituționalitate,
deoarece autorul acesteia solicită aplicarea legii.

C U R T E A,

având în vedere actele și lucrările dosarului, constată
următoarele:
Prin Încheierea din 22 aprilie 2009, pronunțată în Dosarul
nr. 7.905/97/2008, Tribunalul Hunedoara — Secția
comercială și de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 137 din Legea nr. 64/1995, preluate în
art. 138 din Legea nr. 85/2006 privind procedura insolvenței,
excepție ridicată de Luca Circo Voicu Dorel într-o cauză având
ca obiect soluționarea unei cereri de antrenare a răspunderii
patrimoniale a administratorului Societății Comerciale ăFabric
Zarand” — S.A. din Brad.
În motivarea excepției de neconstituționalitate autorul
acesteia susține, în esență, că aplicarea în cauză a prevederilor
criticate contravine dispozițiilor art. 21 alin. (1)—(4) și art. 78 din
Constituție, deoarece faptele pentru care s-a solicitat stabilirea
răspunderii administratorului sunt anterioare declanșării
procedurii de faliment.

10

MONITORUL OFICIAL AL ROMÂNIEI, PARTEA I, Nr. 844/7.XII.2009

Tribunalul Hunedoara — Secția comercială și de
contencios administrativ și fiscal și-a exprimat opinia în
sensul că dispozițiile de lege criticate sunt constituționale.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile art. 138 din
Legea nr. 85/2006 sunt constituționale.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și dispozițiile Legii
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate cu care a fost sesizată.
Obiectul excepției de neconstituționalitate, astfel cum reiese
din încheierea instanței de judecată, îl constituie dispozițiile
art. 137 din Legea nr. 64/1995 privind procedura reorganizării
judiciare și a falimentului, dispoziții abrogate prin art. 156
alin. (3) din Legea nr. 85/2006 privind procedura insolvenței,
publicată în Monitorul Oficial al României, Partea I, nr. 359 din
21 aprilie 2006. Curtea constată însă că soluția legislativă
criticată a fost preluată în cuprinsul dispozițiilor art. 138 din
Legea nr. 85/2006, modificate și completate prin Legea
nr. 277/2009, publicată în Monitorul Oficial al României, Partea I,
nr. 486 din 14 iulie 2009, având următorul cuprins:
ăArt. 138. — (1) La cererea administratorului judiciar sau a
lichidatorului, judecătorul-sindic poate dispune ca o parte a
pasivului debitorului, persoană juridică, ajuns în stare de
insolvență, să fie suportată de membrii organelor de
supraveghere din cadrul societății sau de conducere, precum și
de orice altă persoană care a cauzat starea de insolvență a
debitorului, prin una dintre următoarele fapte:
a) au folosit bunurile sau creditele persoanei juridice în
folosul propriu sau în cel al unei alte persoane;
b) au făcut acte de comerț în interes personal, sub
acoperirea persoanei juridice;
c) au dispus, în interes personal, continuarea unei activități
care ducea, în mod vădit, persoana juridică la încetarea de plăți;

d) au ținut o contabilitate fictivă, au făcut să dispară unele
documente contabile sau nu au ținut contabilitatea în
conformitate cu legea;
e) au deturnat sau au ascuns o parte din activul persoanei
juridice ori au mărit în mod fictiv pasivul acesteia;
f) au folosit mijloace ruinătoare pentru a procura persoanei
juridice fonduri, în scopul întârzierii încetării de plăți;
g) în luna precedentă încetării plăților, au plătit sau au dispus
să se plătească cu preferință unui creditor, în dauna celorlalți
creditori.
(2) Aplicarea dispozițiilor alin. (1) nu înlătură aplicarea legii
penale pentru faptele care constituie infracțiuni.
(3) Comitetul creditorilor poate cere judecătorului-sindic să
fie autorizat să introducă acțiunea prevăzută la alin. (1), dacă
administratorul judiciar sau lichidatorul a omis să indice, în
raportul său asupra cauzelor insolvenței, persoanele culpabile
de starea de insolvență a patrimoniului debitorului persoană
juridică ori dacă acesta a omis să formuleze acțiunea prevăzută
la alin. (1) și răspunderea persoanelor la care se referă alin. (1)
amenință să se prescrie.
(4) În caz de pluralitate, răspunderea persoanelor prevăzute
la alin. (1) este solidară, cu condiția ca apariția stării de
insolvență să fie contemporană sau anterioară perioadei de timp
în care și-au exercitat mandatul ori în care au deținut poziția care
ar fi putut cauza insolvență. Persoanele în cauză se pot apăra
de solidaritate dacă, în organele colegiale de conducere ale
persoanei juridice, s-au opus la actele ori faptele care au cauzat
insolvență sau au lipsit de la luarea deciziilor care au cauzat
insolvență și au făcut să se consemneze, ulterior luării deciziei,
opoziția lor la aceste decizii.”
Examinând excepția de neconstituționalitate, Curtea reține
că autorul acesteia susține că ăaplicarea dispozițiilor art. 137 din
Legea nr. 64/1995” încalcă prevederile constituționale cuprinse
în art. 21 privind accesul liber la justiție și în art. 78 privind
intrarea în vigoare a legii.
Curtea constată că aceste susțineri nu constituie o veritabilă
excepție de neconstituționalitate, ci autorul excepției este
nemulțumit, în realitate, de modul de aplicare a legii, or, potrivit
art. 2 alin. (3) din Legea nr. 47/1992, Curtea se poate pronunța
numai asupra constituționalității actelor cu privire la care a fost
sesizată. Aplicarea în timp a legilor este de competența
instanțelor de judecată, nefiind o problemă de constituționalitate
a legilor.
Prin urmare, excepția de neconstituționalitate a dispozițiilor
art. 138 din Legea nr. 85/2006 privind procedura insolvenței,
astfel cum a fost formulată, urmează a fi respinsă ca
inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 138 din Legea nr. 85/2006 privind
procedura insolvenței, excepție ridicată de Luca Circo Voicu Dorel în Dosarul nr. 7.905/97/2008 al Tribunalului Hunedoara — Secția
comercială și de contencios administrativ și fiscal.
Definitivă și general obligatorie.
Pronunțată în ședința publică din data de 22 octombrie 2009.
PREȘEDINTE,

NICOLAE COCHINESCU
Magistrat-asistent,
Ioana Marilena Chiorean

MONITORUL OFICIAL AL ROMÂNIEI, PARTEA I, Nr. 844/7.XII.2009

11

CURTEA CONSTITUȚIONALĂ

D E C I Z I A Nr. 1.354
din 22 octombrie 2009

referitoare la excepția de neconstituționalitate a dispozițiilor art. 1 alin. (3), art. 9 alin. (2), art. 25
și art. 82 alin. (1) și (2) din Legea nr. 51/1995 pentru organizarea și exercitarea profesiei de avocat
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 1 alin. (3), art. 9 alin. (2), art. 25 și art. 82
alin. (1) și (2) din Legea nr. 51/1995 pentru organizarea și
exercitarea profesiei de avocat, excepție ridicată de Corneliu
Alexandru Tanco în Dosarul nr. 9.678/302/2007 al Curții de Apel
București — Secția a III-a civilă și pentru cauze cu minori și de
familie.
La apelul nominal răspunde autorul excepției de
neconstituționalitate, lipsă fiind celelalte părți, față de care
procedura de citare este legal îndeplinită.
Având cuvântul, Corneliu Alexandru Tanco solicită admiterea
excepției de neconstituționalitate astfel cum a fost formulată,
deoarece dispozițiile de lege criticate încalcă dreptul la apărare
și dreptul la muncă.
Reprezentantul Ministerului Public pune concluzii de
respingere a excepției de neconstituționalitate, invocând în
acest sens jurisprudența în materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 7 mai 2009, pronunțată în Dosarul
nr. 9.678/302/2007, Curtea de Apel București — Secția a III-a
civilă și pentru cauze cu minori și de familie a sesizat
Curtea Constituțională cu excepția de neconstituționalitate
a dispozițiilor art. 1 alin. (3), art. 9 alin. (2), art. 25 și art. 82
alin. (1) și (2) din Legea nr. 51/1995 pentru organizarea și
exercitarea profesiei de avocat, excepție ridicată de Corneliu
Alexandru Tanco într-o cauză având ca obiect soluționarea unei
acțiuni în constatare.
În motivarea excepției de neconstituționalitate autorul
acesteia susține, în esență, că dispozițiile de lege criticate sunt
neconstituționale, deoarece interzic exercitarea dreptului la
apărare printr-un apărător care nu are calitatea de avocat.
Curtea de Apel București — Secția a III-a civilă și pentru
cauze cu minori și de familie și-a exprimat opinia în sensul că
excepția de neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale.

Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
de lege criticate, raportate la prevederile Constituției, precum și
dispozițiile Legii nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 1 alin. (3), art. 9 alin. (2), art. 25 și art. 82 alin. (1)
și (2) din Legea nr. 51/1995 pentru organizarea și exercitarea
profesiei de avocat, republicată în Monitorul Oficial al României,
Partea I, nr. 113 din 6 martie 2001, cu modificările și completările
ulterioare.
Dispozițiile de lege criticate au următorul cuprins:
— Art. 1 alin. (3): ăConstituirea și funcționarea de barouri în
afara U.N.B.R. sunt interzise. Actele de constituire și de
înregistrare ale acestora sunt nule de drept.”;
— Art. 9 alin. (2): ăÎn fiecare județ există și funcționează un
singur barou membru al U.N.B.R., cu sediul în localitatea de
reședință a județului.”;
— Art. 25: ă(1) Exercitarea oricărei activități de asistență
juridică specifică profesiei de avocat și prevăzută la art. 3 de
către o persoană fizică sau juridică ce nu are calitatea de avocat
înscris într-un barou și pe tabloul avocaților acelui barou
constituie infracțiune și se pedepsește potrivit legii penale.
(2) Actele specifice profesiei de avocat, efectuate în mod
public de o persoană care nu a dobândit calitatea de avocat în
condițiile prezentei legi, sunt nule dacă s-a produs o vătămare
ce nu poate fi remediată în alt mod, în afară de cazul în care
modul de îndeplinire a acestora a fost de natură să producă o
eroare comună cu privire la calitatea celui care Ie-a săvârșit.
(3) În cazurile prevăzute de prezentul articol, baroul are
dreptul la acțiune în despăgubiri împotriva persoanei fizice sau
juridice care exercită fără drept profesia de avocat.
(4) Sumele obținute cu titlu de despăgubiri potrivit alin. (3)
vor fi cuprinse în bugetele barourilor și vor fi folosite în mod
exclusiv pentru organizarea activității de pregătire profesională
a avocaților, în condițiile legii.”;
— Art. 82 alin. (1) și (2): ăLa data intrării în vigoare a prezentei
legi persoanele fizice sau juridice care au fost autorizate în baza
altor acte normative ori au fost încuviințate prin hotărâri
judecătorești să desfășoare activități de consultanță,
reprezentare sau asistență juridică, în orice domenii, își
încetează de drept activitatea. Continuarea unor asemenea
activități constituie infracțiune și se pedepsește potrivit legii
penale.
(2) De asemenea, la data intrării în vigoare a prezentei legi
încetează de drept efectele oricărui act normativ, administrativ
sau jurisdicțional prin care au fost recunoscute ori încuviințate

12

MONITORUL OFICIAL AL ROMÂNIEI, PARTEA I, Nr. 844/7.XII.2009

activități de consultanță, reprezentare și asistență juridică
contrare dispozițiilor prezentei legi.”
Autorul excepției de neconstituționalitate susține că
prevederile de lege criticate încalcă dispozițiile constituționale
cuprinse în art. 1 alin. (3) și (5), art. 11, 20, 24, 29, 41 și 53 și
dispozițiile art. 6 din Convenția pentru apărarea drepturilor
omului și a libertăților fundamentale.
Examinând excepția de neconstituționalitate, Curtea reține
că s-a mai pronunțat atât cu privire la constituționalitatea textelor
de lege criticate în prezenta cauză, cât și asupra
constituționalității Legii nr. 51/1995, în integralitatea sa. Astfel,
Curtea Constituțională a statuat prin Decizia nr. 150/2009,
publicată în Monitorul Oficial al României, Partea I, nr. 152 din
11 martie 2009, că niciun considerent privind libertatea
individuală, implicit cea de asociere, nu poate fi reținut pentru
înlăturarea art. 1 alin. (2) din Legea nr. 51/1995, care dispune că
profesia de avocat se exercită numai de către membrii
barourilor. Art. 53 din Constituție prevede că exercițiul unor
drepturi sau al unor libertăți poate fi restrâns prin lege, dacă
aceasta se impune, între altele, pentru apărarea drepturilor și
libertăților cetățenilor. Tocmai de aceea, garantând dreptul la
apărare, Constituția prevede în art. 24 alin. (2) că în timpul
procesului părțile au dreptul la asistența unui avocat, înțelegând
prin aceasta o persoană care are calitatea de avocat, dobândită
în condițiile prevăzute prin lege. Aceasta este o puternică
garanție care previne desfășurarea unor activități de asistență

juridică de către persoane necalificate și care scapă controlului
profesional al barourilor de avocați. În această lumină,
incriminarea faptelor de exercitare nelegală a profesiunii de
avocat, prevăzută în art. 25 din Legea nr. 51/1995, nu este decât
consecința logică a reglementării legale, nefiind prin urmare de
natură să aducă atingere prevederilor din Legea fundamentală
cuprinse în art. 41 alin. (1) privind munca și protecția socială a
muncii.
Totodată, prin Decizia nr. 150/2009, Curtea Constituțională
a statuat că, în concepția legiuitorului, avocatura este un serviciu
public, care este organizat și funcționează pe baza unei legi
speciale, iar profesia de avocat poate fi exercitată de un corp
profesional selectat și funcționând după reguli stabilite de lege.
Această opțiune a legiuitorului nu poate fi considerată ca
neconstituțională, având în vedere că scopul ei este asigurarea
unei asistențe juridice calificate, iar normele în baza cărora
funcționează nu contravin principiilor constituționale, cei care
doresc să practice această profesie fiind datori să respecte
legea și să accepte regulile impuse de aceasta. Astfel se explică
de ce condițiile de organizare și exercitare a profesiei de avocat
sunt prevăzute într-o lege specială.
Întrucât nu au intervenit elemente noi, de natură să
determine schimbarea jurisprudenței Curții, atât soluția
pronunțată de Curte prin deciziile menționate, cât și
considerentele care au fundamentat-o sunt valabile și în
prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 1 alin. (3), art. 9 alin. (2), art. 25 și art. 82 alin. (1) și (2) din
Legea nr. 51/1995 pentru organizarea și exercitarea profesiei de avocat, excepție ridicată de Corneliu Alexandru Tanco în Dosarul
nr. 9.678/302/2007 al Curții de Apel București — Secția a III-a civilă și pentru cauze cu minori și de familie.
Definitivă și general obligatorie.
Pronunțată în ședința publică din data de 22 octombrie 2009.
PREȘEDINTE,

NICOLAE COCHINESCU
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 1.382
din 27 octombrie 2009

referitoare la excepția de neconstituționalitate a dispozițiilor art. I pct. 2 și 3
din Ordonanța de urgență a Guvernului nr. 151/2008 pentru modificarea și completarea
Ordonanței Guvernului nr. 15/2008 privind creșterile salariale ce se vor acorda în anul 2008
personalului din învățământ și a celor ale art. 2 și art. 3 din Ordonanța de urgență a Guvernului
nr. 1/2009 privind unele măsuri în domeniul salarizării personalului din sectorul bugetar
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu

— președinte
— judecător
— judecător
— judecător
— judecător
— judecător

Puskás Valentin Zoltán
Tudorel Toader
Augustin Zegrean
Simona Ricu
Benke Károly

— judecător
— judecător
— judecător
— procuror
— magistrat-asistent

MONITORUL OFICIAL AL ROMÂNIEI, PARTEA I, Nr. 844/7.XII.2009
Pe rol se află soluționarea excepției de neconstituționalitate
a dispozițiilor Ordonanței de urgență a Guvernului nr. 151/2008
pentru modificarea și completarea Ordonanței Guvernului
nr. 15/2008 privind creșterile salariale ce se vor acorda în anul
2008 personalului din învățământ, excepție ridicată de Sindicatul
Învățământ Preuniversitar ăDiaconul Coresi” din județul Brașov
în Dosarul nr. 2.468/62/2009 al Tribunalului Brașov — Secția
civilă.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în Dosarele
nr. 3.447D/2009 și nr. 3.448D/2009, având ca obiect o excepție
de neconstituționalitate similară cu cea ridicată în Dosarul
nr. 3.439D/2009.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere identitatea dintre obiectul excepțiilor
de neconstituționalitate ridicate în dosarele sus-menționate, din
oficiu, pune în discuție conexarea Dosarelor nr. 3.447D/2009 și
nr. 3.448D/2009 la Dosarul nr. 3.439D/2009.
Reprezentantul Ministerului Public este de acord cu măsura
conexării.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea Dosarelor nr. 3.447D/2009 și
nr. 3.448D/2009 la Dosarul nr. 3.439D/2009, care este primul
înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care solicită
respingerea ca devenită inadmisibilă a excepției de
neconstituționalitate, întrucât, prin Deciziile nr. 842 din 2 iunie
2009 și nr. 989 din 30 iunie 2009, Curtea a constatat
neconstituționalitatea dispozițiilor legale criticate.
C U R T E A,

având în vedere actele și lucrările dosarelor, constată
următoarele:
Prin Încheierile din 29 aprilie 2009, pronunțate în Dosarele
nr. 2.468/62/2009, nr. 3.026/62/2009 și nr. 2.282/62/2009,
Tribunalul Brașov — Secția civilă a sesizat Curtea
Constituțională cu excepția de neconstituționalitate a
dispozițiilor Ordonanței de urgență a Guvernului
nr. 151/2008 pentru modificarea și completarea Ordonanței
Guvernului nr. 15/2008 privind creșterile salariale ce se vor
acorda în anul 2008 personalului din învățământ, excepție
ridicată de Sindicatul Învățământ Preuniversitar ăDiaconul
Coresi” din județul Brașov în cauze având ca obiect pretenții
bănești.
În motivarea excepției de neconstituționalitate se
apreciază că, prin adoptarea ordonanței de urgență, Guvernul
refuză să aplice o lege adoptată de Parlament, ceea ce încalcă
prevederile constituționale ale art. 1 alin. (3) și (4), precum și ale
art. 61 alin. (1). De asemenea, se arată că Guvernul a adoptat
ordonanța de urgență cu încălcarea exigențelor stabilite de
art. 115 alin. (4) și (6) din Constituție, întrucât nu a indicat situația
extraordinară care a stat la baza emiterii acesteia, nu a motivat
corespunzător urgența acestei reglementări și a afectat
drepturile constituționale ale personalului didactic, și anume
dreptul la un nivel de trai decent și protecția socială a muncii.
În final, se consideră că au fost încălcate și prevederile
art. 102 alin. (1) și (2), precum și ale art. 141 din Constituție,
întrucât Guvernul nu a consultat Consiliul Economic și Social
atunci când a adoptat aceste ordonanțe de urgență.
Tribunalul Brașov — Secția civilă apreciază că excepția
de neconstituționalitate ridicată este întemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.

13

Avocatul Poporului apreciază că excepția de
neconstituționalitate a dispozițiilor art. I pct. 2 și 3 din Ordonanța
de urgență a Guvernului nr. 151/2008 este inadmisibilă, iar
celelalte dispoziții ale ordonanței de urgență menționate sunt
neconstituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctele de vedere ale
Avocatului Poporului, rapoartele întocmite de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
art. 1 alin. (2), ale art. 2, 3, 10 și 29 din Legea nr. 47/1992, să
soluționeze excepția de neconstituționalitate.
Obiectul excepției de neconstituționalitate, astfel cum rezultă
din încheierea de sesizare a Curții Constituționale, îl constituie
dispozițiile Ordonanței de urgență a Guvernului nr. 151/2008
pentru modificarea și completarea Ordonanței Guvernului
nr. 15/2008 privind creșterile salariale ce se vor acorda în anul
2008 personalului din învățământ, publicată în Monitorul Oficial
al României, Partea I, nr. 759 din 11 noiembrie 2008. În realitate,
potrivit înscrisurilor aflate la dosarul cauzei, autorul excepției a
ridicat excepția de neconstituționalitate a dispozițiilor art. 2 și
art. 4 din Ordonanța de urgență a Guvernului nr. 136/2008
privind stabilirea unor măsuri pentru salarizarea personalului din
învățământ în anul 2008, ale art. I pct. 2 și 3 din Ordonanța de
urgență a Guvernului nr. 151/2008 și ale art. 2 și art. 3 din
Ordonanța de urgență a Guvernului nr. 1/2009 privind unele
măsuri în domeniul salarizării personalului din sectorul bugetar,
publicată în Monitorul Oficial al României, Partea I, nr. 60 din
30 ianuarie 2009. Instanța de judecată a respins în mod expres
ca inadmisibilă numai excepția ce privea prevederile Ordonanței
de urgență a Guvernului nr. 136/2008, astfel încât, potrivit
jurisprudenței sale, Curtea urmează să rețină ca obiect al
excepției prevederile art. I pct. 2 și 3 din Ordonanța de urgență
a Guvernului nr. 151/2008 și ale art. 2 și art. 3 din Ordonanța de
urgență a Guvernului nr. 1/2009. Aceste texte legale au
următorul cuprins:
— Art. I pct. 2 și 3 din Ordonanța de urgență a Guvernului
nr. 151/2008: ăOrdonanța Guvernului nr. 15/2008 privind
creșterile salariale ce se vor acorda în anul 2008 personalului
din învățământ, publicată în Monitorul Oficial al României,
Partea I, nr. 82 din 1 februarie 2008, aprobată cu modificări prin
Legea nr. 221/2008, cu modificările ulterioare, se modifică și se
completează după cum urmează: [...]
2. Articolul 1 se modifică și va avea următorul cuprins:
«Art. 1
(1) În cursul anului 2008 salariile de bază ale personalului
didactic din învățământ, stabilite potrivit prevederilor Ordonanței
de urgență a Guvernului nr. 68/2004 privind unele măsuri în
domeniul învățământului, aprobată cu modificări prin Legea
nr. 6/2005, cu modificările ulterioare, se majorează după cum
urmează:
a) pentru funcția de profesor universitar prevăzută în anexa
nr. 1.1, valoarea coeficientului de multiplicare 1,000 este
următoarea:
— 1 ianuarie—31 martie 2008, valoarea coeficientului de
multiplicare 1,000: 230,247 lei;
— 1 aprilie—30 septembrie 2008, valoarea coeficientului de
multiplicare 1,000: 244,061 lei;
— 1 octombrie—31 decembrie 2008, valoarea coeficientului
de multiplicare 1,000: 266,026 lei;
b) coeficienții de multiplicare prevăzuți pentru funcțiile
didactice de predare cu gradul didactic II, definitiv, debutant, cele
cu studii de nivel liceal fără pregătire de specialitate și pentru

14

MONITORUL OFICIAL AL ROMÂNIEI, PARTEA I, Nr. 844/7.XII.2009

funcțiile didactice auxiliare se majorează cu 10% începând cu
data de 1 ianuarie 2008, față de nivelul din 31 decembrie 2007;
c) pentru funcțiile didactice prevăzute în anexele nr. 1.2, 2 și
3, valoarea coeficientului de multiplicare 1,000 este următoarea:
— 1 ianuarie—31 martie 2008, valoarea coeficientului de
multiplicare 1,000: 259,593 lei;
— 1 aprilie—30 septembrie 2008, valoarea coeficientului de
multiplicare 1,000: 275,168 lei;
— 1 octombrie—31 decembrie 2008, valoarea coeficientului
de multiplicare 1,000: 299,933 lei.
(2) Indemnizațiile pentru persoanele care ocupă funcții de
conducere specifice, precum și indemnizațiile pentru
îndeplinirea unor activități specifice învățământului sunt
prevăzute în anexele nr. 4 și 5.»
3. După articolul 1 se introduce un nou articol, articolul 11,
cu următorul cuprins:
«Art. 11
(1) În cursul anului 2009 salariile de bază ale personalului
didactic din învățământ, stabilite potrivit anexelor nr. 1.1, 1.2, 2
și 3, se majorează după cum urmează:
a) pentru perioada 1 ianuarie—28 februarie 2009, coeficienții
de multiplicare și valorile coeficientului de multiplicare 1,000 sunt
prevăzuți pentru toate funcțiile didactice și didactice auxiliare în
anexele nr. 1.1a, 1.2a, 2a și 3a;
b) pentru perioada 1 martie—31 august 2009 se va acorda
o treime din creșterea salariilor de bază obținute prin aplicarea
coeficienților de multiplicare și a valorilor coeficientului de
multiplicare 1,000 prevăzuți pentru toate funcțiile didactice și
didactice auxiliare în anexele nr. 1.1b, 1.2b, 2b și 3b;
c) pentru perioada 1 septembrie—31 decembrie 2009,
coeficienții de multiplicare și valorile coeficientului de multiplicare
1,000 sunt prevăzuți pentru toate funcțiile didactice și didactice
auxiliare în anexele nr. 1.1b, 1.2b, 2b și 3b.
(2) Indemnizațiile pentru persoanele care ocupă funcții de
conducere specifice, precum și indemnizațiile pentru
îndeplinirea unor activități specifice învățământului pentru anul
2009 sunt cele prevăzute în anexele nr. 4 și 5».
— Art. 2 din Ordonanța de urgență a Guvernului nr. 1/2009:
ă1. La articolul 11 alineatul (1), literele a) și b) din Ordonanța
Guvernului nr. 15/2008 privind creșterile salariale ce se vor
acorda în anul 2008 și în anul 2009 personalului din învățământ,
publicată în Monitorul Oficial al României, Partea I, nr. 82 din
30 ianuarie 2008, aprobată cu modificări prin Legea nr.
221/2008, cu modificările și completările ulterioare, se modifică
și vor avea următorul cuprins:
«a) pentru perioada 1 ianuarie—31 martie 2009, coeficienții
de multiplicare și valorile coeficientului de multiplicare 1,000 sunt

prevăzuți pentru toate funcțiile didactice și didactice auxiliare în
anexele nr. 1.1a, 1.2a, 2a și 3a;
b) pentru perioada 1 aprilie—31 august 2009 se va acorda o
treime din creșterea salariilor de bază obținute prin aplicarea
coeficienților de multiplicare și a valorilor coeficientului de
multiplicare 1,000 prevăzuți pentru toate funcțiile didactice și
didactice auxiliare în anexele nr. 1.1b, 1.2b, 2b și 3b;»”
— Art. 3: ăValorile coeficientului de multiplicare 1,000
prevăzute în anexele nr. 1.1a, 1.2a, 2a, 3a, 1.1b, 1.2b, 2b și 3b
la Ordonanța Guvernului nr. 15/2008, aprobată cu modificări prin
Legea nr. 221/2008, cu modificările și completările ulterioare, se
aplică corespunzător perioadelor stabilite la art. 2 din prezenta
ordonanță de urgență”.
Autorii excepției susțin că dispozițiile legale criticate încalcă
prevederile constituționale ale art. 1 alin. (3) privind caracterul de
stat de drept, ale art. 1 alin. (4) privind principiul separației și
echilibrului puterilor în stat, ale art. 41 alin. (2) privind dreptul
salariaților la măsuri de protecție socială, ale art. 47 privind
nivelul de trai, ale art. 61 alin. (1) privind rolul Parlamentului, ale
art. 102 alin. (1) și (2) privind rolul Guvernului, ale art. 115
alin. (4) și (6) privind condițiile de adoptare ale ordonanțelor de
urgență, precum și ale art. 141 privind Consiliul Economic și
Social.
Analizând excepția de neconstituționalitate ridicată, Curtea
constată următoarele:
I. Prevederile art. I pct. 2 și 3 ale Ordonanței de urgență a
Guvernului nr. 151/2008 au fost declarate neconstituționale prin
Decizia Curții Constituționale nr. 842 din 2 iunie 2009, publicată
în Monitorul Oficial al României, Partea I, nr. 464 din 6 iulie 2009.
În lipsa unei intervenții legislative a Guvernului sau
Parlamentului în termenul de 45 de zile cât timp reglementarea
legală în cauză a fost suspendată de drept, aceasta și-a încetat
efectele în temeiul art. 147 alin. (1) din Constituție. În aceste
condiții, în baza art. 29 alin. (1) și (3) din Legea nr. 47/1992,
excepția de neconstituționalitate ridicată urmează să fie
respinsă ca devenită inadmisibilă.
II. Prevederile art. 2 și art. 3 din Ordonanța de urgență a
Guvernului nr. 1/2009 au fost declarate neconstituționale prin
Decizia Curții Constituționale nr. 989 din 30 iunie 2009, publicată
în Monitorul Oficial al României, Partea I, nr. 531 din 31 iulie
2009. În lipsa unei intervenții legislative a Guvernului sau
Parlamentului în termenul de 45 de zile cât reglementarea legală
în cauză a fost suspendată de drept, aceasta și-a încetat
efectele în temeiul art. 147 alin. (1) din Constituție. În aceste
condiții, în baza art. 29 alin. (1) și (3) din Legea nr. 47/1992,
excepția de neconstituționalitate ridicată urmează să fie
respinsă ca devenită inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca devenită inadmisibilă excepția de neconstituționalitate a dispozițiilor art. I pct. 2 și 3 din Ordonanța de urgență
a Guvernului nr. 151/2008 pentru modificarea și completarea Ordonanței Guvernului nr. 15/2008 privind creșterile salariale ce se
vor acorda în anul 2008 personalului din învățământ și a celor ale art. 2 și art. 3 din Ordonanța de urgență a Guvernului nr. 1/2009
privind unele măsuri în domeniul salarizării personalului din sectorul bugetar, excepție ridicată de Sindicatul Învățământ
Preuniversitar ăDiaconul Coresi” în Dosarele nr. 2.468/62/2009, nr. 3.026/62/2009 și nr. 2.282/62/2009 ale Tribunalului Brașov —
Secția civilă.
Definitivă și general obligatorie.
Pronunțată în ședința publică din data de 27 octombrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Benke Károly

MONITORUL OFICIAL AL ROMÂNIEI, PARTEA I, Nr. 844/7.XII.2009

15

CURTEA CONSTITUȚIONALĂ

D E C I Z I A Nr. 1.396
din 29 octombrie 2009

referitoare la excepția de neconstituționalitate a dispozițiilor art. I punctul 1 din Legea nr. 68/2008
pentru aprobarea Ordonanței de urgență a Guvernului nr. 153/2007
privind modificarea Legii nr. 265/2007 pentru modificarea și completarea Legii nr. 38/2003
privind transportul în regim de taxi și în regim de închiriere
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Antonia Constantin
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. I punctul 1 din Legea nr. 68/2008 pentru
aprobarea Ordonanței de urgență a Guvernului nr. 153/2007
privind modificarea Legii nr. 265/2007 pentru modificarea și
completarea Legii nr. 38/2003 privind transportul în regim de taxi
și în regim de închiriere, excepție ridicată de Municipiul TârguMureș în Dosarul nr. 2.754/102/2008 al Tribunalului Mureș —
Secția contencios administrativ și fiscal.
Dezbaterile au avut loc în ședința publică din data de
22 octombrie 2009 și au fost consemnate în încheierea de la
acel termen, când, având nevoie de timp pentru a delibera,
Curtea a amânat pronunțarea pentru data de 29 octombrie
2009.
C U R T E A,

având în vedere actele și lucrările dosarului, reține următoarele:
Prin Încheierea din 22 aprilie 2009, pronunțată în Dosarul
nr. 2.754/102/2008, Tribunalul Mureș — Secția contencios
administrativ și fiscal a sesizat Curtea Constituțională cu
excepția de neconstituționalitate a dispozițiilor art. I
punctul 1 din Legea nr. 68/2008 pentru aprobarea
Ordonanței de urgență a Guvernului nr. 153/2007 privind
modificarea Legii nr. 265/2007 pentru modificarea și
completarea Legii nr. 38/2003 privind transportul în regim
de taxi și în regim de închiriere.
Excepția a fost ridicată de Municipiul Târgu-Mureș într-o
cauză având ca obiect soluționarea unei acțiuni în contencios
administrativ.
În motivarea excepției de neconstituționalitate se susține
că prevederile de lege criticate încalcă dispozițiile art. 120
alin. (1) din Constituție și ale Cartei Europene a Autonomiei
Locale, care consacră principiile descentralizării și autonomiei
locale, deoarece au eliminat textul cuprins la art. 14 alin. (4) teza
a doua din Legea nr. 38/2003, care reglementa competența
autorităților publice locale de a stabili ăun număr maxim de
autorizații taxi necesare peste raportul de 4 la 1.000 locuitori ai
localității de autorizare, în baza unui studiu efectuat de către
autoritatea locală.” Astfel, se putea stabili numărul necesar de
autorizații pe raza teritorială a unității administrativ-teritoriale în
funcție de nevoile comunității locale, în consonanță cu alin. (1)
al aceluiași alineat, potrivit căruia dimensionarea activității de
transport public local de persoane, în regim de taxi, se stabilește

în raport cu gradul de satisfacere a transportului public local de
persoane.
Tribunalul Mureș și-a exprimat opinia că dispozițiile ce
constituie obiectul excepției sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile art. I punctul 1
din Legea nr. 68/2008 pentru aprobarea Ordonanței de urgență
a Guvernului nr. 153/2007 privind modificarea Legii nr. 265/2007
pentru modificarea și completarea Legii nr. 38/2003 privind
transportul în regim de taxi și în regim de închiriere sunt
constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere Avocatului
Poporului, raportul întocmit de judecătorul-raportor, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. I punctul 1 din Legea nr. 68/2008 pentru
aprobarea Ordonanței de urgență a Guvernului nr. 153/2007
privind modificarea Legii nr. 265/2007 pentru modificarea și
completarea Legii nr. 38/2003 privind transportul în regim de taxi
și în regim de închiriere, publicată în Monitorul Oficial al
României, Partea I, nr. 236 din 27 martie 2008, având următorul
cuprins:
— Art. I. — ăSe aprobă Ordonanța de urgență a Guvernului
nr. 153 din 19 decembrie 2007 privind modificarea Legii
nr. 265/2007 pentru modificarea și completarea Legii
nr. 38/2003 privind transportul în regim de taxi și în regim de
închiriere, publicată în Monitorul Oficial al Românei, Partea I,
nr. 883 din 21 decembrie 2007, cu următoarele modificări și
completări:
1. La articolul unic, înaintea punctului 1 se introduce un
nou punct, punctul 11, cu următorul cuprins:
«11. La articolul I punctul 16, alineatul (4) al articolului 14 se
modifică și va avea următorul cuprins:
(4) Numărul maxim de autorizații taxi stabilit a se atribui în
conformitate cu prevederile alin. (2) și/sau (3) va fi de maximum
4 la 1.000 de locuitori ai localității de autorizare.»”.
Dispozițiile încălcate sunt cele ale art. 120 din Legea
fundamentală referitoare la principiul descentralizării și
autonomiei autorităților publice locale, precum și cele ale Cartei
Europene a Autonomiei Locale adoptată la Strasbourg la

16

MONITORUL OFICIAL AL ROMÂNIEI, PARTEA I, Nr. 844/7.XII.2009

15 octombrie 1985, ratificată de România prin Legea
nr. 199/1997, publicată în Monitorul Oficial al României, Partea
I, nr. 331 din 26 noiembrie 1997.
În esență, autorul excepției susține că dispozițiile criticate,
prevăzând, în mod imperativ, că numărul maxim de autorizații
taxi este de 4 la 1.000 de locuitori, încalcă principiile
descentralizării și autonomiei locale.
Examinând excepția de neconstituționalitate astfel cum a fost
formulată, Curtea constată că art. I punctul 1 din Legea
nr. 68/2008 pentru aprobarea Ordonanței de urgență a
Guvernului nr. 153/2007 privind modificarea Legii nr. 265/2007
pentru modificarea și completarea Legii nr. 38/2003 privind

transportul în regim de taxi și în regim de închiriere este criticat
din perspectiva unei omisiuni de reglementare, respectiv pentru
faptul că, potrivit acestui text legal, nu mai există posibilitatea
pentru autoritățile administrațiilor publice locale de a mai elibera
autorizații, cu acordul asociațiilor profesionale reprezentative,
peste numărul maxim stabilit pe baza raportului de 4 la 1.000
de locuitori.
Asemenea critici nu intră în competența Curții
Constituționale, care, potrivit art. 2 alin. (3) din Legea
nr. 47/1992, ăse pronunță numai asupra constituționalității
actelor cu privire la care a fost sesizată, fără a putea modifica
sau completa prevederile supuse controlului”.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. I punctul 1 din Legea nr. 68/2008 pentru
aprobarea Ordonanței de urgență a Guvernului nr. 153/2007 privind modificarea Legii nr. 265/2007 pentru modificarea și
completarea Legii nr. 38/2003 privind transportul în regim de taxi și în regim de închiriere, excepție ridicată de Municipiul
Târgu-Mureș în Dosarul nr. 2.754/102/2008 al Tribunalului Mureș – Secția contencios administrativ și fiscal.
Definitivă și general obligatorie.
Pronunțată în ședința publică din data de 29 octombrie 2009.
PREȘEDINTE,

NICOLAE COCHINESCU
Magistrat-asistent,
Fabian Niculae

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 844/7.XII.2009 conține 16 pagini.

Prețul: 3,20 lei

&JUYDGY|435667]
ISSN 1453—4495

