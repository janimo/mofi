Anul 177 (XXI) — Nr. 749

PARTEA I

LEGI, DECRETE, HOTĂRÂRI ȘI ALTE ACTE

Miercuri, 4 noiembrie 2009

SUMAR

Pagina
DECIZII ALE CURȚII CONSTITUȚIONALE
Decizia nr. 1.157 din 17 septembrie 2009 referitoare la
excepția de neconstituționalitate a prevederilor art. 1
lit. c) din Ordonanța Guvernului nr. 105/1999 privind
acordarea unor drepturi persoanelor persecutate de
către regimurile instaurate în România cu începere de
la 6 septembrie 1940 până la 6 martie 1945 din motive
etnice..........................................................................
Decizia nr. 1.158 din 17 septembrie 2009 referitoare la
excepția de neconstituționalitate a dispozițiilor art. 15
alin. (2) și (4) din Legea nr. 38/2003 privind transportul
în regim de taxi și în regim de închiriere ....................
Decizia nr. 1.194 din 24 septembrie 2009 referitoare la
excepția de neconstituționalitate a prevederilor art. 2
lit. a), art. 6, art. 7, art. 8, art. 10 și art. 11 din Ordonanța
de urgență a Guvernului nr. 24/2008 privind accesul la
propriul dosar și deconspirarea Securității ................
Decizia nr. 1.222 din 29 septembrie 2009 referitoare la
excepția de neconstituționalitate a prevederilor art. 2
alin. (3) din Legea nr. 290/2003 privind acordarea de
despăgubiri sau compensații cetățenilor români pentru
bunurile proprietate a acestora, sechestrate, reținute
sau rămase în Basarabia, Bucovina de Nord și Ținutul

Pagina
Herța, ca urmare a stării de război și a aplicării
Tratatului de Pace între România și Puterile Aliate și
Asociate, semnat la Paris la 10 februarie 1947..........

2–3

4–5

5–8

8–10

Decizia nr. 1.223 din 29 septembrie 2009 referitoare la
excepția de neconstituționalitate a prevederilor art. 97
alin. (5) din Ordonanța de urgență a Guvernului
nr. 194/2002 privind regimul străinilor în România ....

10–12

Decizia nr. 1.241 din 6 octombrie 2009 referitoare la excepția
de neconstituționalitate a prevederilor titlului VII al Legii
nr. 247/2005 privind reforma în domeniile proprietății
și justiției, precum și unele măsuri adiacente și a
prevederilor Legii nr. 10/2001 privind regimul juridic al
unor imobile preluate în mod abuziv în perioada
6 martie 1945—22 decembrie 1989 ..........................

12–13

Decizia nr. 1.246 din 6 octombrie 2009 referitoare la excepția
de neconstituționalitate a prevederilor art. 1, art. 7
alin. (1), art. 45 alin. (2) din Legea nr. 10/2001 privind
regimul juridic al unor imobile preluate în mod abuziv
în perioada 6 martie 1945—22 decembrie 1989 și
art. 1081 și art. 1083 din Codul de procedură civilă......

14–16

2

MONITORUL OFICIAL AL ROMÂNIEI, PARTEA I, Nr. 749/4.XI.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.157
din 17 septembrie 2009

referitoare la excepția de neconstituționalitate a prevederilor art. 1 lit. c) din Ordonanța Guvernului
nr. 105/1999 privind acordarea unor drepturi persoanelor persecutate de către regimurile instaurate
în România cu începere de la 6 septembrie 1940 până la 6 martie 1945 din motive etnice
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Simona Ricu
— procuror
Valentina Bărbățeanu
— magistrat-asistent
Pe rol se află soluționarea excepției de neconstituționalitate
a prevederilor ăart. 1 lit. c) din Legea nr. 189/2000 privind
aprobarea Ordonanței Guvernului nr. 105/1999 pentru
modificarea și completarea Decretului-lege nr. 118/1990 privind
acordarea unor drepturi persoanelor persecutate din motive
politice de dictatura instaurată cu începere de la 6 martie 1945,
precum și celor deportate în străinătate ori constituite în
prizonieri, republicat, cu modificările ulterioare”, excepție ridicată
din oficiu de Curtea de Apel București — Secția a VIII-a
contencios administrativ și fiscal în Dosarul său
nr. 5.363/2/2008. Excepția de neconstituționalitate face obiectul
Dosarului nr. 771D/2009 al Curții Constituționale.
La apelul nominal se prezintă partea Gheorghe Ittu,
constatându-se lipsa părții Casa de Pensii a Municipiului
București, față de care procedura de citare a fost legal
îndeplinită.
Curtea dispune a se face apelul și în dosarele nr. 773D/2009,
nr. 774D/2009, nr. 775D/2009, nr. 776D/2009, nr. 777D/2009 și
nr. 778D/2009, având ca obiect aceeași excepție de
neconstituționalitate, ridicată din oficiu de aceeași instanță în
dosarele nr. 3.229/2/2008, nr. 2.930/2/2008, nr. 21.054/3/2008,
nr. 1.905/2/2008, nr. 2.153/2/2008 și nr. 2.152/2/2008.
La apelul nominal răspunde, pentru Rodica Fidel, parte în
Dosarul nr. 774D/2009, domnul Gelu Grigoraș, în calitate de
mandatar. Se constată lipsa celorlalte părți, față de care
procedura de citare a fost legal îndeplinită.
Curtea, observând identitatea de obiect a acestor dosare,
pune în discuție, din oficiu, conexarea acestora.
Partea prezentă și reprezentantul Ministerului Public sunt de
acord cu conexarea.
Curtea, în temeiul art. 14 și al art. 53 alin. (5) din Legea
nr. 47/1992 privind organizarea și funcționarea Curții
Constituționale, raportate la art. 164 din Codul de procedură
civilă, dispune conexarea dosarelor nr. 773D/2009,
nr. 774D/2009, nr. 775D/2009, nr. 776D/2009, nr. 777D/2009 și
nr. 778D/2009 la Dosarul nr. 771D/2009, care a fost primul
înregistrat.
Cauza fiind în stare de judecată, președintele acordă
cuvântul domnului Gheorghe Ittu, care solicită admiterea
excepției, astfel cum a fost motivată de Curtea de Apel București —
Secția a VIII-a contencios administrativ și fiscal. Mandatarul
părții Rodica Fidel depune concluzii scrise prin care, de
asemenea, solicită admiterea excepției de neconstituționalitate.

Reprezentantul Ministerului Public pune concluzii de
respingere a excepției de neconstituționalitate. Consideră că
textul de lege criticat nu contravine principiului constituțional al
egalității, întrucât noțiunea de persoană strămutată se referă
inclusiv la persoanele concepute ulterior strămutării, textul de
lege criticat nefăcând niciun fel de distincție în acest sens.
C U R T E A,

având în vedere actele și lucrările dosarelor, constată
următoarele:
Prin încheierile pronunțate în dosarele nr. 5.363/2/2008,
nr. 3.229/2/2008, nr. 2.930/2/2008, nr. 21.054/3/2008,
nr. 1.905/2/2008, nr. 2.153/2/2008 și nr. 2.152/2/2008 ale Curții
de Apel București — Secția a VIII-a contencios administrativ
și fiscal, Curtea Constituțională a fost sesizată cu
soluționarea excepției de neconstituționalitate a
prevederilor ăart. 1 lit. c) din Legea nr. 189/2000 privind
aprobarea Ordonanței Guvernului nr. 105/1999 pentru
modificarea și completarea Decretului-lege nr. 118/1990 privind
acordarea unor drepturi persoanelor persecutate din motive
politice de dictatura instaurată cu începere de la 6 martie 1945,
precum și celor deportate în străinătate ori constituite în
prizonieri, republicat, cu modificările ulterioare”. Excepțiile au
fost ridicate de instanță, din oficiu, în cadrul unor acțiuni în
contencios administrativ.
În motivarea excepțiilor de neconstituționalitate având
un conținut identic, Curtea de Apel București — Secția a VIII-a
contencios administrativ și fiscal susține că textul de lege este
neconstituțional în măsura în care prin sintagma ăpersoană
strămutată în altă localitate decât cea de domiciliu” se
desemnează doar persoanele concepute înainte de data
începerii strămutării, iar nu și cele concepute și născute în
perioada strămutării, prin raportare la prevederile art. 16 alin. (1)
din Constituție. Prevederile legale criticate disting în mod
nejustificat, fără a exista o bază obiectivă, între persoanele
concepute înainte de data strămutării, pe de o parte, și cele
concepute și născute în perioada strămutării, pe de altă parte,
în condițiile în care consecințele strămutării au fost suportate în
egală măsură de ambele categorii de persoane, iar actul
normativ acordă măsuri reparatorii în funcție de durata efectivă
a strămutării. Prin textul de lege criticat se creează discriminări
între persoane care se găsesc în aceeași situație, întrucât, din
punct de vedere practic, nu poate exista nicio diferență între ăo
persoană care a fost concepută imediat anterior mutării sau
schimbării forțate de domiciliu și alta care a fost concepută
imediat ulterior acestor evenimente, în condițiile în care ambele
persoane s-au născut după mutare sau schimbarea forțată a
domiciliului”.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile art. 1 lit. c) din
Legea nr. 189/2000, cu modificările și completările ulterioare,
sunt constituționale.

MONITORUL OFICIAL AL ROMÂNIEI, PARTEA I, Nr. 749/4.XI.2009
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând actele de sesizare, punctele de vedere ale
Avocatului Poporului, rapoartele întocmite de judecătorulraportor, susținerile părții prezente, notele scrise ale părții
reprezentate și concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie,
potrivit încheierii de sesizare, dispozițiile art. 1 lit. c) din Legea
nr. 189/2000. În realitate, prin Legea nr. 189/2000 a fost
aprobată, cu modificări și completări, Ordonanța Guvernului
nr. 105/1999 pentru modificarea și completarea Decretului-lege
nr. 118/1990 privind acordarea unor drepturi persoanelor
persecutate din motive politice de dictatura instaurată cu
începere de la 6 martie 1945, precum și celor deportate în
străinătate ori constituite în prizonieri, republicat, cu modificările
ulterioare. Potrivit Legii nr. 189/2000, publicată în Monitorul
Oficial al României, Partea I, nr. 553 din 8 martie 2000, titlul
Ordonanței Guvernului nr. 105/1999 a fost modificat, având
următorul cuprins: ăOrdonanță privind acordarea unor drepturi
persoanelor persecutate de către regimurile instaurate în
România cu începere de la 6 septembrie 1940 până la 6 martie
1945 din motive etnice”, iar articolul unic a devenit art. 1, după
care au fost introduse art. 2—11.
Ca atare, Curtea urmează să rețină ca obiect al excepției de
neconstituționalitate dispozițiile art. 1 lit. c) din Ordonanța
Guvernului nr. 105/1999, astfel cum acestea au fost modificate
prin art. I din Legea nr. 586/2002 pentru modificarea art. 1 lit. c)
din Ordonanța Guvernului nr. 105/1999 privind acordarea unor
drepturi persoanelor persecutate de către regimurile instaurate
în România cu începere de la 6 septembrie 1940 până la
6 martie 1945 din motive etnice, publicată în Monitorul Oficial al
României, Partea I, nr. 808 din 7 noiembrie 2002.
Textul criticat are următorul cuprins:
— Art. 1 lit. c) — ăBeneficiază de prevederile prezentei
ordonanțe persoana, cetățean român, care în perioada

3

regimurilor instaurate cu începere de la 6 septembrie 1940 până
la 6 martie 1945 a avut de suferit persecuții din motive etnice,
după cum urmează: (...)
c) a fost refugiată, expulzată sau strămutată în altă localitate.”
În opinia Curții de Apel București — Secția a VIII-a
contencios administrativ și fiscal, textul criticat este
neconstituțional prin raportare la prevederile art. 16 alin. (1) din
Constituție, referitoare la principiul egalității cetățenilor în fața
legii și a autorităților publice.
Examinând excepția de neconstituționalitate, Curtea observă
că motivarea acesteia rezidă, în esență, în pretinsa discriminare
pe care textul de lege criticat o instituie între persoane care se
găsesc într-o situație identică, fiind născute după ce părinții lor
au fost mutați sau forțați să își schimbe domiciliul, diferențierea
fiind generată de momentul conceperii acestor persoane,
imediat anterior sau imediat ulterior strămutării.
Curtea constată că prevederile art. 1 lit. c) din Ordonanța
Guvernului nr. 105/1999 au o formulare generică, aplicabilitatea
concretă la fiecare speță individualizată fiind atributul exclusiv
al instanțelor de judecată învestite cu soluționarea litigiilor
izvorâte din modalitatea de aplicare a acestui text de lege.
Judecătorul este liber să aprecieze, în funcție de circumstanțele
concrete ale cauzei, dacă persoanele, care contestă deciziile
direcțiilor teritoriale de pensii de respingere a cererilor de
recunoaștere a calității de persoane strămutate și implicit de
obținere a drepturilor cuvenite se află într-adevăr în situația
avută în vedere de textul de lege criticat. În cadrul procesului de
deliberare, ținând seama de caracterul reparator al Ordonanței
Guvernului nr. 105/1999, judecătorul are deplina libertate de a
aprecia în mod just situația de fapt și eventual dacă este cazul,
de a corecta interpretarea restrictivă pe care direcțiile teritoriale
de pensii o acordă, în practică, prevederilor de lege ce formează
obiectul excepției de neconstituționalitate. Întrucât critica
formulată se axează pe o chestiune legată de aplicarea legii,
instanța de contencios constituțional nu are competența de a se
pronunța sub acest aspect, căci altfel ar încălca atât principiul
separației puterilor în stat, cât și principiul independenței
judecătorilor. Așa fiind, Curtea urmează să respingă ca
inadmisibilă excepția de neconstituționalitate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 1 lit. c) din Ordonanța Guvernului
nr. 105/1999 privind acordarea unor drepturi persoanelor persecutate de către regimurile instaurate în România cu începere de la
6 septembrie 1940 până la 6 martie 1945 din motive etnice, ridicată din oficiu de Curtea de Apel București — Secția a VIII-a
contencios administrativ și fiscal în dosarele sale nr. 5.363/2/2008, nr. 3.229/2/2008, nr. 2.930/2/2008, nr. 21.054/3/2008,
nr. 1.905/2/2008, nr. 2.153/2/2008 și nr. 2.152/2/2008.
Definitivă și general obligatorie.
Pronunțată în ședința publică din data de 17 septembrie 2009.

PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

4

MONITORUL OFICIAL AL ROMÂNIEI, PARTEA I, Nr. 749/4.XI.2009
CURTEA CONSTITUȚIONALĂ

D E C I Z I A Nr. 1.158
din 17 septembrie 2009

referitoare la excepția de neconstituționalitate a dispozițiilor art. 15 alin. (2) și (4)
din Legea nr. 38/2003 privind transportul în regim de taxi și în regim de închiriere
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Simona Ricu
— procuror
Marieta Safta
— magistrat-asistent-șef
Pe rol se află soluționarea excepției de neconstituționalitate
a dispozițiilor ăart. 15 alin. (2) și (4) din Legea nr. 265/2007”
pentru modificarea și completarea Legii nr. 38/2003 privind
transportul în regim de taxi și în regim de închiriere, excepție
ridicată de Asociația ăUniunea Națională a Conducătorilor Auto
Liber Profesioniști” în Dosarul nr. 27.203/3/CA/2008 al
Tribunalului București — Secția a IX-a contencios administrativ
și fiscal.
La apelul nominal răspunde pentru autorul excepției
apărătorul ales, cu delegație la dosar.
Lipsește cealaltă parte, față de care procedura de citare este
legal îndeplinită.
Cauza se află în stare de judecată.
Având cuvântul, partea prezentă, prin avocat, solicită
admiterea excepției, prezentând pe larg considerentele expuse
în fața instanței de judecată. În susținerea excepției depune la
dosar concluzii scrise, intitulate ărăspuns la punctul de vedere al
Avocatului Poporului”, în care mai invocă încălcarea, prin textul
de lege criticat, a dispozițiilor art. 53 din Legea fundamentală,
precum și a ăart. 49—55 din Tratatul CE”.
Reprezentantul Ministerului Public pune concluzii de
respingere a excepției de neconstituționalitate, întrucât textul de
lege criticat nu încalcă dispozițiile constituționale invocate. Arată
că activitatea de dispecerat este aducătoare de profit, astfel
încât ar fi nelegală desfășurarea acesteia de către asociații, care
sunt persoane juridice nonprofit.
C U R T E A,

având în vedere actele și lucrările dosarului, reține următoarele:
Prin Încheierea din 7 noiembrie 2008, pronunțată în Dosarul
nr. 27.203/3/CA/2008, Tribunalul București — Secția a IX-a
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor ăart. 15 alin. (2) și (4) din Legea nr. 265/2007”
pentru modificarea și completarea Legii nr. 38/2003 privind
transportul în regim de taxi și în regim de închiriere, excepție
ridicată de Asociația ăUniunea Națională a Conducătorilor Auto
Liber Profesioniști” într-o cauză având ca obiect obligarea
pârâtei Primăria Municipiului București la preschimbarea licenței
de dispecerat taxi cu documentul similar de tip nou.
În motivarea excepției de neconstituționalitate se susține,
în esență, că prin dispozițiile legale criticate sunt încălcate
prevederile constituționale ale art. 9, întrucât acestea exclud din
sfera persoanelor juridice asociațiile și fundațiile. Astfel, din
enumerarea documentelor necesare pentru obținerea
autorizației de dispecerat taxi rezultă în mod clar că numai
societățile comerciale pot obține această autorizație, întrucât se
prevede că este necesară o copie de pe certificatul de

înmatriculare emis de registrul comerțului. Or, numai societățile
comerciale pot obține asemenea certificate de înmatriculare.
Pentru aceleași motive se încalcă și dispozițiile art. 1 alin. (2)
din Ordonanța Guvernului nr. 26/2000, potrivit cărora asociațiile
și fundațiile sunt persoane juridice de drept privat fără scop
patrimonial, care pot desfășura orice alte activități prevăzute în
statut. Se mai arată și faptul că obligarea prestării activității de
dispecerat taxi numai pe baze contractuale contravine
dispozițiilor statutare și, prin urmare, art. 9 din Constituție.
Tribunalul București — Secția a IX-a contencios
administrativ și fiscal apreciază că excepția de
neconstituționalitate este întemeiată în măsura în care, prin
art. 15 alin. (2) din Legea nr. 38/2003, astfel cum a fost
modificat, legiuitorul a înțeles să excludă de la desfășurarea
activității de dispecerat taxi asociațiile și fundațiile, având în
vedere că prin art. 9 din Constituție se recunoaște dreptul
asociațiilor profesionale de a se constitui și de a desfășura
activitate potrivit statutelor lor.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Avocatul Poporului consideră că prevederile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile autorului excepției, concluziile procurorului,
dispozițiile legale criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), al art. 2, 3, 10 și 29 din Legea nr. 47/1992, să
soluționeze excepția de neconstituționalitate.
Obiectul excepției, astfel cum rezultă din încheierea de
sesizare, îl constituie ăart. 15 alin. (2) și (4) din Legea
nr. 265/2007” pentru modificarea și completarea Legii nr. 38/2003
privind transportul în regim de taxi și în regim de închiriere. Din
examinarea excepției se constată însă că obiectul acesteia îl
constituie dispozițiile art. 15 alin. (2) și (4) din Legea nr. 38/2003
privind transportul în regim de taxi și în regim de închiriere,
publicată în Monitorul Oficial al României, Partea I, nr. 45 din
28 ianuarie 2003, modificate prin art. I pct. 18 din Legea
nr. 265/2007, publicată în Monitorul Oficial al României, Partea I,
nr. 527 din 3 august 2007, astfel încât cu privire la acestea
Curtea se va pronunța în prezenta cauză.
Prevederile legale criticate au următorul cuprins: ă(2) Autorizația
de dispecerat taxi se poate obține pe baza depunerii următoarei
documentații:
a) copie de pe certificatul de înmatriculare emis de registrul
comerțului;
b) declarație pe propria răspundere a persoanei desemnate
să administreze, conform căreia dispeceratul deține baza

MONITORUL OFICIAL AL ROMÂNIEI, PARTEA I, Nr. 749/4.XI.2009
tehnică necesară, stația de emisie-recepție, frecvența radio
protejată, personalul autorizat și spațiile necesare;
c) copie de pe certificatul de operator radiotelefonist al
angajaților dispeceratului taxi, eliberat de autoritatea în domeniul
comunicațiilor;
d) copie de pe licența de utilizare a frecvențelor
radioelectrice, eliberată de autoritatea în domeniu. [...]
(4) Activitatea de dispecerat se desfășoară pe baze
contractuale numai pentru transportatorii autorizați care
desfășoară servicii de transport în regim de taxi, în aceeași
localitate de autorizare.”
Se susține că aceste dispoziții legale încalcă prevederile
art. 9 din Constituție, potrivit cărora ăSindicatele, patronatele și
asociațiile profesionale se constituie și își desfășoară activitatea
potrivit statutelor lor, în condițiile legii. Ele contribuie la apărarea
drepturilor și la promovarea intereselor profesionale, economice
și sociale ale membrilor lor”.
Examinând excepția de neconstituționalitate astfel cum a fost
formulată, Curtea constată următoarele:
Dispozițiile legale criticate, care stabilesc documentația pe
baza căreia se poate obține autorizația de dispecerat taxi,
precum și obligația desfășurării activității de dispecerat pe baze
contractuale, reprezintă opțiunea legiuitorului cu privire la cadrul
legal de realizare a acestei activități. Nu se interzice astfel
constituirea asociațiilor profesionale și nici desfășurarea
activității, care trebuie să se realizeze, potrivit art. 9 din
Constituție, ăîn condițiile legii”.

5

De altfel, și dispozițiile alin. (1) al art. 15 din Legea
nr. 38/2003 prevăd că activitatea de dispecerat taxi poate fi
executată de către orice persoană juridică ăautorizată de
autoritatea de autorizare, în condițiile prezentei legi”, astfel încât
nu poate fi primită interpretarea autorului excepției în sensul că
prin alin. (2) al aceluiași text, care stabilește condițiile legale
pentru autorizare, ăsunt excluse asociațiile și fundațiile din sfera
persoanelor juridice”.
În plus, potrivit art. 1 alin. (2) din Ordonanța Guvernului
nr. 26/2000 cu privire la asociații și fundații, ăAsociațiile și
fundațiile [...] sunt persoane juridice de drept privat fără scop
patrimonial”. Prin urmare, desfășurarea activității asociației,
potrivit statutului său, trebuie să fie circumscrisă acestui scop,
adică realizării unui interes general, comunitar sau, după caz, a
unui interes personal nepatrimonial.
În ceea ce privește invocarea unor noi temeiuri de
neconstituționalitate a dispozițiilor legale criticate, direct în fața
Curții, cu ocazia dezbaterilor în ședință publică, Curtea constată
că nu a fost legal sesizată. Aceasta întrucât, atât potrivit
dispozițiilor imperative ale art. 10 alin. (2) și art. 29 alin. (1)—(4)
din Legea nr. 47/1992 privind organizarea și funcționarea Curții
Constituționale, cât și celor ale art. 146 lit. d) din Constituție,
motivarea excepției, prin indicarea textelor constituționale
încălcate, trebuind să fie făcută chiar prin actul de sesizare a
Curții, așadar în momentul ridicării excepției de
neconstituționalitate în fața instanței de judecată.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 alin. (1) și (6) din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 15 alin. (2) și (4) din Legea nr. 38/2003 privind transportul în
regim de taxi și în regim de închiriere, excepție ridicată de Asociația ăUniunea Națională a Conducătorilor Auto Liber Profesioniști”
în Dosarul nr. 27.203/3/CA/2008 al Tribunalului București — Secția a IX-a contencios administrativ și fiscal.
Definitivă și general obligatorie.
Pronunțată în ședința publică din data de 17 septembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Marieta Safta

CURTEA CONSTITUȚIONALĂ

D E C I Z I A Nr. 1.194
din 24 septembrie 2009

referitoare la excepția de neconstituționalitate a prevederilor art. 2 lit. a), art. 6, art. 7, art. 8, art. 10
și art. 11 din Ordonanța de urgență a Guvernului nr. 24/2008 privind accesul la propriul dosar
și deconspirarea Securității
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Augustin Zegrean
Carmen-Cătălina Gliga
Valentina Bărbățeanu

— președinte
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 2 lit. a) și art. 11 alin. (1) din Ordonanța de
urgență a Guvernului nr. 24/2008 privind accesul la propriul
dosar și deconspirarea Securității, excepție ridicată de Nicolae
Popescu în Dosarul nr. 23.576/3/2008 al Curții de Apel București —
Secția a VIII-a contencios administrativ și fiscal și care face
obiectul Dosarului nr. 850D/2009 al Curții Constituționale.
La apelul nominal răspunde domnul Mihai Alexandru
Ionescu, consilierul juridic al părții Consiliul Național pentru

6

MONITORUL OFICIAL AL ROMÂNIEI, PARTEA I, Nr. 749/4.XI.2009

Studierea Arhivelor Securității, lipsind autorul excepției, față de
care procedura de citare a fost legal îndeplinită.
Curtea dispune a se face apelul și în Dosarul nr. 997D/2009,
având ca obiect excepția de neconstituționalitate a prevederilor
art. 2 lit. a), art. 6, art. 7, art. 8, art. 10 și art. 11 din Ordonanța
de urgență a Guvernului nr. 24/2008, ridicată de Constantin Ion
în Dosarul nr. 39.217/3/2008 al Curții de Apel București — Secția
a VIII-a contencios administrativ și fiscal. De asemenea, Curtea
dispune a se face apelul și în dosarele nr. 1.003D/2009 și
nr. 1.007D/2009,
având
ca
obiect
excepțiile
de
neconstituționalitate ale prevederilor art. 2 lit. a) și art. 8 lit. a) din
aceeași ordonanță, excepții ridicate de Neculai Vârlan și Ilie
Lupu în dosarele nr. 26.609/3/2008 și, respectiv,
nr. 19.359/3/2008 ale Curții de Apel București — Secția a VIII-a
contencios administrativ și fiscal.
La apelul nominal se constată lipsa autorilor excepției, față
de care procedura de citare a fost legal îndeplinită. În toate
aceste dosare răspunde, pentru partea Consiliul Național pentru
Studierea Arhivelor Securității, domnul Mihai Alexandru Ionescu,
consilier juridic, cu delegații depuse la dosarele cauzelor.
Curtea, observând identitatea parțială de obiect a acestor
dosare, din oficiu, pune în discuție conexarea acestora.
Consilierul juridic al Consiliului Național pentru Studierea
Arhivelor Securității și reprezentantul Ministerului Public sunt de
acord cu conexarea.
Curtea, în temeiul art. 14 și al art. 53 alin. (5) din Legea
nr. 47/1992 privind organizarea și funcționarea Curții
Constituționale, raportate la art. 164 din Codul de procedură
civilă, dispune conexarea dosarelor nr. 997D/2009,
nr. 1.003D/2009 și nr. 1.007D/2009 la Dosarul nr. 850D/2009,
care a fost primul înregistrat.
Cauza fiind în stare de judecată, președintele acordă
cuvântul reprezentantului Consiliului Național pentru Studierea
Arhivelor Securității, care solicită respingerea ca neîntemeiată a
excepțiilor de neconstituționalitate, având în vedere practica de
până acum a instanței de contencios constituțional.
Procurorul pune concluzii de respingere a excepției de
neconstituționalitate, invocând, în acest sens, jurisprudența în
materie a Curții Constituționale.
C U R T E A,

având în vedere actele și lucrările dosarelor, constată
următoarele:
Prin încheierile din 5 februarie 2009, 17 februarie 2009 și
6 martie 2009, pronunțate în dosarele nr. 26.609/3/2008,
nr. 23.576/3/2008, nr. 39.217/3/2008 și nr. 19.359/3/2008,
Curtea de Apel București — Secția a VIII-a contencios
administrativ și fiscal a sesizat Curtea Constituțională cu
soluționarea excepției de neconstituționalitate a
prevederilor art. 2 lit. a) și art. 8 lit. a) din Ordonanța de
urgență a Guvernului nr. 24/2008, a prevederilor art. 2 lit. a)
și art. 11 alin. (1) din aceeași ordonanță de urgență, precum
și a prevederilor art. 2 lit. a), art. 6, art. 7, art. 8, art. 10 și
art. 11 din același act normativ.
Excepțiile au fost ridicate de Neculai Vârlan, Nicolae
Popescu, Constantin Ion și, respectiv, de Ilie Lupu în cauze
având ca obiect acțiuni în constatare.
În motivarea excepțiilor de neconstituționalitate se
susține, în esență, că dispozițiile art. 2 lit. a) din Ordonanța de
urgență a Guvernului nr. 24/2008 instituie o ăprezumție de
vinovăție colectivă” în ceea ce privește toate persoanele
enumerate în textul de lege amintit. Acestea ăsunt supuse unor
abuzuri și discriminări prin acțiunile vizând tragerea lor la
răspundere pentru activități informativ-operative (cu caracter pur
profesional) desfășurate în baza reglementărilor legale și
obligatorii din perioada comunistă”. Se mai susține că dispozițiile
art. 2 lit. a) din ordonanță încalcă principiul constituțional al
separației puterilor în stat, întrucât puterea executivă
reprezentată de Guvern, stabilind că lucrător al Securității este
ăpersoana care a suprimat sau a îngrădit drepturile omului”, a
dat un verdict, care este de competența puterii judecătorești. În
ceea ce privește dispozițiile art. 11 alin. (1) din ordonanță, se

susține că sunt contrare prevederilor art. 126 alin. (5) teza întâi
din Legea fundamentală, care interzic înființarea de instanțe
extraordinare, întrucât procedura instituită de acest articol este
o procedură specială, derogatorie de la dreptul comun, aplicată
de o instanță specială. Se mai arată că aceste prevederi legale
sunt neconstituționale, întrucât instituie ăcompetența Secției de
contencios administrativ a Tribunalului București de soluționare
în primă instanță a acțiunii în constatarea calității de lucrător al
Securității sau de colaborator al acesteia”, ceea ce constituie o
îngrădire a dreptului de apărare la o instanță de judecată
apropiată de domiciliul pârâtului și o discriminare în raport cu
celelalte persoane care ăpot contesta o adeverință emisă de
C.N.S.A.S. la alte instanțe de contencios administrativ
competente teritorial”. În fine, se susține că Ordonanța de
urgență a Guvernului nr. 24/2008 retroactivează, întrucât
instituie o nouă formă de răspundere, și anume o răspundere
politică, pentru fapte și activități care, la momentul săvârșirii lor,
nu constituiau încălcări ale legii regimului socialist, dar care, la
un moment ulterior, sunt considerate reprobabile din punctul de
vedere al regimului politic actual.
Curtea de Apel București — Secția a VIII-a contencios
administrativ și fiscal consideră că excepțiile de
neconstituționalitate sunt neîntemeiate.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului opinează că prevederile de lege
criticate sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând actele de sesizare, punctele de vedere ale
Avocatului Poporului, rapoartele întocmite de judecătorulraportor, susținerile părții prezente și concluziile procurorului,
dispozițiile legale criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 2 lit. a), art. 6, art. 7, art. 8, art. 10 și art. 11 din
Ordonanța de urgență a Guvernului nr. 24/2008 privind accesul
la propriul dosar și deconspirarea Securității, publicată în
Monitorul Oficial al României, Partea I, nr. 182 din 10 martie
2008, aprobată cu modificări și completări prin Legea
nr. 293/2008, publicată în Monitorul Oficial al României, Partea I,
nr. 800 din 28 noiembrie 2008. Textele de lege criticate au
următorul cuprins:
— Art. 2 lit. a): ăÎn înțelesul prezentei ordonanțe de urgență,
termenii și expresiile de mai jos au următoarea semnificație:
a) lucrător al Securității — orice persoană care, având
calitatea de ofițer sau de subofițer al Securității sau al Miliției cu
atribuții pe linie de Securitate, inclusiv ofițer acoperit, în perioada
1945—1989, a desfășurat activități prin care a suprimat sau a
îngrădit drepturi și libertăți fundamentale ale omului.”;
— Art. 6: ă(1) Direcția de specialitate din cadrul Consiliului
Național pentru Studierea Arhivelor Securității, ca urmare a
sesizării din oficiu a Consiliului Național pentru Studierea
Arhivelor Securității sau la solicitarea persoanei îndreptățite,
desfășoară activități specifice administrative de verificare a
documentelor și informațiilor deținute în legătură cu o anumită
persoană în arhiva Consiliului Național pentru Studierea
Arhivelor Securității, precum și la instituții care mai dețin
documente create de Securitate.
(2) Inspectoratul Național pentru Evidența Persoanelor, la
cererea Consiliului Național pentru Studierea Arhivelor
Securității, pune la dispoziția acestuia toate informațiile
necesare în termen de 30 de zile de la primirea solicitării.”;

MONITORUL OFICIAL AL ROMÂNIEI, PARTEA I, Nr. 749/4.XI.2009
— Art. 7: ă(1) În baza verificărilor prevăzute la art. 6 alin. (1),
direcția de specialitate întocmește o notă de constatare cu
privire la existența sau inexistența calității de lucrător al
Securității sau de colaborator al acesteia pentru persoana care
a făcut obiectul verificării.
(2) Nota de constatare se înaintează Colegiului Consiliului
Național pentru Studierea Arhivelor Securității, însoțită de
întreaga documentație care a stat la baza întocmirii ei, precum
și de avizul Direcției juridice din cadrul Consiliului Național
pentru Studierea Arhivelor Securității.
(3) Nota de constatare a calității de lucrător al Securității sau
de colaborator al acesteia cuprinde: numele, prenumele, numele
conspirativ, acolo unde există, ale persoanei verificate, perioada
activității în cadrul Securității sau a colaborării cu aceasta, în
sensul prezentei ordonanțe de urgență, precum și lista
documentelor pe baza cărora a fost emisă.”;
— Art. 8: ăColegiul Consiliului Național pentru Studierea
Arhivelor Securității ia în discuție nota de constatare și, după
caz:
a) aprobă nota de constatare și dispune Direcției juridice
introducerea unei acțiuni în constatare a calității de lucrător al
Securității sau de colaborator al acesteia;
b) infirmă nota de constatare și dispune Direcției juridice
eliberarea unei adeverințe din care să rezulte că persoana
verificată nu a avut calitatea de lucrător al Securității sau de
colaborator al acesteia.”;
— Art. 10: ă(1) Notele de constatare și adeverințele emise de
Colegiul Consiliului Național pentru Studierea Arhivelor
Securității se comunică persoanelor verificate, precum și
persoanelor care au solicitat verificarea, în cazul verificării la
cerere, prin scrisoare recomandată cu confirmare de primire.
(2) Adeverințele prevăzute la art. 8 lit. b) și art. 9 se publică
de îndată pe pagina proprie de internet a Consiliului Național
pentru Studierea Arhivelor Securității și pot fi contestate la Secția
de contencios administrativ și fiscal a Curții de Apel București de
către orice persoană interesată, în termen de 30 de zile de la
publicarea lor.”;
— Art. 11 ă(1) Acțiunea în constatarea calității de lucrător al
Securității sau de colaborator al acesteia se introduce la Secția
de contencios administrativ și fiscal a Curții de Apel București,
fiind scutită de taxă de timbru.
(2) Hotărârea Curții de Apel București poate fi atacată cu
recurs, în condițiile legii.
(3) La dosarul cauzei se depun copii certificate de pe
documentele aflate în arhiva Consiliului Național pentru
Studierea Arhivelor Securității, documentele originale putând fi
consultate la arhiva Consiliului Național pentru Studierea
Arhivelor Securității.”
În opinia autorilor excepției de neconstituționalitate,
prevederile de lege criticate contravin următoarelor dispoziții din
Legea fundamentală: art. 1 alin. (4) care statuează principiul
separației și echilibrului puterilor în stat, art. 15 alin. (2) care
consacră principiul neretroactivității legii, art. 16 alin. (1) privind
egalitatea cetățenilor în fața legii și a autorităților publice, art. 21
care statuează dreptul de acces liber la justiție, art. 23 alin. (11)
care instituie prezumția de nevinovăție, art. 24 care garantează
dreptul la apărare, art. 53 privind restrângerea exercițiului unor
drepturi sau al unor libertăți, art. 124 referitor la înfăptuirea
justiției și art. 126 alin. (5) teza întâi care interzice înființarea de
instanțe extraordinare. De asemenea, se invocă și prevederile
din Declarația Universală a Drepturilor Omului cuprinse la art. 1,
care proclamă că toate ființele umane se nasc libere și egale în
demnitate și în drepturi, că acestea sunt înzestrate cu rațiune și
conștiință și că trebuie să se comporte unele față de celelalte în
spiritul fraternității, și la art. 10, potrivit căruia orice persoană are
dreptul, în deplină egalitate, să fie audiată în mod public de un
tribunal independent și imparțial. În plus, se face referire și la
dispozițiile art. 6 din Convenția pentru apărarea drepturilor
omului și a libertăților fundamentale, privind dreptul la un proces
echitabil.

7

Examinând excepția de neconstituționalitate, Curtea
constată că aceasta este neîntemeiată, urmând să o respingă
ca atare, pentru motivele ce se vor arăta în continuare:
În ceea ce privește pretinsa nerespectare a prezumției de
nevinovăție, în conformitate cu cele statuate prin Decizia nr. 267
din 24 februarie 2009, publicată în Monitorul Oficial al României,
Partea I, nr. 225 din 7 aprilie 2009, Curtea observă că această
instituție, consacrată de prevederile art. 23 alin. (11) din Legea
fundamentală, nu este aplicabilă procesului declanșat în temeiul
dispozițiilor Ordonanței de urgență a Guvernului nr. 24/2008. Cu
toate acestea, deși prezumția nu cunoaște o reglementare
expresă în materie civilă, dispozițiile art. 1169 din Codul civil,
care pot fi invocate în soluționarea acțiunilor în constatare,
prevăd că ăcel ce face o propunere înaintea judecății trebuie să
o dovedească”. Astfel, legea asigură echilibrul procesual al
părților în litigiu și dă expresie unui principiu fundamental al
dreptului procesual — principiul aflării adevărului, statuat de
art. 129 alin. 5 din Codul de procedură civilă, potrivit căruia:
ăJudecătorii au îndatorirea să stăruie, prin toate mijloacele
legale, pentru a preveni orice greșeală privind aflarea adevărului
în cauză, pe baza stabilirii faptelor și prin aplicarea corectă a
legii, în scopul pronunțării unei hotărâri temeinice și legale. Ei
vor putea ordona administrarea probelor pe care le consideră
necesare, chiar dacă părțile se împotrivesc.”
În motivarea excepției se mai susține că este nesocotit
principiul separației puterilor în stat, întrucât dispozițiile art. 2
lit. a) din ordonanță ădau un verdict” cu privire la calitatea de
lucrător al Securității a persoanelor ce intră sub incidența sa.
Curtea nu poate reține această critică, ci observă că textul de
lege menționat oferă o definiție legală a noțiunii de lucrător al
Securității, necesară pentru înlăturarea oricărui echivoc în ceea
ce privește atribuirea acestei calități unei persoane. O astfel de
definiție nu poate avea valoarea unei imixtiuni a puterii
executive — care, în virtutea prerogativelor sale de legislator
delegat, a emis Ordonanța de urgență a Guvernului nr. 24/2008 —
în atribuțiile puterii judecătorești.
De altfel, prin Decizia nr. 815 din 19 mai 2009, publicată în
Monitorul Oficial al României, Partea I, nr. 394 din 11 iunie 2009,
Curtea a observat că prin această ordonanță de urgență s-a
realizat o reconfigurare a Consiliului Național pentru Studierea
Arhivelor Securității, ca autoritate administrativă autonomă,
lipsită de atribuții jurisdicționale, ale cărei acte privind accesul
la dosar și deconspirarea Securității sunt supuse controlului
instanțelor de judecată. În condițiile în care acțiunea în
constatarea calității de lucrător al Securității este introdusă la o
instanță de judecată, a cărei hotărâre poate fi atacată cu recurs,
dispozițiile Ordonanței de urgență a Guvernului nr. 24/2008 nu
sunt de natură să confere Consiliului Național pentru Studierea
Arhivelor Securității rolul de instanță extraordinară, astfel că nu
se poate susține nici încălcarea dispozițiilor art. 126 alin. (5) din
Constituție.
Cu privire la o critică similară, precum și în examinarea criticii
referitoare la competența exclusivă a unei singure instanțe de
soluționare a cauzelor având ca obiect constatarea calității de
lucrător sau colaborator al Securității, și anume Secția de
contencios administrativ și fiscal a Curții de Apel București,
Curtea Constituțională a observat, prin Decizia nr. 530 din
9 aprilie 2009, publicată în Monitorul Oficial al României, Partea I,
nr. 430 din 24 iunie 2009, că, potrivit art. 126 alin. (1) și (2) din
Constituție, justiția se realizează prin instanțele judecătorești, a
căror competență este stabilită numai prin lege. Or, dispozițiile
criticate din Ordonanța de urgență a Guvernului nr. 24/2008
satisfac pe deplin exigențele constituționale invocate, inclusiv
cele prevăzute de art. 126 alin. (5) referitoare la interdicția
înființării de instanțe extraordinare.
Totodată, Curtea constată că nu este întemeiată nici critica
referitoare la pretinsa nerespectare a principiului egalității în
drepturi, deoarece art. 11 alin. (1) din Ordonanța de urgență a
Guvernului nr. 24/2008 nu instituie niciun privilegiu sau nicio
discriminare pe criterii arbitrare, fiind aplicabil tuturor
persoanelor aflate în ipoteza normei.

8

MONITORUL OFICIAL AL ROMÂNIEI, PARTEA I, Nr. 749/4.XI.2009

În continuare, Curtea reține că prevederile art. 2 lit. a) din
Ordonanța de urgență a Guvernului nr. 24/2008, stabilind
elementele care trebuie întrunite pentru ca o persoană să fie
calificată lucrător al Securității, nu încalcă principiul
constituțional al neretroactivității legii civile, de vreme ce efectele
atribuirii unei astfel de calități se produc numai pentru viitor, din
momentul intrării în vigoare a reglementării legale. Totodată,
Curtea observă că, astfel cum a statuat prin Decizia nr. 530 din
9 aprilie 2009, Ordonanța de urgență a Guvernului nr. 24/2008

urmărește deconspirarea prin consemnarea publică a
persoanelor care au participat la activitatea de poliție politică
comunistă, fără să promoveze răspunderea juridică și politică a
acestora și fără să creeze premisele unei forme de răspundere
morală și juridică colectivă, pentru simpla participare la
activitatea serviciilor de informații, în condițiile lipsei de vinovăție
și a vreunei încălcări a drepturilor omului și a libertăților
fundamentale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 2 lit. a), art. 6, art. 7, art. 8, art. 10 și art. 11 din Ordonanța
de urgență a Guvernului nr. 24/2008 privind accesul la propriul dosar și deconspirarea Securității, ridicată de Neculai Vârlan,
Nicolae Popescu, Constantin Ion, și, respectiv, de Ilie Lupu în dosarele nr. 26.609/3/2008, nr. 23.576/3/2008, nr. 39.217/3/2008,
și nr. 19.359/3/2008 ale Curții de Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 24 septembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 1.222
din 29 septembrie 2009

referitoare la excepția de neconstituționalitate a prevederilor art. 2 alin. (3) din Legea nr. 290/2003
privind acordarea de despăgubiri sau compensații cetățenilor români pentru bunurile proprietate
a acestora, sechestrate, reținute sau rămase în Basarabia, Bucovina de Nord și Ținutul Herța,
ca urmare a stării de război și a aplicării Tratatului de Pace între România și Puterile Aliate
și Asociate, semnat la Paris la 10 februarie 1947
Ioan Vida
— președinte
Nicolae Cochinescu
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Antonia Constantin
— procuror
Claudia-Margareta Krupenschi — magistrat-asistent
Pe rol se află soluționarea excepției de neconstituționalitate
a dispozițiilor art. 2 alin. (3) din Legea nr. 290/2003 privind
acordarea de despăgubiri sau compensații cetățenilor români
pentru bunurile proprietate a acestora, sechestrate, reținute sau
rămase în Basarabia, Bucovina de Nord și Ținutul Herța, ca
urmare a stării de război și a aplicării Tratatului de Pace între
România și Puterile Aliate și Asociate, semnat la Paris la
10 februarie 1947, excepție ridicată de Maria Garabet, Elena
Ioan, Laurențiu Mănăstireanu și Octavian Mănăstireanu în
Dosarul nr. 43.850/3/CA/2008 al Tribunalului București — Secția
a IX-a contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent învederează asupra faptului că partea
Autoritatea Națională pentru Restituirea Proprietăților a
comunicat Curții Constituționale un înscris prin care solicită și
argumentează respingerea excepției de neconstituționalitate,
precum și judecarea în lipsă a cauzei.

Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate. În
acest sens, arată că autorul excepției critică, în realitate,
modalitatea în care Autoritatea Națională pentru Restituirea
Proprietăților a interpretat, în decizia sa, textul de lege examinat,
fără ca acesta să conțină însă elemente de neconstituționalitate.
În plus, potrivit jurisprudenței în materie a Curții Constituționale,
de exemplu Decizia nr. 43/2003, legiuitorul este cel care, în
funcție de politica economico-socială a statului și resursele sale
financiare, stabilește existența, întinderea și cuantumul
măsurilor reparatorii.
C U R T E A,

având în vedere actele și lucrările dosarului, reține următoarele:
Prin Încheierea din 10 martie 2009, pronunțată în Dosarul
nr. 43.850/3/CA/2008, Tribunalul București — Secția a IX-a
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor ăart. 2 alin. (3) din Legea nr. 290/2003, în raport
de dispozițiile art. 16 alin. (1) și art. 53 din Constituția
României”.
Excepția a fost ridicată de Maria Garabet, Elena Ioan,
Laurențiu Mănăstireanu și Octavian Mănăstireanu într-o cauză
având ca obiect soluționarea unei acțiuni în anulare a unui act
administrativ.
În motivarea excepției de neconstituționalitate autorii
acesteia arată că dispozițiile art. 2 alin. (3) din Legea

MONITORUL OFICIAL AL ROMÂNIEI, PARTEA I, Nr. 749/4.XI.2009
nr. 290/2003 contravin principiului egalității cetățenilor în
drepturi, ăîn măsura în care sunt interpretate în sensul
restrângerii dreptului efectiv și concret al persoanei îndreptățite
la compensații în baza Legii nr. 290/2003, dacă aceasta a
beneficiat sau urmează să beneficieze de reconstituiri ale
dreptului de proprietate în baza legilor funciare pentru suprafețe
de teren distincte de cele ce fac obiectul acestei legi.” În situații
analoage — beneficiari ai Legii nr. 290/2003 — apare o
discriminare pe criterii patrimoniale în cadrul aceleiași categorii
de subiecte de drept, fără o justificare obiectivă și rezonabilă.
Tratamentul legal ăpoate fi considerat just în ipoteza în care
reconstituirea dreptului de proprietate în baza legilor de fond
funciar s-a făcut pentru terenuri a căror proprietate a fost
dobândită inițial de titular sau autorii acestuia ca o compensație
pentru terenurile sechestrate, reținute sau rămase în Basarabia,
Bucovina de Nord sau Ținutul Herța” (proprietate pierdută în
procesul de cooperativizare), deoarece, în această situație, s-ar
putea obține reparații de două ori pentru același bun (o dată în
baza Legii fondului funciar nr. 18/1991 și o dată în baza Legii
nr. 290/2003). Însă, ăîn toate celelalte situații, când titularii sau
autorii acestuia au obținut reconstituirea dreptului de proprietate
în baza legilor de fond funciar pentru terenuri care nu au avut
nicio legătură, din perspectiva dobândirii inițiale, cu proprietățile
pierdute în teritoriile de dincolo de Prut, această interpretare
creează premisele unui tratament discriminatoriu, nejustificat
printr-un raport de proporționalitate rezonabil între scopul urmărit
și mijloacele utilizate pentru realizarea lui.” Cu alte cuvinte, o
persoană care are dreptul la reparații atât în baza Legii
nr. 290/2003, cât și a Legii fondului funciar va obține în final
reconstituirea sau compensația pentru o suprafață mai mică de
teren decât persoana care reclamă aplicarea dispozițiilor
reparatorii în baza unei singure legi.
Tribunalul București — Secția a IX-a contencios
administrativ și fiscal apreciază că prevederile criticate ăsunt
constituționale doar în măsura în care nu restrâng exercițiul
drepturilor legale ale cetățenilor de a beneficia de despăgubirile
ce li se cuvin”. Urmează ca interpretarea potrivit căreia textul
legal constituie o îngrădire adusă dreptului legal la despăgubire —
în mod integral și reparabil — să fie analizată de Curtea
Constituțională, ăîn considerarea rolului stabilit de lege”.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Guvernul, în punctul său de vedere, apreciază că excepția
de neconstituționalitate este neîntemeiată. În acest sens, sunt
amintite considerentele reținute de Curtea Constituțională în
jurisprudența sa cu referire la prevederile Legii nr. 18/1991 și
ale Legii nr. 1/2000, care sunt valabile și în prezenta speță
(deciziile nr. 43/2003 și nr. 986/2008), arătând că soluția
legislativă consacrată de dispozițiile legale criticate din Legea
nr. 290/2003 țin de competența legiuitorului, nefiind o problemă
de constituționalitate. De asemenea, nu se pune problema
încălcării principiului egalității în fața legii, consacrat de art. 16
alin. (1) din Constituție, republicată, întrucât textul se aplică
deopotrivă tuturor persoanelor vizate de textul legal.
Avocatul Poporului, în punctul său de vedere, consideră
că dispozițiile art. 2 alin. (3) din Legea nr. 290/2003, cu
modificările și completările ulterioare, sunt constituționale.
Acestea nu contravin principiului egalității în drepturi atât timp
cât se aplică uniform pentru toți cei cărora li se adresează, fără
privilegii și fără discriminări, și nici nu restrâng exercițiul unor
drepturi sau al unor libertăți fundamentale. ăÎn plus, este atributul
exclusiv al legiuitorului de a decide asupra modului de reparare
a injustițiilor și abuzurilor din legislația trecută.”
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate.

9

C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2 alin. (3) din Legea nr. 290/2003 privind
acordarea de despăgubiri sau compensații cetățenilor români
pentru bunurile proprietate a acestora, sechestrate, reținute sau
rămase în Basarabia, Bucovina de Nord și Ținutul Herța, ca
urmare a stării de război și a aplicării Tratatului de Pace între
România și Puterile Aliate și Asociate, semnat la Paris la
10 februarie 1947, publicată în Monitorul Oficial al României,
Partea I, nr. 505 din 14 iulie 2003, având următoarea redactare:
ă(3) În cazul în care beneficiarii prezentei legi au primit sau
urmează să primească în proprietate suprafețe de teren
reconstituite potrivit Legii nr. 18/1991, republicată, cu
modificările și completările ulterioare, și Legii nr. 1/2000, cu
modificările și completările ulterioare, aceștia au dreptul la
atribuiri în natură, despăgubiri sau compensații în baza
prezentei legi numai pentru diferența până la limita suprafețelor
prevăzute la alin. (2).”
Potrivit art. 2 alin. (2), la care textul criticat face trimitere,
totalul suprafeței de teren pentru care se acordă despăgubirile
sau compensațiile nu poate să depășească suprafața de 50 ha
teren agricol și 10 ha teren forestier de proprietar deposedat.
Autorii excepției de neconstituționalitate invocă prevederile
constituționale ale art. 16 alin. (1) privind principiul egalității
cetățenilor în fața legii și a autorităților publice, fără privilegii și
fără discriminări și ale art. 53 — Restrângerea exercițiului unor
drepturi sau al unor libertăți.
Analizând excepția de neconstituționalitate, Curtea
Constituțională constată că aceeași critică privind limitarea
suprafețelor de teren asupra cărora se poate reconstitui, ca
urmare a despăgubirilor sau compensațiilor, dreptul de
proprietate, sesizată de autorul prezentei excepții, a mai fost
analizată prin Decizia nr. 43 din 14 februarie 2003, publicată în
Monitorul Oficial al României, Partea I, nr. 251 din 11 aprilie
2003. Cu acel prilej, Curtea a reținut, de principiu, că ălimitarea
suprafeței restituite pe fiecare titular deposedat, la 50 ha pentru
terenurile agricole și 10 ha pentru terenurile forestiere (...) se
referă la o soluție legislativă care corespunde unei opțiuni
politice ce ține de competența legiuitorului, nefiind o problemă
de contencios constituțional”, deoarece ăeste dreptul suveran al
legiuitorului de a aprecia întinderea și amploarea măsurilor pe
care le stabilește prin lege, iar sub aspectele practice pe care
le-ar presupune o apreciere asupra oportunității vreunei măsuri
reparatorii, Curtea nu numai că nu s-ar putea pronunța, dar, în
principiu, n-ar putea, desigur, să completeze sau să schimbe
măsuri legislative existente, devenind astfel «legislator pozitiv»”.
Având în vedere aceste considerente de principiu, Curtea
constată că dispozițiile art. 2 alin. (3) din Legea nr. 290/2003
privind acordarea de despăgubiri sau compensații cetățenilor
români pentru bunurile proprietate a acestora, sechestrate,
reținute sau rămase în Basarabia, Bucovina de Nord și Ținutul
Herța, ca urmare a stării de război și a aplicării Tratatului de
Pace între România și Puterile Aliate și Asociate, semnat la
Paris la 10 februarie 1947, nu sunt contrare principiului egalității
cetățenilor în drepturi, statuat de art. 16 alin. (1) din Constituție.
Aceleași dispoziții se aplică în aceeași măsură tuturor
persoanelor prevăzute în ipoteza acestor norme, fără privilegii și
fără discriminări, și nici nu aduc vreo restrângere vreunui drept
fundamental, astfel încât să încalce dispozițiile art. 53 din
Constituție.

10

MONITORUL OFICIAL AL ROMÂNIEI, PARTEA I, Nr. 749/4.XI.2009

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 2 alin. (3) din Legea nr. 290/2003 privind
acordarea de despăgubiri sau compensații cetățenilor români pentru bunurile proprietate a acestora, sechestrate, reținute sau
rămase în Basarabia, Bucovina de Nord și Ținutul Herța, ca urmare a stării de război și a aplicării Tratatului de Pace între România
și Puterile Aliate și Asociate, semnat la Paris la 10 februarie 1947, excepție ridicată de Maria Garabet, Elena Ioan, Laurențiu
Mănăstireanu și Octavian Mănăstireanu în Dosarul nr. 43.850/3/CA/2008 al Tribunalului București — Secția a IX-a contencios
administrativ și fiscal.
Definitivă și general obligatorie.
Pronunțată în ședința publică din data de 29 septembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Claudia-Margareta Krupenschi

CURTEA CONSTITUȚIONALĂ

D E C I Z I A Nr. 1.223
din 29 septembrie 2009

referitoare la excepția de neconstituționalitate a prevederilor art. 97 alin. (5)
din Ordonanța de urgență a Guvernului nr. 194/2002 privind regimul străinilor în România
Ioan Vida
— președinte
Nicolae Cochinescu
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Antonia Constantin
— procuror
Claudia-Margareta Krupenschi — magistrat-asistent
Pe rol se află soluționarea excepției de neconstituționalitate
a dispozițiilor art. 97 alin. (5) din Ordonanța de urgență a
Guvernului nr. 194/2002 privind regimul străinilor în România,
excepție ridicată de Gurpreet Singh în Dosarul nr. 2.414/2/2009
al Curții de Apel București — Secția a VIII-a contencios
administrativ și fiscal.
La apelul nominal se constată lipsa părților, față de care
procedura de citare a fost legal îndeplinită. Se prezintă
interpretul desemnat de limba engleză, doamna Elena Andrei.
Curtea dispune a se face apelul și în dosarele
nr. 1.812D/2009 și nr. 1.813D/2009, având ca obiect aceeași
excepție de neconstituționalitate, ridicată de Rehmani Rehman
Khaleel în Dosarul nr. 3.579/2/2009, respectiv de Khazar Imran
Ahmed în Dosarul nr. 3.580/2/2009, ambele ale aceleiași
instanțe de judecată.
La apelul nominal se constată lipsa părților, față de care
procedura de citare a fost legal îndeplinită. Se prezintă același
interpret de limba engleză, doamna Elena Andrei.
Curtea dispune a se face apelul și în Dosarul
nr. 1.989D/2009, având ca obiect aceeași excepție de
neconstituționalitate, ridicată de Hussein Abdel Wahab El Sayed
Salama în Dosarul nr. 2.759/2/2009 al Curții de Apel București —
Secția a VIII-a contencios administrativ și fiscal.

La apelul nominal se constată lipsa părților, față de care
procedura de citare a fost legal îndeplinită. Se prezintă
interpretul desemnat de limba arabă, domnul Dalati Bassam.
Curtea, din oficiu, văzând identitatea de obiect a acestor
cauze, pune în discuție problema conexării lor.
Reprezentantul Ministerului Public este de acord cu
propunerea de conexare a acestor cauze.
Curtea, în temeiul art. 14 și al art. 53 alin. (5) din Legea
nr. 47/1992, dispune conexarea dosarelor nr. 1.989D/2009,
nr. 1.813D/2009 și nr. 1.812D/2009 la Dosarul nr. 1.386D/2009,
care a fost primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate,
indicând, în acest sens, deciziile nr. 714/2009 și nr. 519/2009
ale Curții Constituționale.
C U R T E A,

având în vedere actele și lucrările dosarelor, reține următoarele:
Prin încheierile din 24 martie 2009, 23 aprilie 2009 și
31 martie 2009, pronunțate în dosarele nr. 2.414/2/2009,
nr. 3.579/2/2009 și nr. 3.580/2/2009, respectiv Dosarul
nr. 2.759/2/2009, Curtea de Apel București — Secția a VIII-a
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 97 alin. (5) din Ordonanța de urgență a
Guvernului nr. 194/2002 privind regimul străinilor în
România.
Excepțiile au fost ridicate de Gurpreet Singh, Rehmani
Rehman Khaleel, Khazar Imran Ahmed și de Hussein Abdel
Wahab El Sayed Salama în cauze de contencios administrativ
privind prelungirea măsurii de luare în custodie publică.
În motivarea excepției de neconstituționalitate autorii
acesteia arată că prevederile de lege criticate sunt
neconstituționale în măsura în care nu reglementează o

MONITORUL OFICIAL AL ROMÂNIEI, PARTEA I, Nr. 749/4.XI.2009
procedură clară de prelungire a perioadei de luare în custodie
publică, prin limitarea duratei procedurii, precum și datorită
faptului că soluția prelungirii custodiei publice este impusă
instanței de judecată prin lege. Se arată că procedura prevăzută
de art. 97 alin. (5) din Ordonanța de urgență a Guvernului
nr. 194/2002 exceptează Oficiul Român pentru Imigrări de la
plata taxei de timbru pentru acțiunea introdusă împotriva
străinului, cu încălcarea principiului egalității părților în procesul
civil, iar garanțiile procesuale specifice procesului echitabil și
adaptate, în cazul de față, la calitatea de cetățeni străini a
pârâților nu sunt respectate, deoarece ănu li se acordă un
translator în limba maternă, nu li se admit probe în apărare, de
cele mai multe ori nu li se admite nici cererea de angajare a unui
apărător”, instanța hotărând doar în raport cu motivele arătate
de reclamantă. Se mai susține că măsura luării în custodie
publică pentru o perioadă de 5 luni este excesivă, deoarece
chiar și în procesele penale măsura arestării se ia din 30 în
30 de zile. Or, pe perioada cât străinul se află în centrul de
cazare, instanța de judecată nu poate controla modalitatea în
care Oficiul Român pentru Imigrări ia măsurile necesare pentru
returnarea acestuia — hotărârea de prelungire a duratei de luare
în custodie publică este irevocabilă —, străinilor nu li se aduce
la cunoștință, în limba pe care o înțeleg, motivele principale care
au condus la luarea acestei măsuri și nici drepturile și obligațiile
pe care le au în timpul șederii, sunt lipsiți de asistență juridică și
nici nu au posibilitatea de a face propriile demersuri pentru a
părăsi țara.
În sfârșit, se mai susține că textul legal criticat este lipsit de
claritate și precizie, astfel că nu îndeplinește criteriile de calitate
specifice normei juridice, indicate în jurisprudența Curții
Europene a Drepturilor Omului (Cauza Reckvenyi împotriva
Ungariei, 1999), și nici nu respectă garanțiile impuse de art. 5
din Convenția Europeană a Drepturilor Omului (Cauza Wassink
împotriva Olandei, 1990, Cauza Benham împotriva Marii Britanii,
1996, Cauza Quinn împotriva Franței, 1995, Cauza Chahal
împotriva Marii Britanii, 1996).
Curtea de Apel București — Secția a VIII-a contencios
administrativ și fiscal apreciază că excepția de
neconstituționalitate nu este întemeiată.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Guvernul, exprimându-și punctul de vedere în Dosarul
nr. 1.386D/2009, apreciază că excepția de neconstituționalitate
este neîntemeiată. Dispozițiile art. 97 alin. (5) din Ordonanța de
urgență a Guvernului nr. 194/2002 nu aduc atingere liberului
acces la justiție, dreptului la apărare sau independenței
judecătorilor, deoarece măsura prelungirii duratei de luare în
custodie publică este dispusă de instanță, în cadrul unui proces
în care părțile beneficiază de toate garanțiile specifice unui
proces echitabil. Cât privește invocarea art. 1 alin. (4) din
Constituție, Guvernul apreciază că aceste norme, referitoare la
principiul separației puterilor în stat, nu au incidență asupra
textului de lege criticat. În legătură cu dreptul la libertate și la
siguranță, invocat din prisma art. 5 din Convenția pentru
apărarea drepturilor omului și a libertăților fundamentale, se
arată că măsura prevăzută de dispozițiile atacate nu reprezintă
o măsură privativă de libertate, ci una administrativă, de
restrângere temporară a dreptului de circulație a persoanelor
aflate în ipoteza normelor criticate, și care se justifică din
perspectiva condițiilor cuprinse la art. 53 din Constituție pentru
restrângerea exercițiului unor drepturi sau al unor libertăți. În
fine, textul de lege criticat conține norme suficient de clare și
precise încât destinatarul acestora să își poată adapta

11

comportamentul condițiilor cerute de lege și să înțeleagă
consecințele nerespectării ei. De altfel, Curtea Constituțională
a pronunțat, în aceeași materie, numeroase decizii prin care a
constatat constituționalitatea textului criticat în raport cu normele
fundamentale invocate și în speța de față.
Avocatul Poporului, în punctul său de vedere, consideră
că dispozițiile art. 97 alin. (5) din Ordonanța de urgență a
Guvernului nr. 194/2002 sunt constituționale. Acestea nu conțin
norme contrare principiului egalității cetățenilor în fața legii și nici
dreptului la un proces echitabil și la soluționarea cauzelor într-un
termen rezonabil.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate ridicată.
C U R T E A,

examinând încheierile de sesizare, punctele de vedere ale
Guvernului și Avocatului Poporului, rapoartele întocmite de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 97 alin. (5) din Ordonanța de urgență a
Guvernului nr. 194/2002 privind regimul străinilor în România,
republicată în Monitorul Oficial al României, Partea I, nr. 421 din
5 iunie 2008, având următorul conținut:
Art. 97. — Luarea în custodie publică a străinilor:
ă(5) Prelungirea duratei de luare în custodie publică a străinilor
prevăzuți la alin. (2) care nu au putut fi îndepărtați de pe teritoriul
României în termen de 30 de zile se dispune de către curtea de
apel în a cărei rază de competență teritorială se află locul de
cazare, la solicitarea motivată a Oficiului Român pentru Imigrări.
Instanța trebuie să se pronunțe înainte de expirarea termenului
luării în custodie publică dispuse anterior, iar hotărârea instanței
este irevocabilă.”
Autorul excepției invocă încălcarea prevederilor art. 1 alin. (4)
privind principiul separației puterilor, ale art. 21 care garantează
accesul liber la justiție, ale art. 23 alin. (1) potrivit cărora
libertatea individuală și siguranța persoanei sunt inviolabile, ale
art. 24 consacrat dreptului la apărare, ale art. 53 privind
restrângerea exercițiului unor drepturi sau al unor libertăți și ale
art. 124 alin. (3) din Constituție, referitoare la independența
judecătorilor. De asemenea, prin prisma art. 20 alin. (1) din
Constituție, sunt invocate dispozițiile art. 5 din Convenția pentru
apărarea drepturilor omului și a libertăților fundamentale, privind
dreptul la libertate și la siguranță.
Analizând excepția de neconstituționalitate, Curtea
Constituțională constată că dispozițiile art. 97 alin. (5) din
Ordonanța de urgență a Guvernului nr. 194/2002 privind regimul
străinilor în România au mai fost examinate în cadrul controlului
de constituționalitate. Un exemplu în acest sens sunt Decizia
nr. 158 din 10 februarie 2009, publicată în Monitorul Oficial al
României, Partea I, nr. 143 din 9 martie 2009, sau Decizia
nr. 519 din 9 aprilie 2009, publicată în Monitorul Oficial al
României, Partea I, nr. 346 din 25 mai 2009, prin care Curtea
Constituțională a reținut, pentru argumentele acolo expuse, că
textul de lege criticat nu contravine normelor constituționale și
convenționale invocate și în prezenta cauză. Prin urmare, pentru
identitate de rațiune, aceeași soluție de respingere a excepției
de neconstituționalitate se impune și în acest dosar.

12

MONITORUL OFICIAL AL ROMÂNIEI, PARTEA I, Nr. 749/4.XI.2009

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 97 alin. (5) din Ordonanța de urgență a
Guvernului nr. 194/2002 privind regimul străinilor în România, excepție ridicată de Gurpreet Singh, Rehmani Rehman Khaleel,
Khazar Imran Ahmed și de Hussein Abdel Wahab El Sayed Salama în dosarele nr. 2.414/2/2009, nr. 3.579/2/2009, nr. 3.580/2/2009
și, respectiv, Dosarul nr. 2.759/2/2009 ale Curții de Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 29 septembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Claudia-Margareta Krupenschi
CURTEA CONSTITUȚIONALĂ

D E C I Z I A Nr. 1.241
din 6 octombrie 2009

referitoare la excepția de neconstituționalitate a prevederilor titlului VII al Legii nr. 247/2005
privind reforma în domeniile proprietății și justiției, precum și unele măsuri adiacente
și a prevederilor Legii nr. 10/2001 privind regimul juridic al unor imobile preluate în mod abuziv
în perioada 6 martie 1945—22 decembrie 1989
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Augustin Zegrean
— judecător
Simona Ricu
— procuror
Mihaela Ionescu
— magistrat-asistent
Pe rol se află soluționarea excepției de neconstituționalitate
a prevederilor titlului VII al Legii nr. 247/2005 privind reforma în
domeniile proprietății și justiției, precum și unele măsuri
adiacente și a prevederilor Legii nr. 10/2001 privind regimul
juridic al unor imobile preluate în mod abuziv în perioada
6 martie 1945—22 decembrie 1989, excepție ridicată de Emilia
Băleanu și Thony Hedwig în Dosarul nr. 9.608/30/2008 al
Tribunalului Timiș — Secția civilă.
La apelul nominal lipsesc părțile, față de care procedura de
citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
având în vedere jurisprudența Curții Constituționale în materie.
C U R T E A,

având în vedere actele și lucrările dosarului, constată
următoarele:
Prin Încheierea din 24 martie 2009, pronunțată în Dosarul
nr. 9.608/30/2008, Tribunalul Timiș — Secția civilă a sesizat
Curtea Constituțională cu excepția de neconstituționalitate
a prevederilor titlului VII al Legii nr. 247/2005 privind
reforma în domeniile proprietății și justiției, precum și unele
măsuri adiacente și a prevederilor Legii nr. 10/2001 privind
regimul juridic al unor imobile preluate în mod abuziv în
perioada 6 martie 1945—22 decembrie 1989. Excepția a fost

ridicată de Emilia Băleanu și Thony Hedwig într-o cauză civilă
având ca obiect o acțiune în revendicare.
În motivarea excepției de neconstituționalitate, autorii
susțin, în esență, că cele două acte normative, ăîn măsura în
care se aplică imobilelor preluate fără titlu valabil, nu corespund
obligației de restituire, respectiv de despăgubire, asumată de
România prin ratificarea art. 1 din Primul Protocol adițional la
Convenția pentru apărarea drepturilor omului și a libertăților
fundamentale, prin aceasta fiind contrare dispozițiilor
constituționale ale art. 11 alin. (1)”. În continuare, făcând referire
la jurisprudența Curții Europene a Drepturilor Omului, arată că
aceasta a constatat, în mod repetat, inefectivitatea sistemului
de despăgubire introdus prin Legea nr. 247/2005 și a condamnat
România pentru refuzul de a plăti daune care să reflecte
valoarea comercială a imobilelor preluate fără titlu valabil.
Tribunalul Timiș — Secția civilă apreciază că excepția de
neconstituționalitate este neîntemeiată. În acest sens, arată că
art. 11 alin. (1) din Constituție prevede obligația statului de a
îndeplini întocmai și cu bună-credință obligațiile ce îi revin din
tratatele la care este parte. Adoptarea de acte normative
contrare dispozițiilor din tratatele la care este parte România nu
reprezintă o problemă de constituționalitate, întrucât, potrivit
art. 11 alin. (2) din Legea fundamentală, tratatele ratificate de
Parlament, potrivit legii, fac parte din dreptul intern, iar instanțele
de judecată au obligația de a aplica dispozițiile favorabile din
tratatele internaționale, fără să fie însă nevoie de modificarea
legii interne sau declararea neconstituționalității acesteia. În
același sens este și jurisprudența Curții Europene a Drepturilor
Omului, care impune instanțelor române să aplice nu doar
dispozițiile Convenției pentru apărarea drepturilor omului și a
libertăților fundamentale, dar mai ales principiile enunțate în
vasta sa jurisprudență. Arată că autorii excepției pot invoca și
obține valorificarea pretențiilor lor prin prisma dispozițiilor
internaționale favorabile, dacă situația de fapt relevă existența
unor premise susceptibile de a conduce la aplicarea
jurisprudenței și textelor invocate, și fără a se pronunța
neconstituționalitatea legilor speciale reparatorii. Precizează că,
dacă s-ar admite excepția de neconstituționalitate invocată, s-ar
produce un dezechilibru grav în raporturile juridice născute în

MONITORUL OFICIAL AL ROMÂNIEI, PARTEA I, Nr. 749/4.XI.2009
temeiul actelor normative contestate, cu consecința încălcării
principiului securității raporturilor juridice civile, consacrat în
jurisprudența Curții Europene a Drepturilor Omului.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că prevederile criticate sunt
constituționale. În acest sens, arată că exercitarea prerogativelor
dreptului de proprietate nu trebuie absolutizată, iar legiuitorul
este îndreptățit să stabilească conținutul și limitele acestuia, în
așa fel încât să nu vină în coliziune cu interesele generale sau
cu interesele particulare legitime ale altor subiecte de drept,
instituind astfel limitări rezonabile în valorificarea acestuia, ca
drept subiectiv garantat.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiect al excepției de neconstituționalitate îl constituie
prevederile titlului VII — Regimul stabilirii și plății despăgubirilor
aferente imobilelor preluate în mod abuziv — al Legii
nr. 247/2005 privind reforma în domeniile proprietății și justiției,
precum și unele măsuri adiacente, publicată în Monitorul Oficial
al României, Partea I, nr. 653 din 22 iulie 2005, modificate prin
Ordonanța de urgență a Guvernului nr. 209/2005 pentru
modificarea și completarea unor acte normative din domeniul
proprietății, publicată în Monitorul Oficial al României, Partea I,
nr. 1.194 din 30 decembrie 2005, și prin Ordonanța de urgență
a Guvernului nr. 81/2007 pentru accelerarea procedurii de
acordare a despăgubirilor aferente imobilelor preluate în mod
abuziv, publicată în Monitorul Oficial al României, Partea I,
nr. 446 din 29 iunie 2007, precum și a prevederilor Legii
nr. 10/2001 privind regimul juridic al unor imobile preluate în
mod abuziv în perioada 6 martie 1945—22 decembrie 1989,
republicată, în urma adoptării Legii nr. 247/2005, în Monitorul
Oficial al României, Partea I, nr. 798 din 2 septembrie 2005,
modificată prin Legea nr. 1/2009, publicată în Monitorul Oficial al
României, Partea I, nr. 63 din 3 februarie 2009.

13

Textele de lege criticate sunt raportate la dispozițiile
constituționale ale art. 11 alin. (1) privind obligația statului de a
îndeplini cu bună-credință obligațiile ce îi revin din tratatele la
care este parte. Totodată, autorii excepției consideră că textul
de lege criticat contravine și dispozițiilor art. 1 din Primul
Protocol adițional la Convenția pentru apărarea drepturilor
omului și a libertăților fundamentale.
Examinând excepția de neconstituționalitate, Curtea
constată următoarele:
Titlul VII — Regimul stabilirii și plății despăgubirilor aferente
imobilelor preluate în mod abuziv — al Legii nr. 247/2005
conține prevederi privind organizarea Fondului ăProprietatea” și
procedura de acordare a despăgubirilor aferente imobilelor care
nu pot fi restituite în natură, rezultate din aplicarea Legii
nr. 10/2001 privind regimul juridic al unor imobile preluate în
mod abuziv în perioada 6 martie 1945—22 decembrie 1989.
Astfel, se reglementează următoarele aspecte: procedurile
administrative pentru acordarea despăgubirilor, valorificarea
titlurilor de despăgubire, stabilirea algoritmului de atribuire a
acțiunilor emise de Fondul ăProprietatea”, căi de atac împotriva
deciziilor Comisiei centrale pentru stabilirea despăgubirilor.
Curtea a reținut, prin Decizia nr. 5 din 8 ianuarie 2009,
publicată în Monitorul Oficial al României, Partea I, nr. 203 din
31 martie 2009, având ca obiect excepția de neconstituționalitate a prevederilor titlului VII din Legea nr. 247/2005, că
este opțiunea exclusivă a legiuitorului de a decide asupra
modului de reparare a injustițiilor și abuzurilor din legislația
trecută, prevederile de lege criticate fiind în acord cu dispozițiile
constituționale ale art. 44 alin. (2) teza a doua, potrivit cărora
conținutul și limitele dreptului de proprietate sunt stabilite de
lege.
Pentru aceleași considerente, Curtea nu poate reține nici
neconstituționalitatea Legii nr. 10/2001, a cărei adoptare a avut
drept scop repararea injustițiilor din perioada comunistă,
punerea în aplicare a acesteia urmărind cu precădere
prevalența restituirii în natură a imobilelor pentru care s-au
depus notificări și asigurarea respectării stabilității raporturilor
de proprietate.
De altfel, Curtea Europeană a Drepturilor Omului a reținut în
jurisprudența sa (Dumitru Popescu contra României din
26 aprilie 2007, Vermeire contra Belgiei din 29 noiembrie 1991)
faptul că prevederile Convenției pentru apărarea drepturilor și a
libertăților fundamentale fac parte integrantă din ordinea juridică
internă a statelor semnatare, acest aspect implicând obligația
pentru judecătorul național de a asigura efectul deplin al
normelor acesteia, asigurându-le preeminența față de orice altă
prevedere contrară din legislația națională. Curtea Europeană
a constatat că statutul conferit Convenției în dreptul intern
permite instanțelor naționale să înlăture, din oficiu sau la cererea
părților, prevederile dreptului intern pe care le consideră
incompatibile cu Convenția și protocoalele sale adiționale.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor titlului VII al Legii nr. 247/2005 privind reforma în domeniile
proprietății și justiției, precum și unele măsuri adiacente și a prevederilor Legii nr. 10/2001 privind regimul juridic al unor imobile
preluate în mod abuziv în perioada 6 martie 1945—22 decembrie 1989, excepție ridicată de Emilia Băleanu și Thony Hedwig în
Dosarul nr. 9.608/30/2008 al Tribunalului Timiș — Secția civilă.
Definitivă și general obligatorie.
Pronunțată în ședința publică din data de 6 octombrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Ionescu

14

MONITORUL OFICIAL AL ROMÂNIEI, PARTEA I, Nr. 749/4.XI.2009
CURTEA CONSTITUȚIONALĂ

D E C I Z I A Nr. 1.246
din 6 octombrie 2009

referitoare la excepția de neconstituționalitate a prevederilor art. 1, art. 7 alin. (1), art. 45 alin. (2)
din Legea nr. 10/2001 privind regimul juridic al unor imobile preluate în mod abuziv
în perioada 6 martie 1945—22 decembrie 1989 și art. 1081 și art. 1083 din Codul de procedură civilă
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Augustin Zegrean
— judecător
Simona Ricu
— procuror
Mihaela Ionescu
— magistrat-asistent
Pe rol se află soluționarea excepției de neconstituționalitate
a prevederilor art. 1, art. 7 alin. (1), art. 45 alin. (2) din Legea
nr. 10/2001 privind regimul juridic al unor imobile preluate în
mod abuziv în perioada 6 martie 1945—22 decembrie 1989 și
art. 1081 și art. 1083 din Codul de procedură civilă, excepție
ridicată de Cristian Niculescu Mizil în Dosarul nr. 466/3/2003 al
Curții de Apel București — Secția a IX-a civilă și pentru cauze
privind proprietatea intelectuală.
La apelul nominal răspunde personal autorul excepției, fiind
asistat de avocatul Camelia Strat, cu delegație la dosar, partea
Sofia Niculescu Mizil fiind reprezentată de același apărător,
având împuternicire în acest sens, lipsă fiind celelalte părți, față
de care procedura de citare este legal îndeplinită.
Cauza este în stare de judecată.
Avocatul prezent solicită admiterea excepției de
neconstituționalitate, reiterând motivele cuprinse în notele scrise
depuse la dosarul cauzei.
Reprezentantul Ministerului Public pune concluzii de
respingere a excepției de neconstituționalitate, întrucât în cauză
nu au fost aduse elemente noi, de natură să impună
reconsiderarea jurisprudenței Curții Constituționale în materie.
C U R T E A,

având în vedere actele și lucrările dosarului, constată
următoarele:
Prin Încheierea din 18 decembrie 2008, pronunțată în
Dosarul nr. 466/3/2003, Curtea de Apel București — Secția a
IX-a civilă și pentru cauze privind proprietatea intelectuală
a sesizat Curtea Constituțională cu excepția de
neconstituționalitate a prevederilor art. 1, art. 7 alin. (1),
art. 45 alin. (2) din Legea nr. 10/2001 privind regimul juridic
al unor imobile preluate în mod abuziv în perioada 6 martie
1945—22 decembrie 1989 și art. 1081 și art. 1083 din Codul
de procedură civilă. Excepția a fost ridicată de Cristian
Niculescu Mizil într-o cauză civilă având ca obiect o acțiune în
revendicare și constatarea nulității absolute a contractului de
vânzare-cumpărare încheiat în baza Legii nr. 112/1995.
În motivarea excepției de neconstituționalitate autorul
acesteia susține, în esență, faptul că prevederile art. 1081 din
Codul de procedură civilă fac posibilă judecarea prealabilă a
cauzei prin constatarea relei-credințe, fără administrarea de
probe și fără a exista posibilitatea exercitării unor căi de atac.
Prin aceasta, se anulează liberul acces la justiție, având loc ăo
condamnare, fără preaviz, la amendă și daune”. În continuare,
arată că are calitatea de proprietar, în baza Legii nr. 112/1995,
iar la data încheierii contractului de vânzare-cumpărare, în
temeiul legii menționate, a îndeplinit condițiile prevăzute de
aceasta, de a avea un contract de închiriere și de a nu deține în

proprietate un imobil ori de a nu fi înstrăinat un astfel de imobil.
Arată că Legea nr. 10/2001 a stabilit, în mod retroactiv, o
condiție suplimentară, respectiv existența bunei-credințe la data
încheierii actului juridic, a cărei neîndeplinire determină
constatarea nulității absolute a actului juridic de înstrăinare a
imobilului.
Curtea de Apel București — Secția a IX-a civilă și pentru
cauze privind proprietatea intelectuală consideră că excepția
de neconstituționalitate având ca obiect prevederile art. 1081 și
art. 1083 din Codul de procedură civilă este neîntemeiată. În
acest sens, arată că acestea nu limitează liberul acces la justiție,
ci dau posibilitatea aplicării unor amenzi judiciare sau
despăgubiri, în cazul exercitării cu rea-credință a unor drepturi
procesuale, în deplină concordanță cu dispozițiile art. 57 din
Constituție. Totodată, în ceea ce privește prevederile art. 1 din
Legea nr. 10/2001, face referire la deciziile Curții Constituționale
nr. 557/2005, nr. 592/2007, nr. 1.215/2007 și nr. 155/2008.
Apreciază că, pentru identitate de rațiune, prevederile art. 7
alin. (1) din lege nu contravin dispozițiilor constituționale privind
liberul acces la justiție. În ceea ce privește prevederile art. 45
alin. (2) din lege, face referire la deciziile Curții Constituționale
nr. 191/2002, nr. 826/2006 și nr. 1.055/2008.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că prevederile art. 1, art. 7
alin. (1), art. 45 alin. (2) din Legea nr. 10/2001 și art. 1081 și
art. 1083 din Codul de procedură civilă sunt constituționale. În
acest sens, arată că prevederile din Codul de procedură civilă
nu încalcă dispozițiile constituționale și din actele internaționale
invocate, de vreme ce persoana obligată la amendă sau
despăgubire poate face cerere de reexaminare, prin care să
solicite, motivat, să se revină asupra amenzii ori despăgubirii.
În ceea ce privește prevederile din Legea nr. 10/2001, de
asemenea criticate, consideră că acestea nu aduc atingere
principiului neretroactivității legii, soluția de restituire a unor
categorii de imobile fiind rezultatul opțiunii legiuitorului și are la
bază exercitarea dreptului acestuia de a decide asupra modului
de reparare a injustițiilor și a abuzurilor din legislația trecută, cu
privire la dreptul de proprietate. Totodată, apreciază că
dispozițiile art. 57 și art. 115 din Constituție nu au incidență în
prezenta cauză.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părților prezente, concluziile procurorului, dispozițiile
de lege criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.

MONITORUL OFICIAL AL ROMÂNIEI, PARTEA I, Nr. 749/4.XI.2009
Obiect al excepției de neconstituționalitate îl constituie
prevederile art. 1, art. 7 alin. (1), art. 45 alin. (2) din Legea
nr. 10/2001 privind regimul juridic al unor imobile preluate în
mod abuziv în perioada 6 martie 1945—22 decembrie 1989,
republicată, în urma adoptării Legii nr. 247/2005, în Monitorul
Oficial al României, Partea I, nr. 798 din 2 septembrie 2005.
Art. 1 alin. (1) și art. 45 alin. (2) din Legea nr. 10/2001 au fost
modificate de art. I pct. 1, respectiv art. I pct. 10 din Legea
nr. 1/2009 pentru modificarea și completarea Legii nr. 10/2001
privind regimul juridic al unor imobile preluate în mod abuziv în
perioada 6 martie 1945—22 decembrie 1989, publicată în
Monitorul Oficial al României, Partea I, nr. 63 din 3 februarie
2009. Textele de lege criticate au următorul conținut:
— Art. 1: ă(1) Imobilele preluate în mod abuziv de stat, de
organizațiile cooperatiste sau de orice alte persoane juridice în
perioada 6 martie 1945—22 decembrie 1989, precum și cele
preluate de stat în baza Legii nr. 139/1940 asupra rechizițiilor și
nerestituite se restituie în natură sau în echivalent, când
restituirea în natură nu mai este posibilă, în condițiile prezentei
legi.
(2) În cazurile în care restituirea în natură nu este posibilă se
vor stabili măsuri reparatorii prin echivalent. Măsurile reparatorii
prin echivalent vor consta în compensare cu alte bunuri sau
servicii oferite în echivalent de către entitatea învestită potrivit
prezentei legi cu soluționarea notificării, cu acordul persoanei
îndreptățite, sau despăgubiri acordate în condițiile prevederilor
speciale privind regimul stabilirii și plății despăgubirilor aferente
imobilelor preluate în mod abuziv.
(3) Măsurile reparatorii prin echivalent constând în
compensare cu alte bunuri sau servicii se acordă prin decizia
sau, după caz, dispoziția motivată a entității învestite potrivit
prezentei legi cu soluționarea notificării. Măsurile reparatorii în
echivalent constând în despăgubiri acordate în condițiile legii
speciale privind regimul de stabilire și plată a despăgubirilor
aferente imobilelor preluate în mod abuziv se propun a fi
acordate prin decizia sau, după caz, dispoziția motivată a
entității învestite potrivit prezentei legi cu soluționarea notificării.
(4) Măsurile reparatorii prin echivalent pot fi combinate.
(5) Primarii sau, după caz, conducătorii entităților învestite
cu soluționarea notificărilor au obligația să afișeze lunar, în
termen de cel mult 10 zile calendaristice calculate de la sfârșitul
lunii precedente, la loc vizibil, un tabel care să cuprindă bunurile
disponibile și/sau, după caz, serviciile care pot fi acordate în
compensare.”;
— Art. 7 alin. (1): ăDe regulă, imobilele preluate în mod
abuziv se restituie în natură.”;
— Art. 45 alin. (2): ăActele juridice de înstrăinare, inclusiv cele
făcute în cadrul procesului de privatizare, având ca obiect
imobile preluate fără titlu valabil, considerate astfel anterior
intrării în vigoare a Legii nr. 213/1998, cu modificările și
completările ulterioare, sunt lovite de nulitate absolută, în afară
de cazul în care actul a fost încheiat cu bună-credință.”
Totodată, obiect al excepției de neconstituționalitate îl
constituie și prevederile art. 1081 și art. 1083 din Codul de
procedură civilă, cu următorul conținut:
— Art. 1081: ă(1) Dacă legea nu prevede altfel, instanța,
potrivit dispozițiilor prezentului articol, va putea sancționa
următoarele fapte săvârșite în legătură cu procesul, astfel:
1. cu amendă judiciară de la 500.000 lei la 7.000.000 lei:
a) introducerea, cu rea-credință, a unor cereri vădit
netemeinice;
b) formularea, cu rea-credință, a unei cereri de recuzare sau
de strămutare;
c) obținerea, cu rea-credință, a citării prin publicitate a
oricărei părți;
d) obținerea, cu rea-credință, de către reclamantul căruia i
s-a respins cererea, a unor măsuri asigurătorii prin care pârâtul
a fost păgubit;

15

e) contestarea, cu rea-credință, a scrierii sau semnăturii unui
înscris;
2. cu amendă judiciară de la 300.000 lei la 5.000.000 lei:
a) neprezentarea martorului legal citat sau refuzul acestuia
de a depune mărturie când este prezent în instanță, în afară de
cazul în care acesta este minor;
b) neprezentarea avocatului, a reprezentantului sau a celui
care asistă partea, ori nerespectarea de către aceștia a
îndatoririlor stabilite de lege sau de către instanță, dacă în acest
mod s-a cauzat amânarea judecării procesului;
c) refuzul expertului de a primi lucrarea sau nedepunerea
lucrării în termenul fixat, ori refuzul de a da lămuririle cerute;
c1) nerespectarea de către agenții forței publice a obligației
de acordare a concursului la îndeplinirea efectivă a executării
silite, potrivit art. 3732 alin. 1;
d) neluarea de către conducătorul unității în cadrul căreia
urmează a se efectua o expertiză a măsurilor necesare pentru
efectuarea acesteia sau pentru efectuarea la timp a expertizei,
precum și împiedicarea de către orice persoană a efectuării
expertizei în condițiile legii;
d) neluarea de către conducătorul unității în cadrul căreia
urmează a se efectua o expertiză a măsurilor necesare pentru
efectuarea acesteia sau pentru efectuarea la timp a expertizei,
precum și împiedicarea de către orice persoană a efectuării
expertizei în condițiile legii;
e) neprezentarea unui înscris sau a unui bun, de către cel
care îl deține, la termenul fixat în acest scop de instanță;
f) refuzul sau omisiunea unei autorități ori a altei persoane
de a comunica la cererea instanței, la termenul fixat în acest
scop, datele care rezultă din actele și evidențele ei;
g) cauzarea amânării judecării sau executării silite de către
cel însărcinat cu îndeplinirea actelor de procedură;
h) împiedicarea în orice mod a exercitării, în legătură cu
procesul, a atribuțiilor ce revin judecătorilor, experților desemnați
de instanță în condițiile legii, agenților procedurali, precum și
altor salariați ai instanței.
(2) Amenda nu se va aplica persoanelor la care se referă
pct. 2 al alin. 1, dacă motive temeinice le-au împiedicat să aducă
la îndeplinire obligațiile ce le revin.”;
— Art. 1083: ăCel care, cu intenție sau din culpă, a pricinuit
amânarea judecării sau a executării silite, prin una dintre faptele
prevăzute în art. 1081 sau art. 1082, la cererea părții interesate
va putea fi obligat de către instanța de judecată ori, după caz, de
către președintele instanței de executare, la plata unei
despăgubiri pentru paguba cauzată prin amânare.”
În ceea ce privește art. 1, art. 7 alin. (1), art. 45 alin. (2) din
Legea nr. 10/2001, autorul excepției invocă încălcarea
dispozițiilor constituționale ale art. 15 alin. (2) privind
neretroactivitatea legii și ale art. 21 alin. (1) referitoare la accesul
liber la justiție.
În ceea ce privește prevederile art. 1081 și art. 1083 din Codul
de procedură civilă, autorul excepției consideră că se aduce
atingere dispozițiilor constituționale ale art. 21 alin. (1) și (2)
referitoare la accesul liber la justiție, ale art. 115 alin. (4) și (6)
privind adoptarea de către Guvern a ordonanțelor de urgență și
ale art. 20 alin. (2) referitoare la tratatele internaționale privind
drepturile omului. Totodată, invocă și încălcarea dispozițiilor
art. 6 din Convenția pentru apărarea drepturilor omului și a
libertăților fundamentale, referitoare la dreptul la un proces
echitabil, și ale art. 66 pct. 5 din Tratatul de la Lisabona, privind
dreptul la justiție.
Examinând excepția de neconstituționalitate, Curtea
constată următoarele:
I. Prevederile art. 1 alin. (1) din Legea nr. 10/2001 au mai
făcut obiect al controlului de constituționalitate. Astfel, prin mai
multe decizii, ca, de exemplu, Decizia nr. 557 din 25 octombrie
2005, publicată în Monitorul Oficial al României, Partea I,
nr. 1.056 din 26 noiembrie 2005, Decizia nr. 592 din 19 iunie
2007, publicată în Monitorul Oficial al României, Partea I, nr. 581

16

MONITORUL OFICIAL AL ROMÂNIEI, PARTEA I, Nr. 749/4.XI.2009

din 23 august 2007, și Decizia nr. 1.215 din 18 decembrie 2007,
publicată în Monitorul Oficial al României, Partea I, nr. 60 din
25 ianuarie 2008, Curtea a statuat că recunoașterea sine die a
posibilității persoanei interesate de a declanșa procedura de
recuperare a imobilelor preluate abuziv de către stat ar fi fost de
natură să genereze un climat de instabilitate juridică în domeniul
proprietății imobiliare. Făcând referire la jurisprudența
anterioară, Curtea a reținut că, potrivit dispozițiilor art. 44 alin. (1)
teza a doua din Constituție, exercitarea dreptului de proprietate
trebuie să se facă în limitele legii. Legiuitorul este așadar
competent să stabilească cadrul juridic pentru exercitarea
dreptului de proprietate, instituind limitări rezonabile în
valorificarea ca drept subiectiv garantat, în așa fel încât să nu
vină în coliziune cu interesele generale sau cu interesele
particulare legitime ale altor subiecte de drept.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în deciziile anterioare
își păstrează valabilitatea și în cauza de față.
Pentru aceleași considerente, Curtea nu poate reține nici
contrarietatea celorlalte prevederi ale art. 1 și ale art. 7 alin. (1)
din Legea nr. 10/2001 cu dispozițiile din Constituție încălcate.
În ceea ce privește prevederile art. 45 alin. (2) din Legea
nr. 10/2001, Curtea nu poate constata că acestea sunt contrare
dispozițiilor privind neretroactivitatea legii, consacrate
constituțional în art. 15 alin. (2), de vreme ce aplicarea
principiului ocrotirii bunei-credințe și cel al aparenței în drept nu
consacră o soluție legislativă novatoare.
II. Totodată, Curtea reține că asupra prevederilor art. 1081 și
art. 1083 din Codul de procedură civilă s-a mai pronunțat, de
exemplu, prin deciziile nr. 610 din 27 mai 2008, publicată în
Monitorul Oficial al României, Partea I, nr. 553 din 22 iulie 2008,
și nr. 59 din 11 februarie 2003, publicată în Monitorul Oficial al

României, Partea I, nr. 307 din 7 mai 2003. Curtea a statuat că
activitatea procesuală a părților trebuie să se desfășoare cu
respectarea normelor prevăzute de lege. Stabilirea regulilor de
desfășurare a procesului în fața instanțelor judecătorești este
de competența exclusivă a legiuitorului, soluție ce rezultă din
dispozițiile constituționale ale art. 126 alin. (2) și ale art. 129 din
Legea fundamentală.
Pentru valorificarea drepturilor și intereselor legitime părțile
trebuie să acționeze cu bună-credință, conform art. 57 din Legea
fundamentală, iar nu în spirit abuziv, șicanatoriu, vexator pentru
magistrați ori pentru instanță.
Totodată, Curtea Constituțională a statuat în jurisprudența
sa, de exemplu, prin Decizia nr. 73 din 19 iulie 1995, publicată
în Monitorul Oficial al României, Partea I, nr. 177 din 8 august
1995, că exercitarea abuzivă a unui drept se produce atunci
când acel drept se realizează în alt scop decât cel pentru care
legea l-a recunoscut.
Curtea nu poate reține critica autorului excepției potrivit
căreia sancționarea justițiabililor pentru nerespectarea regulilor
de procedură ar împiedica accesul liber la justiție, deoarece,
potrivit art. 1085 din Codul de procedură civilă, împotriva
încheierii de stabilire a sancțiunii, persoana obligată la amendă
sau despăgubire poate face cerere de reexaminare prin care
are posibilitatea de a solicita, motivat, să se revină asupra
măsurii dispuse.
Întrucât în cauza de față nu au fost aduse elemente noi, de
natură să impună reconsiderarea jurisprudenței Curții
Constituționale în materie, atât soluția, cât și considerentele
acestor decizii își mențin valabilitatea și în prezenta cauză.
Celelalte dispoziții constituționale și din actele internaționale
invocate nu au incidență în cauză.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 1, art. 7 alin. (1), art. 45 alin. (2) din Legea nr. 10/2001 privind
regimul juridic al unor imobile preluate în mod abuziv în perioada 6 martie 1945—22 decembrie 1989 și art. 1081 și art. 1083 din
Codul de procedură civilă, excepție ridicată de Cristian Niculescu Mizil în Dosarul nr. 466/3/2003 al Curții de Apel București — Secția
a IX-a civilă și pentru cauze privind proprietatea intelectuală.
Definitivă și general obligatorie.
Pronunțată în ședința publică din data de 6 octombrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Ionescu

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 749/4.XI.2009 conține 16 pagini.

Prețul: 3,20 lei

&JUYDGY|434714]
ISSN 1453—4495

