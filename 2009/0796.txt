Anul 177 (XXI) — Nr. 796

PARTEA I

Luni, 23 noiembrie 2009

LEGI, DECRETE, HOTĂRÂRI ȘI ALTE ACTE

SUMAR
Pagina
DECIZII ALE CURȚII CONSTITUȚIONALE
Decizia nr. 1.414 din 4 noiembrie 2009 referitoare la obiecția
de neconstituționalitate a Legii privind reorganizarea
unor autorități și instituții publice, raționalizarea
cheltuielilor publice, susținerea mediului de afaceri și
respectarea acordurilor-cadru cu Comisia Europeană
și Fondul Monetar Internațional..................................

2–8

Opinie separată ....................................................................
Decizia nr. 1.415 din 4 noiembrie 2009 referitoare la excepția
de neconstituționalitate a dispozițiilor Legii-cadru
privind salarizarea unitară a personalului plătit din
fonduri publice ............................................................

8–9

9–14

Opinie separată ....................................................................

14–15

2

MONITORUL OFICIAL AL ROMÂNIEI, PARTEA I, Nr. 796/23.XI.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.414
din 4 noiembrie 2009

referitoare la obiecția de neconstituționalitate a Legii privind reorganizarea unor autorități
și instituții publice, raționalizarea cheltuielilor publice, susținerea mediului de afaceri
și respectarea acordurilor-cadru cu Comisia Europeană și Fondul Monetar Internațional
Cu Adresa nr. 51/5.881 din 23 septembrie 2009, secretarul
general al Camerei Deputaților a transmis Curții Constituționale
sesizarea referitoare la neconstituționalitatea Legii privind
reorganizarea unor autorități și instituții publice, raționalizarea
cheltuielilor publice, susținerea mediului de afaceri și
respectarea acordurilor-cadru cu Comisia Europeană și Fondul
Monetar Internațional, formulată de un număr de
101 parlamentari, și anume: Cristian Mihai Adomniței, Marin
Almăjanu, Teodor Atanasiu, Mihai Banu, Vasile Berci, Dan
Bordeianu, Emil Bostan, Viorel Vasile Buda, Daniel Stamate
Budurescu, Cristian Buican, Ion Cristian Burlacu, Mihăiță
Calimente, Mircea Vasile Cazan, Daniel Chițoiu, Tudor
Alexandru Chiuariu, Cristian Horia, Ciprian Minodor Dobre,
Victor Paul Dobre, Aurel Mihai Donțu, Gheorghe Dragomir,
George Ionuț Dumitrică, Relu Fenechiu, Gheorghe Gabor,
Grațiela Leocadia Gavrilescu, Dominic Andrei Gerea, Alina
Ștefania Gorghiu, Titi Holban, Pavel Horj, Mircea Irimescu,
Nicolae Jolța, Mihai Lupu, Dan Ilie Morega, Dan Ștefan
Motreanu, Gheorghe Eugen Nicolăescu, Bogdan Olteanu,
Ludovic Orban, Ionel Palăr, Viorel Palașcă, Dan Păsat, Cornel
Pieptea, Gabriel Plăiașu, Cristina Ancuța Pocora, Virgil Pop,
Marius Octavian Popa, Călin Constantin Anton Popescu
Tăriceanu, Neculai Rebenciuc, Adriana Ana Săftoiu, Nini
Săpunaru, George Adrian Scutaru, Ionuț Marian Stroe, GigelSorinel Știrbu, Ion Tăbugan, Gheorghe Mirel Taloș, Ioan Timiș,
Dina Adriana Tușa, Claudiu Țaga, Radu Bogdan Țîmpău, Ioan
Țintean, Florin Țurcanu, Horea Dorin Uioreanu, Ana Lucia
Varga, Mihai Alexandru Voicu, Dumitru Chiriță, Crin George
Laurențiu Antonescu, Gabriel Berca, Cristinel Marian Bîgiu,
Minerva Boitan, Sever Constantin Cibu, Cristian David, Mircea
Diaconu, Emilian Valentin Frâncu, Ioan Ghișe, Puiu Hașotti, Paul
Ichim, Raymond Luca, Cezar Mircea Măgureanu, Ovidius
Mărcuțianu, Teodor Viorel Meleșcanu, Vasile Mustățea, Vasile
Nedelcu, Marius Petre Nicoară, Romeo Nicoară, Mario Ovidiu
Oprea, Liviu Titus Pașca, Cornel Popa, Tiberiu Aurelian Prodan,
Nicolae Robu, Dan Radu Rușanu, Cristian George Țopescu,
Varujan Vosganian, Derzsi Ákos, Kötö Josif, Farkas Anna-Lili,
Lakatos Petru, Varga Attila, Máté András-Levente, Farago Petru,
Petö Csilla-Mária, Pálfi Mózes Zoltán, Cseke Attila-Zoltan și
Márton Árpád-Francisc.
Sesizarea a fost formulată în temeiul art. 146 lit. a) din
Constituție și al art. 11 lit. a) raportat la art. 15 alin. (2) din Legea
nr. 47/1992 privind organizarea și funcționarea Curții
Constituționale, a fost înregistrată la Curtea Constituțională sub
nr. J 5.283 din 23 septembrie 2009 și constituie obiectul
Dosarului nr. 7.271A/2009.

În motivarea obiecției de neconstituționalitate se arată
că ăadoptarea acestui act normativ reprezintă o încălcare gravă
a art. 117 alin. (2), art. 41 alin. (1) și (5), a art. 16 alin. (1), a
art. 44 din Constituția României”, argumentele fiind grupate
după cum urmează:
1. Legea criticată contravine art. 117 alin. (2) din Constituție,
în ceea ce privește procedura de înființare a organelor de
specialitate în subordinea Guvernului sau a ministerelor. Se
arată în acest sens că legea reglementează înființarea unor noi
organe de specialitate ale administrației publice centrale —
nominalizate în anexele nr. 1 și 2 —, fiind instituită în sarcina
Guvernului obligația de a promova actele normative necesare
în termen de 7 zile de la data intrării în vigoare a legii, ceea ce
lipsește de efecte dispozițiile constituționale care condiționează
înființarea unor noi organe de specialitate ale administrației
publice centrale de existența unui aviz al Curții de Conturi, ca
garanție tehnică în luarea deciziilor politice. Astfel, prin instituirea
termenului de 7 zile, analiza Curții de Conturi ăeste a priori
inferioară acestui termen”, iar prin instituirea unei obligații de
rezultat în sarcina Guvernului, cu stabilirea fără echivoc a
organelor de specialitate care vor lua ființă, se exclude ăa priori
ipoteza unui aviz negativ din partea Curții de Conturi”. Emiterea
unui astfel de aviz ăar plasa Guvernul în ipoteza încălcării unui
act al Parlamentului, situație cel puțin anormală, dacă nu vădit
neconstituțională și, în consecință, ilegală”. Lipsirea de efecte a
dispozițiilor constituționale privitoare la existența acestui aviz
prealabil ăeste o procedură care încalcă în mod vădit litera și
spiritul art. 117 din Constituție”.
Sunt invocate în acest sens și considerentele Deciziei Curții
Constituționale nr. 16/2007 referitoare la constituționalitatea Legii
privind înființarea Autorității Naționale pentru Turism, în
subordinea Guvernului României, publicată în Monitorul Oficial al
României, Partea I, nr. 66 din 29 ianuarie 2007, arătându-se că,
potrivit interpretării Curții, competențele celor două autorități —
Guvernul și Parlamentul — sunt delimitate fără echivoc de
legiuitorul constituant. Autoritățile administrative autonome pot fi
înființate doar de Parlament, prin lege organică, în timp ce
înființarea organelor de specialitate din subordinea Guvernului
sau a ministerelor este de competența exclusivă a Guvernului,
sub condiția existenței unei baze legale și a avizului Curții de
Conturi. Baza legală este dată de Legea nr. 90/2001 privind
organizarea și funcționarea Guvernului României și a
ministerelor, iar în ceea ce privește avizul Curții de Conturi,
potrivit interpretării unanime a doctrinei, acesta are caracter
conform, ceea ce presupune obligativitatea atât în a-l obține, cât
și în a-i respecta conținutul. Așa fiind, înființarea de organe de
specialitate ale administrației publice centrale, fără a se fi
solicitat acest aviz, încalcă prevederile art. 117 din Constituție.

MONITORUL OFICIAL AL ROMÂNIEI, PARTEA I, Nr. 796/23.XI.2009
Solicitarea avizului menționat, anterior emiterii hotărârilor
Guvernului de înființare a noilor persoane juridice, dar ulterior
reglementării instituite prin legea atacată, este irelevantă,
întrucât decizia înființării acestor organe a fost deja luată,
Guvernul având obligația punerii în aplicare a legii.
2. Dispozițiile art. 17—22 din lege, care stabilesc regimul
cumulului pensiilor cu veniturile salariale, încalcă prevederile
art. 41 alin. (1), ale art. 16 alin. (1) și ale art. 44 din Constituție.
Astfel, art. 17 din lege limitează dreptul la muncă, ăcondiționând
continuarea raporturilor de muncă sau impunând încetarea
forțată a raporturilor de muncă, pornind de la un criteriu profund
discriminatoriu: nivelul pensiei nete aflate în plată”. Se arată că
ănu poți stabili ca o persoană care a contribuit mai mult la fondul
de pensii, fiindcă (cel puțin prezumat) a muncit mai mult, să fie
privată, pe acest motiv, de plata pensiei pentru o anumită
perioadă de timp”. Mai mult, diminuarea veniturilor pentru
persoanele care sunt deja în această situație încalcă dreptul la
proprietate privată al acestor persoane, în ceea ce privește
suspendarea plății pensiei pe durata exercitării activității (Cauza
Buchen contra Cehiei, 2002).
3. Dispozițiile art. 6 din cap. II al legii — ăMăsuri de
reorganizare a unor autorități și instituții publice” încalcă
prevederile art. 16 alin. (1) din Constituție, deoarece criteriile de
concediere minimale prevăzute de acestea [de exemplu, cel
prevăzut la art. 6 alin. (6) lit. e) din lege] ăreprezintă discriminări
pe bază de venituri, respectiv de vârstă, între salariații aflați, din
punctul de vedere al raporturilor de muncă, în aceeași situație
juridică”.
4. Dispozițiile art. 10 din cap. III al legii — ăMăsuri de
reducere a cheltuielilor de personal în sistemul bugetar” încalcă
prevederile art. 41 alin. (1) și (5) din Constituție, referitoare la
dreptul la muncă și la convențiile colective de muncă. Astfel,
acest text de lege prevede obligația conducătorilor autorităților
și instituțiilor publice de a diminua cheltuielile de personal cu
15,5% lunar, în perioada octombrie—decembrie 2009, prin
aplicarea mai multor măsuri, dintre care prima vizează
acordarea personalului de ăzile libere fără plată pentru o
perioadă de până la 10 zile lucrătoare”. Această prevedere
contravine principiului libertății absolute a dreptului la muncă și
încalcă obligativitatea convențiilor colective în vigoare.
În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizarea a fost comunicată președinților celor
două Camere ale Parlamentului, precum și Guvernului, pentru
a prezenta punctele lor de vedere.
Președintele Senatului, cu Adresa nr. I 771 din
13 octombrie 2009, a transmis Curții Constituționale punctul său
de vedere, prin care arată că obiecția de neconstituționalitate
este întemeiată. Argumentele aduse în sprijinul acestei opinii
sunt următoarele:
Legea criticată lipsește de efecte dispozițiile art. 117 alin. (2)
și (3) din Constituție, deoarece instituie un termen de 7 zile în
care se supun aprobării actele normative privind înființarea unor
organe de specialitate în subordinea Guvernului și, de
asemenea, instituie o obligație de rezultat în sarcina Guvernului,
stabilind fără echivoc organele de specialitate care vor lua astfel
ființă, ceea ce exclude a priori ipoteza unui aviz negativ din
partea Curții de Conturi.

3

Prevederile art. 10 din lege încalcă dispozițiile art. 41 alin. (1)
și (5) din Constituție, referitoare la dreptul la muncă și la
caracterul obligatoriu al convențiilor colective, în sensul că
obligă angajații la o conduită în afara prevederilor legale.
În ceea ce privește dispozițiile art. 17—22 din lege, se arată
că încalcă prevederile art. 16 alin. (1), art. 41 alin. (1) și art. 44
din Constituție, deoarece condiționează continuarea raporturilor
de muncă sau impun încetarea forțată a acestora, pornind de la
un criteriu profund discriminatoriu — nivelul pensiei nete aflate
în plată. Stabilirea unui asemenea criteriu contravine principiului
egalității în drepturi a cetățenilor fără discriminări, întrucât nu se
poate stabili ca o persoană care a contribuit mai mult la fondul
de pensii să fie privată, pe acest motiv, de plata pensiei pentru
o anumită perioadă de timp. În plus, diminuarea veniturilor
pentru persoanele care sunt deja în această situație încalcă
dreptul la proprietate privată al acestor persoane, în ceea ce
privește suspendarea plății pensiei pe durata exercitării
activității, în conformitate cu art. 18 alin. (1) din lege.
Guvernul a transmis Curții Constituționale, cu Adresa
nr. 5/6.853/E.B. din 9 octombrie 2009, punctul său de vedere
prin care apreciază că sesizarea este neîntemeiată.
Argumentele aduse în sprijinul acestei opinii sunt următoarele:
Cu privire la critica de neconstituționalitate a procedurii de
înființare a anumitor organe de specialitate, Guvernul arată că
legea ce face obiectul criticii de neconstituționalitate a fost
edictată cu respectarea dispozițiilor art. 117 alin. (2) din Legea
fundamentală. Art. 5 din lege prevede că înființarea, organizarea
și funcționarea entităților rezultate din reorganizare se
reglementează prin hotărâre a Guvernului. Reorganizarea
efectivă și înființarea, dacă este cazul, a unui organ de
specialitate în subordinea Guvernului sau a unui minister,
condițiile concrete, structura instituțiilor rezultate, numărul și
categoriile de posturi ale fiecărei instituții sunt stabilite prin
hotărâri ale Guvernului subsecvente acestei legi.
Așadar, prin lege se decide asupra oportunității restructurării
unor instituții, iar implicațiile financiare, rezultate din
reglementarea aspectelor organizatorice ale înființării unei
instituții, sunt soluționate prin hotărârea Guvernului
subsecventă. În consecință, Guvernul trebuie să solicite, în
condițiile art. 117 alin. (2) din Constituție, avizul Curții de Conturi
asupra proiectului de act normativ prin care este înființată
entitatea și în care sunt reglementate aspectele economicofinanciare ce permit examinarea acestuia din perspectiva
competențelor conferite Curții de Conturi de textul constituțional.
În ceea ce privește critica de neconstituționalitate a
prevederilor art. 17—22 din lege, prin raportare la art. 41
alin. (1), art. 16 alin. (1) și art. 44 din Constituție, se consideră
că este neîntemeiată, precizându-se că legea supusă criticii de
neconstituționalitate nu instituie o interdicție, ci reglementează
condițiile în care poate fi cumulată pensia cu salariul. În plus,
măsura instituită de textele criticate are o aplicare generală, fiind
incidentă atât în ceea ce privește beneficiarii dreptului la pensie
aparținând atât sistemului public de pensii, cât și sistemelor
neintegrate sistemului public care realizează venituri salariale
sau, după caz, asimilate salariilor, potrivit legii, realizate din
exercitarea unei activități pe bază de contract individual de
muncă. Legea limitează posibilitatea de a cumula două categorii
de venituri în baza unui criteriu obiectiv, folosit ca termen de
referință și în legislațiile altor state europene (cuantumul pensiei

4

MONITORUL OFICIAL AL ROMÂNIEI, PARTEA I, Nr. 796/23.XI.2009

nete). Pentru ca acest termen de referință să nu fie variabil și să
se creeze, în mod nejustificat, un regim diferențiat, este folosit
ca reper unic de stabilire a pensiei nete de referință nivelul
salariului mediu brut pe economie utilizat la fundamentarea
bugetului asigurărilor sociale de stat, stabilit anual, prin lege.
Așadar, ăsistemul de plafonare a cumulului instituit de lege
respectă principiul egalității de tratament, aplicându-se în mod
nediferențiat persoanelor aflate în condiții similare, respectiv
persoanelor ce depășesc un anumit cuantum al pensiei”.
Referitor la critica de neconstituționalitate a art. 10 din lege,
se apreciază că aceasta este, în principiu, inadmisibilă, întrucât
autorii sesizării nu au precizat niciun motiv de ordin juridic care
să o justifice, încălcând astfel dispozițiile art. 10 alin. (2) din
Legea nr. 47/1992, potrivit cărora orice sesizare adresată Curții
Constituționale trebuie motivată, simpla invocare a unui articol
din Constituție neputând fi calificată ca o motivare a criticii de
neconstituționalitate. În subsidiar, se arată că dispozițiile criticate
instituie obligația ordonatorilor de credite de a diminua
cheltuielile de personal, prevăzându-se în acest scop o serie de
măsuri alternative, tipul de măsură și modalitatea de aplicare
fiind stabilite în mod concret și individualizat cu acordul
salariatului, după consultarea sindicatelor sau a reprezentanților
salariaților. Prevederile art. 10 din lege, deși au ca efect limitarea
exercițiului dreptului la muncă, nu încalcă prevederile
constituționale ale art. 41, întrucât măsurile instituite au fost
reglementate cu respectarea condițiilor consacrate prevăzute
de art. 53 din Legea fundamentală. Restrângerea exercițiului
dreptului are ca unic scop evitarea riscului iminent al instabilității
economice a țării, iar limitarea vizează exercițiul dreptului, nu
substanța acestuia. Potrivit jurisprudenței Curții Constituționale,
stabilitatea economică este subsumată conceptului de siguranță
națională, temei constituțional pentru limitarea unor drepturi
consacrate de Legea fundamentală. Prin măsurile propuse se
urmărește apărarea ordinii publice, salvgardarea funcționării
instituțiilor statului fiind o condiție obligatorie pentru protejarea
ordinii publice.
Cu privire la critica de neconstituționalitate a art. 6 din lege
prin raportare la art. 16 alin. (1) din Constituție, se apreciază că
este neîntemeiată. Criteriile enumerate la art. 6, fără a fi
discriminatorii, instituie un regim de protecție suplimentară a
anumitor categorii de personal, protecție ce este necesară
tocmai în considerarea poziției sociale vulnerabile a acestora în
raport cu ceilalți angajați.
Președintele Camerei Deputaților nu a transmis punctul
său de vedere.
C U R T E A,

examinând obiecția de neconstituționalitate, punctele de vedere
ale președintelui Senatului și Guvernului, raportul judecătoruluiraportor, Legea privind reorganizarea unor autorități și instituții
publice, raționalizarea cheltuielilor publice, susținerea mediului
de afaceri și respectarea acordurilor-cadru cu Comisia
Europeană și Fondul Monetar Internațional, adoptată de
Parlament în temeiul art. 114 din Constituție, precum și
dispozițiile Legii nr. 47/1992 privind organizarea și funcționarea
Curții Constituționale, reține următoarele:
Curtea a fost legal sesizată și este competentă, potrivit
dispozițiilor art. 146 lit. a) din Constituție, precum și celor ale

art. 1, 10, 15, 16 și 18 din Legea nr. 47/1992, să se pronunțe
asupra constituționalității legii criticate.
Obiectul sesizării, astfel cum a fost formulat, îl constituie
Legea privind reorganizarea unor autorități și instituții publice,
raționalizarea cheltuielilor publice, susținerea mediului de afaceri
și respectarea acordurilor-cadru cu Comisia Europeană și
Fondul Monetar Internațional, pentru care Guvernul și-a angajat
răspunderea în fața Camerei Deputaților și a Senatului, în
ședința comună din data de 15 septembrie 2009. Nu a fost
depusă moțiune de cenzură, astfel încât, în temeiul art. 114
alin. (3) din Constituție, ăproiectul de lege prezentat, modificat
sau completat, după caz, cu amendamentele acceptate de
Guvern, se consideră adoptat”.
Examinând obiecțiile de neconstituționalitate formulate,
prevederile legii criticate, prin raportare la dispozițiile
constituționale incidente, Curtea Constituțională constată
următoarele:
1. Primul punct al sesizării privește legea în ansamblul său
și, în special, art. 3 lit. d) și art. 5 din cap. II — ăMăsuri de
reorganizare a unor autorități și instituții publice”, cu raportare
la pct. 2, 37 și 49 din anexa nr. 1 și pct. 1, 6 și 29 din anexa nr. 2
ale aceleiași legi, apreciate de autorii sesizării ca fiind în
contradicție cu dispozițiile art. 117 alin. (2) din Constituție, potrivit
cărora ăGuvernul și ministerele, cu avizul Curții de Conturi, pot
înființa organe de specialitate, în subordinea lor, numai dacă
legea le recunoaște această competență”, întrucât, prin
procedura de angajare a răspunderii Guvernului, s-a adoptat o
lege prin care se înființează astfel de organe de specialitate, fără
să existe avizul Curții de Conturi.
Analizând dispozițiile art. 114 din Constituție, în temeiul
cărora a fost adoptată legea criticată, se constată că acestea
nu prevăd condiții exprese privitoare la proiectul de lege asupra
căruia Guvernul își angajează răspunderea — nici sub aspectul
domeniului de reglementare, nici al structurii, aspect reținut de
altfel și de Curtea Constituțională în jurisprudența sa anterioară
(Decizia nr. 298 din 29 martie 2006, publicată în Monitorul Oficial
al României, Partea I, nr. 372 din 28 aprilie 2006). Câtă vreme
legiuitorul constituant nu a înțeles să facă distincție, rămâne la
latitudinea Guvernului să contureze dimensiunile și conținutul
proiectului de lege. Nicio normă constituțională nu împiedică
așadar Guvernul să promoveze, pe această cale, un proiect de
lege prin care să reorganizeze organele de specialitate din
subordinea sa, dacă aceasta este măsura pe care o consideră
vitală pentru realizarea programului său de guvernare și dacă
apreciază că numai printr-un act cu forța juridică a legii își poate
atinge obiectivele.
Examinarea cap. II din lege — ăMăsuri de reorganizare a
unor autorități și instituții publice”, care cuprinde textele indicate
în mod expres de autorii sesizării, în lumina dispozițiilor cap. I —
ăDispoziții generale”, oferă explicația acestei opțiuni,
determinată în mod evident de un context intern și internațional
care a impus o astfel de reacție din partea Guvernului: criza
economică și onorarea obligațiilor rezultate dintr-o serie de
acorduri internaționale.
Prin conținutul și motivația lor, măsurile reglementate de
cap. II al legii nu constituie acte de înființare a unor organe de
specialitate în subordinea Guvernului sau a ministerelor, așa
cum fără temei se arată în sesizare, ci acte de reorganizare a
unor autorități și instituții publice, în scopul reducerii cheltuielilor

MONITORUL OFICIAL AL ROMÂNIEI, PARTEA I, Nr. 796/23.XI.2009
bugetare și al asigurării unei conduceri generale mai eficiente a
administrației publice.
Modalitățile de reorganizare sunt prevăzute de art. 3 din lege,
respectiv:
ăa) desființarea autorității sau instituției publice, ca urmare a
comasării prin absorbție, și preluarea activității acesteia de către
o altă autoritate sau instituție publică existentă;
b) desființarea autorității sau instituției publice, ca urmare a
comasării prin absorbție, și preluarea activității acesteia de către
un compartiment nou-înființat în cadrul altor autorități sau
instituții publice;
c) desființarea autorităților sau instituțiilor publice, ca urmare
a comasării prin fuziune și constituirea unei noi persoane
juridice;
d) desființarea unei autorități sau instituții publice, ca urmare
a divizării, și preluarea activității acesteia de către două sau mai
multe entități existente sau care iau astfel ființă;
e) reducerea de posturi din cadrul autorităților sau instituțiilor
publice;
f) schimbarea regimului de finanțare a unor autorități sau
instituții publice, prin virarea veniturilor încasate la bugetul de
stat și finanțarea cheltuielilor de la bugetul de stat.”
Astfel cum rezultă din anexele nr. 1 și 2 ale legii, aceste
măsuri privesc 74 de instituții și autorități publice înființate prin
lege, ordonanță de urgență a Guvernului și ordonanță a
Guvernului, precum și un număr de 50 de instituții și autorități
publice înființate prin hotărâre a Guvernului — aflate fie în
subordinea Guvernului, fie în subordinea ministerelor.
Examinând modul concret de reorganizare, prezentat punctual
în anexe, se constată că în cazul a 65 de autorități din cele 124
supuse reorganizării, măsura privește reducerea de posturi.
Legea ce face obiectul sesizării reprezintă, prin urmare, o
lege-cadru, menită să imprime un caracter unitar reformei
instituționale inițiate de Guvern. Nu există nicio normă
constituțională care să interzică Parlamentului să legifereze în
acest domeniu, după cum nu există nicio normă constituțională
care să prevadă obligativitatea avizului Curții de Conturi în
această situație.
Dispozițiile art. 117 alin. (2) din Constituție, invocat ca temei
al criticilor de neconstituționalitate, vizează etapa punerii în
executare a dispozițiilor legii-cadru, prin acte proprii ale
Guvernului (ministerelor), așa cum de altfel chiar legea criticată
o prevede, în art. 5 alin. (1), după cum urmează: ăÎnființarea,
organizarea și funcționarea, atribuțiile structurilor sau, după caz,
ale entităților rezultate din reorganizarea autorităților și
instituțiilor publice prevăzute în anexele nr. 1 și 2, precum și alte
aspecte determinate de aplicarea măsurilor de reorganizare se
reglementează prin hotărâre a Guvernului”. Faptul că a fost
stabilit, în alin. (5) al aceluiași articol, un termen scurt — ă7 zile
de la data intrării în vigoare a prezentei legi” — pentru
supunerea spre aprobare Guvernului a hotărârilor privind
entitățile rezultate din reorganizarea autorităților și instituțiilor
publice, se înscrie între măsurile destinate a asigura celeritatea
reformei instituționale, în scopul reducerii efectelor crizei
economice și a îndeplinirii obligațiilor ce rezultă din acordurile
internaționale arătate în art. 2 din aceeași lege. Legalitatea
actelor subsecvente legii criticate nu poate face obiectul
controlului exercitat de Curtea Constituțională, ci a celui

5

exercitat de instanțele judecătorești, potrivit competenței
acestora.
În concluzie, prin legea ce face obiectul controlului de
constituționalitate nu sunt eludate dispozițiile art. 117 alin. (2)
din Constituție, întrucât avizul Curții de Conturi prevăzut de
acest text constituie o condiție de legalitate, de rang
constituțional, pentru actele proprii ale Guvernului (ministerelor)
adoptate în temeiul art. 117 alin. (2) din Constituție, care nu
poate fi convertită, pe cale de interpretare, într-o condiție de
constituționalitate a legii-cadru în temeiul căreia urmează să fie
emise actele Guvernului la care acest text constituțional face
referire.
2. Cap. IV din legea supusă controlului instituie măsuri cu
privire la regimul cumulului pensiilor cu veniturile salariale, în
scopul reducerii cheltuielilor bugetare. Prevederile art. 17—22
din acest capitol încalcă, în opinia autorilor sesizării, prevederile
art. 41 alin. (1), ale art. 16 alin. (1) și ale art. 44 din Constituție.
Examinând textele de lege criticate, precum și cap. IV al legii,
în ansamblul său, Curtea constată mai întâi că acestea nu pot
viza persoanele pentru care durata mandatului este stabilită
expres în Constituție.
Astfel, Legea fundamentală stabilește în mod expres durata
mandatului persoanelor care ocupă unele funcții publice de
autoritate, iar încetarea acestui mandat ca urmare a
neîndeplinirii obligației privind exprimarea opțiunii cu privire la
suspendarea plății pensiei pe durata exercitării funcției, în
condițiile art. 18—20 din legea criticată, este incompatibilă cu
dispozițiile constituționale arătate. Ca urmare, numai în măsura
în care reglementarea prevăzută în cap. IV al legii nu se referă
la aceste categorii de persoane, soluția legislativă adoptată de
legiuitor în privința reglementării cumulului pensiei cu veniturile
salariale sau, după caz, asimilate salariilor, este în concordanță
cu prevederile constituționale.
În ceea ce privește această soluție legislativă, se constată
că, prin Decizia nr. 82 din 15 ianuarie 2009, publicată în
Monitorul Oficial al României, Partea I, nr. 33 din 16 ianuarie
2009, pronunțându-se asupra unei soluții similare celei
prevăzute de prezenta lege, Curtea a statuat că, prin instituirea
unei obligații de a opta între pensie și venitul obținut din salarii,
se ăafectează prin limitare atât dreptul la pensie prevăzut de
art. 47 alin. (2) din Constituție, cât și dreptul la muncă consacrat
prin art. 41”. În temeiul art. 115 alin. (6) din Constituție, potrivit
căruia ordonanțele de urgență nu pot afecta drepturile și
libertățile prevăzute în Constituție, Curtea Constituțională a
constatat cu acel prilej că ăprevederile Ordonanței de urgență a
Guvernului nr. 230/2008 sunt neconstituționale, deoarece
afectează drepturile fundamentale menționate [...]”, statuând,
totodată, că ăGuvernul nu este împiedicat să promoveze, cu
respectarea dispozițiilor constituționale amintite [...], a principiilor
neretroactivității legii, nediscriminării și egalității în drepturi și a
celorlalte norme și principii prevăzute de Constituție, măsurile
necesare cu privire la cazurile și condițiile în care pensia poate
fi cumulată cu veniturile realizate din muncă”.
Potrivit art. 17 alin. (1) teza întâi din legea criticată,
ăbeneficiarii dreptului la pensie aparținând atât sistemului public
de pensii, cât și sistemelor neintegrate sistemului public care
realizează venituri salariale sau, după caz, asimilate salariilor,
potrivit legii, realizate din exercitarea unei activități pe bază de
contract individual de muncă, raport de serviciu sau în baza

6

MONITORUL OFICIAL AL ROMÂNIEI, PARTEA I, Nr. 796/23.XI.2009

actului de numire potrivit legii, în cadrul autorităților și instituțiilor
publice centrale și locale, indiferent de modul de finanțare și
subordonare, precum și în cadrul regiilor autonome, societăților
naționale, companiilor naționale și societăților comerciale la care
capitalul social este deținut integral sau majoritar de stat sau de
o unitate administrativ-teritorială pot cumula pensia netă cu
veniturile astfel realizate [...]”. Curtea constată că legea
stabilește regula potrivit căreia persoanele care realizează
venituri salariale sau asimilate salariilor, potrivit legii, din
exercitarea unei activități în cadrul autorităților și instituțiilor
publice centrale și locale, indiferent de modul de finanțare și
subordonare, precum și în cadrul regiilor autonome, societăților
naționale, companiilor naționale și societăților comerciale la care
capitalul social este deținut integral sau majoritar de stat sau de
o unitate administrativ-teritorială pot cumula aceste venituri cu
pensia, ai cărei beneficiari sunt în cadrul sistemului public de
pensii sau sistemelor neintegrate sistemului public. Veniturile
salariale sau cele asimilate acestora pot fi realizate ca urmare a
exercitării unei activități pe bază de contract individual de
muncă, raport de serviciu sau în baza actului de numire, potrivit
legii.
Teza a doua a alin. (1) al art. 17 coroborată cu art. 18 din
lege instituie excepția de la regula cumulului, stabilind că,
dacă nivelul pensiei nete aflate în plată sau care urmează a fi
pusă în plată depășește nivelul salariului mediu brut pe
economie utilizat la fundamentarea bugetului asigurărilor
sociale de stat și aprobat prin legea bugetului asigurărilor sociale
de stat, persoana cumulardă sau care devine cumulardă are
obligația de a-și exprima în scris opțiunea între suspendarea
plății pensiei pe durata exercitării activității, pe de o parte, și
încetarea raporturilor de muncă, de serviciu sau a actului de
numire în funcție, pe de altă parte. Prin urmare, legea oferă
persoanelor care au calitatea de pensionari cumularzi sau care
devin pensionari cumularzi dreptul de a opta între continuarea
activității în baza contractului individual de muncă, raportului de
serviciu sau a actului de numire și, deci, a realiza venituri
salariale sau asimilate acestora, și încetarea raporturilor de
muncă, de serviciu sau a actului de numire.
Autorii criticii de neconstituționalitate consideră că
prevederile art. 17 din lege sunt potrivnice art. 16 din
Constituție, întrucât criteriul care stă la baza interdicției de a
cumula îl reprezintă valoarea pensiei nete la care pensionarul
cumulard are dreptul. Se susține că stabilirea unui asemenea
criteriu contravine principiului egalității în drepturi a cetățenilor,
fără privilegii și fără discriminări. Se constată, prin urmare, că
ceea ce determină critica textelor legale nu este interdicția
cumulului în sine în cazurile prevăzute de art. 17 alin. (1) teza a
doua, ci nivelul pensiei până la care se poate cumula și peste
care nu mai este permis acest cumul. Sub acest aspect, Curtea
a statuat că: ăNicio dispoziție constituțională nu împiedică
legiuitorul să suprime cumulul pensiei cu salariul, cu condiția ca
o asemenea măsură să se aplice în mod egal pentru toți
cetățenii, iar eventualele diferențe de tratament [...] să aibă o
rațiune licită.” (Decizia nr. 375 din 6 iulie 2005, publicată în
Monitorul Oficial al României, Partea I, nr. 591 din 8 iulie 2005).
Mai mult, în jurisprudența constantă a Curții s-a apreciat că
încălcarea principiului egalității și nediscriminării există atunci
când se aplică tratament diferențiat unor cazuri egale, fără să
existe o motivare obiectivă și rezonabilă, sau dacă există o

disproporție între scopul urmărit prin tratamentul inegal și
mijloacele folosite.
Cu privire la stabilirea nivelului pensiei nete până la care
poate opera cumulul la nivelul salariului mediu brut pe
economie utilizat la fundamentarea bugetului asigurărilor
sociale de stat și aprobat prin legea bugetului asigurărilor sociale
de stat, Curtea constată că acesta respectă condițiile de
obiectivitate (este expres prevăzut de lege, previzibil și
determinabil) și rezonabilitate (nivelul salariului mediu brut pe
economie constituie o opțiune justă și echilibrată) impuse de
principiul nediscriminării. În ceea ce privește proporționalitatea
între obiectivul urmărit prin tratamentul inegal și mijloacele
folosite, se observă că, potrivit expunerii de motive care au
determinat adoptarea prezentului act normativ, scopul acestuia
este combaterea ăcrizei economice, fenomen mondial ce
afectează structural economia românească”, datele de natură
financiară, precum și prognozele efectuate de autoritățile
abilitate în domeniu conturând ăimaginea unei crize economice
profunde, care poate pune în pericol stabilitatea economică a
României și, prin aceasta, ordinea publică și siguranța
națională”. Această situație a impus ăadoptarea unor măsuri cu
caracter excepțional, care, prin eficiența și promptitudinea
aplicării, să conducă la reducerea efectelor sale și să creeze
premisele relansării economiei naționale”. Una dintre măsurile
reglementate de legiuitor o constituie restrângerea dreptului de
a cumula veniturile salariale cu cele din pensie, atunci când sunt
îndeplinite două condiții: angajator este o autoritate sau
instituție publică centrală sau locală, indiferent de modul de
finanțare și subordonare, sau o regie autonomă, societate
națională, companie națională sau societate comercială la care
capitalul social este deținut integral sau majoritar de stat sau de
o unitate administrativ-teritorială, pe de o parte, și nivelul pensiei
nete depășește nivelul salariului mediu brut pe economie, pe de
altă parte. Justificarea unei astfel de limitări rezidă în
degrevarea bugetului de stat, respectiv a celui al
asigurărilor sociale de stat, într-o măsură care nu afectează
veniturile persoanei sub pragul salariului mediu brut pe
economie. Prin urmare, măsura adoptată este proporțională cu
situația care a determinat-o, fiind rezultatul unui echilibru între
scopul declarat al legii și mijloacele folosite în realizarea lui, și
este aplicată în mod nediscriminatoriu tuturor persoanelor aflate
în ipoteza normei. De altfel, așa cum a statuat Curtea
Constituțională și cu alte ocazii (de exemplu prin deciziile nr. 358
din 30 septembrie 2003 sau nr. 4 din 18 ianuarie 2000), soluția
legislativă care instituie un anumit cuantum sau prag valoric,
apreciat ca rezonabil, corespunde unei opțiuni exclusive a
legiuitorului, nefiind deci o problemă de resortul contenciosului
constituțional.
Pentru considerentele arătate, Curtea constată că dispozițiile
cap. IV din lege sunt constituționale în măsura în care acestea
nu se referă la persoanele pentru care durata mandatului este
stabilită expres prin Constituție.
3. În ceea ce privește dispozițiile art. 6 alin. (6) din lege, se
susține că încalcă prevederile art. 16 alin. (1) din Constituție,
deoarece criteriile de concediere minimale prevăzute de acestea
ăreprezintă discriminări pe bază de venituri, respectiv de vârstă,
între salariații aflați, din punctul de vedere al raporturilor de
muncă, în aceeași situație juridică”.

MONITORUL OFICIAL AL ROMÂNIEI, PARTEA I, Nr. 796/23.XI.2009
Dispozițiile art. 6 alin. (6) din cap. II al legii — ăMăsuri de
reorganizare a unor autorități și instituții publice” au următorul
cuprins:
ă(6) În absența criteriilor stabilite potrivit alin. (5), la aplicarea
măsurii de încetare a raporturilor de muncă sau, după caz, de
serviciu, se vor avea în vedere următoarele criterii minimale:
a) dacă sunt îndeplinite condițiile de pensionare, prevăzute
de lege;
b) calificativul obținut la ultima evaluare a performanțelor
profesionale individuale, realizată în condițiile legii;
c) existența unor sancțiuni disciplinare, aplicate în condițiile
legii;
d) măsura să afecteze mai întâi persoanele care nu au copii
în întreținere;
e) dacă măsura ar afecta 2 soți care lucrează în aceeași
unitate, desfacerea contractului de muncă sau, după caz,
raportului de serviciu al soțului care are venitul cel mai mic;
f) măsura să afecteze în ultimul rând familiile
monoparentale care au în îngrijire copii, întreținătorii de familie,
precum și salariații bărbați sau femei care au cel mult 5 ani
până la îndeplinirea condițiilor de pensionare;
g) alte criterii stabilite de legi speciale, dacă este cazul.”
Alin. (5) al aceluiași articol are următorul cuprins:
ă(5) Încetarea raporturilor de muncă sau de serviciu ale
personalului, ca urmare a reorganizării potrivit prezentei legi, se
face cu respectarea procedurilor legale aplicabile categoriei de
personal din care face parte și a prevederilor legale privind
protecția socială, pe baza criteriilor stabilite între conducerea
autorității sau instituției publice și reprezentanții salariaților sau,
după caz, ai sindicatelor, în termen de maximum 60 de zile de
la data intrării în vigoare a actelor normative prevăzute la art. 5
alin. (1)—(4).”
Din examinarea dispozițiilor criticate se constată că acestea
reglementează criteriile avute în vedere pentru stabilirea ordinii
de prioritate la încetarea raporturilor de muncă sau, după caz,
de serviciu, în scopul asigurării unui regim juridic de protecție
salariaților care ar urma să fie disponibilizați. Criteriile astfel
instituite sunt, în esență, cele prevăzute de Contractul colectiv
de muncă unic la nivel național pe anii 2007—2010, care
stabilește, în art. 81 alin. (2), că: ăLa luarea măsurii de desfacere
a CIM pentru motive ce nu țin de persoana salariatului vor fi
avute în vedere următoarele criterii minimale:
a) dacă măsura ar putea afecta doi soți care lucrează în
aceeași unitate, se desface contractul de muncă al soțului
care are venitul cel mai mic, fără ca prin aceasta să se poată
desface contractul de muncă al unei persoane care ocupă un
post nevizat de reducere;
b) măsura să afecteze, mai întâi, persoanele care nu au copii
în întreținere;
c) măsura să afecteze numai în ultimul rând pe femeile
care au în îngrijire copii, bărbații văduvi sau divorțați care au în
îngrijire copii, pe întreținătorii unici de familie, precum și pe
salariații, bărbați sau femei, care mai au cel mult 3 ani până
la pensionare la cererea lor.”
Prin instituirea unor asemenea criterii nu se încalcă principiul
egalității în fața legii, deoarece categoriile de salariați vizate prin
măsurile de protecție au o situație specială în raport de ceilalți
salariați, în sensul că aceștia ar fi mai afectați sau ar găsi mai
greu un loc de muncă în cazul încetării raporturilor de muncă. În

7

acest sens, Curtea Constituțională a statuat în jurisprudența sa
că ăo măsură de protecție nu poate avea semnificația nici a unui
privilegiu, nici a unei discriminări, ea fiind destinată tocmai
asigurării, în anumite situații specifice, a egalității cetățenilor,
care ar fi afectată în lipsa ei”. (Decizia nr. 104 din 31 octombrie
1995, publicată în Monitorul Oficial al României, Partea I, nr. 40
din 26 februarie 1996); ăprincipiul egalității nu interzice reguli
specifice, în cazul unei diferențe de situații. Egalitatea formală ar
conduce la aceeași regulă, în ciuda diferenței de situații. De
aceea inegalitatea reală, care rezultă din această diferență,
poate justifica reguli distincte, în funcție de scopul legii care le
conține”. (Decizia nr. 107 din 1 noiembrie 1995, publicată în
Monitorul Oficial al României, Partea I, nr. 85 din 26 aprilie
1996). Această interpretare a principiului egalității în drepturi
este în concordanță cu jurisprudența Curții Europene a
Drepturilor Omului, în care s-a statuat, de principiu, că dreptul la
exercițiul tuturor libertăților garantate de Convenție, fără
discriminare, este de asemenea transgresat atunci când, în lipsa
unei justificări obiective și rezonabile, statele nu aplică un
tratament diferit persoanelor ale căror situații sunt în mod
sensibil diferite (Cauza Thlimmenos împotriva Greciei, 2000). În
acord și cu această jurisprudență, Curtea constată că textul de
lege criticat este constituțional.
4. Cât privește dispozițiile art. 10 din cap. III al legii — ăMăsuri
de reducere a cheltuielilor de personal în sistemul bugetar”,
acestea contravin, în opinia autorilor sesizării, principiului
libertății absolute a dreptului la muncă și încalcă obligativitatea
convențiilor colective în vigoare.
Curtea constată că prevederile legale criticate stabilesc
obligația conducătorilor autorităților și instituțiilor publice,
indiferent de modul de finanțare, de a diminua cheltuielile de
personal, în medie cu 15,5% lunar, printr-o serie de măsuri,
prevăzute la art. 10 alin. (1) din lege, printre care și cea
menționată de autorii sesizării, măsuri a căror modalitate de
aplicare ăse stabilește cu acordul salariatului, după consultarea
organizațiilor sindicale sau, după caz, a reprezentanților
salariaților”. Potrivit alin. (4) al aceluiași articol, ăÎn lipsa acordului
sau în cazul în care, ca urmare a opțiunii exprimate de salariat,
nu se poate asigura continuitatea serviciului de interes public,
intervalul și numărul de zile libere, precum și reducerea
programului se stabilesc de conducătorul instituției publice,
astfel încât să nu fie efectuate mai mult de 4 zile libere într-o
lună, iar diminuarea salariului să nu depășească nivelul prevăzut
la alin. (1)”. Obligația și măsurile astfel instituite sunt determinate
de necesitatea ăîncadrării în constrângerile bugetare
determinate de situația de criză economică, în perioada
octombrie—decembrie 2009”.
În argumentarea criticilor formulate, autorii sesizării pornesc
de la premisa absolutizării dreptului la muncă, prevăzut de
art. 41 din Constituție — Munca și protecția socială a muncii. Or,
atât Constituția României, în art. 53, cât și documentele
internaționale în materia drepturilor omului, de exemplu
Convenția Europeană a Drepturilor Omului, Pactul internațional
relativ la drepturile civile și politice, admit posibilitatea diminuării
rezonabile a gradului de protecție oferită unor drepturi
fundamentale, în anumite momente sau situații, cu respectarea
unor condiții, câtă vreme prin aceasta nu este atinsă chiar
substanța drepturilor.

8

MONITORUL OFICIAL AL ROMÂNIEI, PARTEA I, Nr. 796/23.XI.2009

Examinând dispozițiile criticate, prin raportare la prevederile
art. 53 din Legea fundamentală, care stabilesc condițiile
restrângerii exercițiului unor drepturi sau al unor libertăți, Curtea
constată că restrângerea exercițiului dreptului la muncă al
personalului autorităților și instituțiilor publice pe care acestea o
reglementează îndeplinește condițiile impuse de textul
constituțional. Astfel, măsura de restrângere este prevăzută prin
lege, vizează exercițiul dreptului, iar nu substanța acestuia, este
determinată de o situație de criză financiară mondială care ar
putea afecta, în lipsa unor măsuri adecvate, stabilitatea
economică a țării, și implicit, securitatea națională.
Măsura restrictivă instituită se aplică nediscriminatoriu
destinatarilor săi — angajați ai autorităților și instituțiilor publice,
este temporară (privește lunile octombrie—decembrie 2009),
rezonabilă și proporțională cu situația care a determinat-o,
alăturându-se altor măsuri legislative, unele dintre acestea
prevăzute în cuprinsul aceleiași legi, determinate de aceeași
cauză și având aceeași finalitate: încadrarea în constrângerile
bugetare determinate de un fenomen de criză economică.
Diminuarea rezonabilă și cu caracter temporar a salariului
personalului unităților bugetare, alăturată unei serii de măsuri
de gestionare a problemelor financiare cu care se confruntă
bugetul de stat în această perioadă constituie o restrângere a
dreptului la muncă al acestei categorii de angajați, compatibilă
cu Legea fundamentală.

Pentru motivele arătate, nu poate fi reținută nici încălcarea
dispozițiilor art. 41 alin. (5) din Constituție, privind caracterul
obligatoriu al convențiilor colective, întrucât textul constituțional
nu exclude posibilitatea legiuitorului de a interveni, din rațiuni de
interes general, pentru modificarea unor dispoziții din contractele
colective de muncă, reglementând soluții care să răspundă
nevoilor sociale existente la un moment dat.
Se impune subliniat însă faptul că de esența legitimității
constituționale a restrângerii exercițiului unui drept sau al
unei libertăți este caracterul excepțional și temporar al
acesteia. Într-o societate democratică, regula este cea a
exercitării neîngrădite a drepturilor și libertăților fundamentale,
restrângerea fiind prevăzută ca excepție, dacă nu există o altă
soluție pentru a salvgarda valori ale statului care sunt puse în
pericol. Este sarcina statului să găsească soluții pentru
contracararea efectelor crizei economice, printr-o politică
economică și socială adecvată. Diminuarea veniturilor
personalului din autoritățile și instituțiile publice nu poate
constitui, pe termen lung, o măsură proporțională cu
situația invocată de inițiatorul proiectului de lege.
Dimpotrivă, eventuala intervenție legislativă în sensul
prelungirii acestei măsuri poate determina efecte contrarii
celor vizate, în sensul tulburării bunei funcționări a instituțiilor și
autorităților publice.

Pentru considerentele expuse, în temeiul art. 146 lit. a) și al art. 147 alin. (4) din Constituția României, precum și al art. 15
alin. (1) din Legea nr. 47/1992,
Cu majoritate de voturi,
CURTEA CONSTITUȚIONALĂ

În numele legii
D E C I D E:

Constată că Legea privind reorganizarea unor autorități și instituții publice, raționalizarea cheltuielilor publice, susținerea
mediului de afaceri și respectarea acordurilor-cadru cu Comisia Europeană și Fondul Monetar Internațional este constituțională în
măsura în care prevederile cap. IV din lege nu se referă la persoanele pentru care durata mandatului este stabilită expres prin
Constituție.
Definitivă și general obligatorie.
Decizia se comunică Președintelui României și se publică în Monitorul Oficial al României, Partea I.
Dezbaterea a avut loc la data de 4 noiembrie 2009 și la aceasta au participat: Ioan Vida, președinte, Nicolae Cochinescu,
Aspazia Cojocaru, Acsinte Gaspar, Petre Lăzăroiu, Puskás Valentin Zoltán, Tudorel Toader și Augustin Zegrean, judecători.
PREȘEDINTELE CURȚII CONSTITUȚIONALE,
prof. univ. dr. IOAN VIDA
Magistrat-asistent-șef,
Marieta Safta

O P I N I E S E PA R AT Ă

1. Reglementarea prevăzută ca o lege este în realitate o
sumă de reglementări privind diverse domenii care nu au
legătură între ele, sub niciun aspect, conținând materii diferite,
cum ar fi: autorități publice, salarizări bugetare, competențe ale
unor persoane juridice, reorganizarea acestora, pensii și salarii,
probleme de mediu înconjurător, societăți comerciale, mediul de
afaceri, mediul agricol și activități agricole, încheind cu cap. IX —
Dispoziții finale, care în 13 articole, cu puncte și subpuncte,
modifică și abrogă zeci de acte normative.

De aceea, socotim că nu doar întregul pachet legislativ nu
întrunește condițiile prevăzute de art. 114 din Constituție, ci chiar
această reglementare nu poate constitui un proiect de lege
unitar. Reglementarea este eterogenă și confuză, iar înainte de
a fi adoptată de Parlament nu îndeplinea condițiile unui proiect
de lege, prevăzut de art. 114 din Constituție, asupra căruia
Guvernul să-și poată asuma răspunderea.
În aceste condiții, sesizarea trebuia admisă și legea
declarată neconstituțională.

MONITORUL OFICIAL AL ROMÂNIEI, PARTEA I, Nr. 796/23.XI.2009
2. Cu privire la sesizarea de neconstituționalitate a unor
articole din lege, ne vom opri exemplificativ doar asupra unora
dintre acestea. Astfel, art. 3 prevede modurile de reorganizare
a autorităților publice, agenții guvernamentale, care duc la
desființarea unora și înființarea altora. Conform art. 117 alin. (2)
din Constituție, Guvernul și ministerele nu pot înființa aceste
persoane juridice de specialitate, în subordinea lor, decât cu
avizul Curții de Conturi.
Înființarea unor astfel de organe, prevăzute în anexele nr. 1
și 2 la lege, presupune, după cum bine arată autorii sesizării,
îndeplinirea de către Guvern a unei obligații de rezultat. Această
obligație nu se poate realiza, în opinia noastră, decât obținând
în prealabil avizul Curții de Conturi; în alte condiții,
reglementarea nu produce efecte juridice, încălcând, astfel,
dispozițiile art. 117 alin. (2) din Constituție.
În acest sens, Curtea Constituțională s-a pronunțat prin
Decizia nr. 16/2007, care a statuat că, în timp ce art. 116 din
Constituție consacră principiile de organizare a autorităților
administrației centrale de specialitate, regulile după care se
înființează astfel de entități sunt stabilite de prevederile art. 117
alin. (2) din Constituție.
Potrivit art. 11 din lege, munca suplimentară, nemaifiind
retribuită, nici în cazul în care nu se poate compensa cu timp
liber, devine obligatorie și gratuită, textul fiind neconstituțional
pentru că instituie munca forțată. Or, potrivit art. 42 alin. (1) din
Constituție, munca forțată este interzisă.
Rezolvările date în prevederile cap. IV privind pensia și
salariul sunt, de asemenea, neconstituționale, încălcând drepturi
fundamentale prevăzute în Constituție (art. 47 și, respectiv,
art. 41).
Astfel, pensia este plătită în conformitate cu contribuțiile
depuse de angajat pe durata cât și-a desfășurat activitatea (cel
puțin 25 sau 30 de ani), din bugetul asigurărilor sociale de stat,
și nu de la bugetul anual de stat. Pensia este un drept
fundamental, garantat în întregime, potrivit art. 47, și se
datorează pentru munca trecută.
Salariul constituie retribuția angajatului pentru munca
prezentă, datorată de către angajator, deci și de către stat în
Judecător,
prof. univ. dr. Aspazia Cojocaru

9

această calitate, și nu are nicio legătură cu pensia, care se
acordă pentru o muncă efectuată în timp până la vârsta
pensionării. Munca trecută care este plătită din bugetul
asigurărilor sociale de stat nu vine în concurs cu munca
prezentă pentru care salariatul primește o retribuție lunară de la
bugetul de stat, aflându-se în succesiune, și nu în concurs.
Cumularea lor nu poate fi afectată sub nicio formă, pensia
fiind un drept câștigat și nicio reglementare legală nu-l poate
înlătura.
Prin aceste reglementări se limitează și dreptul la muncă,
condiționând continuarea raporturilor de muncă sau chiar
dispunând încetarea forțată a acestora pornind de la un criteriu
discriminatoriu, și anume nivelul pensiei nete aflate în plată.
Aceasta contravine principiului egalității în drepturi a cetățenilor
prevăzut de art. 16 alin. (1) din Constituție.
Nu se poate stabili ca o persoană care a contribuit mai mult
la fondul de pensii să fie privată pe acest motiv de plata integrală
a pensiei, în caz contrar fiind sancționată cu desfacerea
contractului de muncă, sancțiune ce s-ar adăuga celor
prevăzute de Codul muncii.
Se încalcă, de asemenea, și dispozițiile art. 44 din
Constituție, în ceea ce privește suspendarea plății pensiei pe
durata exercitării activității. Potrivit jurisprudenței C.E.D.O.,
dreptul de creanță este ocrotit în egală măsură ca și dreptul de
proprietate. Deși Curtea Constituțională s-a pronunțat prin
Decizia nr. 375/2005 în sensul că nicio dispoziție constituțională
nu împiedică legiuitorul să suprime cumulul pensiei cu salariul,
acesta poate avea loc cu condiția ca o asemenea măsură să se
aplice în mod egal pentru toți cetățenii, iar eventualele diferențe
de tratament să aibă o rațiune licită.
Constatăm că această reglementare nu se aplică tuturor
cetățenilor fără nicio discriminare și nu are o rațiune licită.
Nici măcar sub aspectul oportunității o astfel de reglementare
nu-și găsește aplicarea, întrucât motivarea că bugetul de stat și
bugetul asigurărilor sociale de stat sunt degrevate de cheltuieli
suplimentare este o motivare neserioasă, dacă avem în vedere
că numărul persoanelor aflate în această situație este
foarte mic.

Judecător,
prof. univ. dr. Tudorel Toader

Judecător,
Puskás Valentin Zoltán

CURTEA CONSTITUȚIONALĂ

D E C I Z I A Nr. 1.415
din 4 noiembrie 2009

referitoare la obiecția de neconstituționalitate a dispozițiilor Legii-cadru
privind salarizarea unitară a personalului plătit din fonduri publice
În temeiul prevederilor art. 146 lit. a) din Constituție și al
art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de
26 septembrie 2009, un grup de 62 de deputați și 27 de senatori,
aparținând Grupului parlamentar al Partidului Național Liberal, a
solicitat Curții Constituționale să se pronunțe asupra
constituționalității dispozițiilor Legii-cadru privind salarizarea
unitară a personalului plătit din fonduri publice.
Sesizarea de neconstituționalitate a fost înregistrată la
Curtea Constituțională sub nr. J5.482 din 28 septembrie 2009
și constituie obiectul Dosarului nr. 7.470A/2009.

La sesizare a fost anexată lista cuprinzând semnăturile celor
62 de deputați și 27 de senatori, și anume: Cristian Mihai
Adomniței, Marin Almăjanu, Teodor Atanasiu, Mihai Banu, Vasile
Berci, Dan Bordeianu, Emil Bostan, Viorel-Vasile Buda,
Daniel-Stamate Budurescu, Cristian Buican, Cristian-Ion
Burlacu, Mihăiță Calimente, Mircea Cazan, Daniel Chițoiu,
Tudor-Alexandru Chiuariu, Horia Cristian, Ciprian Minodor
Dobre, Victor Paul Dobre, Mihai-Aurel Donțu, Gheorghe
Dragomir, George Ionuț Dumitrică, Relu Fenechiu, Gheorghe
Gabor, Grațiela Leocadia Gavrilescu, Andrei Dominic Gerea,
Alina-Ștefania Gorghiu, Titi Holban, Pavel Horj, Mircea Irimescu,

10

MONITORUL OFICIAL AL ROMÂNIEI, PARTEA I, Nr. 796/23.XI.2009

Nicolae Jolța, Mihai Lupu, Dan Ilie Morega, Dan-Ștefan
Motreanu, Gheorghe-Eugen Nicolăescu, Bogdan Olteanu,
Ludovic Orban, Viorel Palașcă, Ionel Palăr, Dan Păsat, Cornel
Pieptea, Gabriel Plăiașu, Cristina-Ancuța Pocora, Virgil Pop,
Octavian-Marius
Popa,
Călin
Constantin
Anton
Popescu-Tăriceanu, Neculai Rebenciuc, Ana Adriana Săftoiu,
Nini Săpunaru, Adrian George Scutaru, Ionuț-Marian Stroe,
Gigel-Sorinel Știrbu, Ion Tăbugan, Gheorghe-Mirel Taloș, Ioan
Timiș, Adriana Diana Tușa, Claudiu Țaga, Radu Bogdan
Țîmpău, Ioan Țintean, Florin Țurcanu, Horea-Dorin Uioreanu,
Lucia-Ana Varga, Mihai Alexandru Voicu, respectiv Crin George
Laurențiu Antonescu, Gabriel Berca, Cristinel Bîgiu, Minerva
Boitan, Sever Constantin Cibu, Cristian David, Mircea Diaconu,
Emilian Frâncu, Ioan Ghișe, Puiu Hașotti, Paul Ichim, Raymond
Luca, Cezar Măgureanu, Ovidius Mărcuțianu, Teodor Viorel
Meleșcanu, Vasile Mustățea, Vasile Nedelcu, Marius Nicoară,
Romeo Nicoară, Mario Ovidiu Oprea, Liviu Titus Pașca, Cornel
Popa, Tiberiu Aurelian Prodan, Nicolae Robu, Dan Radu
Rușanu, Cristian Țopescu și Varujan Vosganian.
În motivarea obiecției de neconstituționalitate au fost aduse
argumente care privesc atât neconstituționalitatea extrinsecă,
cât și cea intrinsecă a Legii-cadru privind salarizarea unitară a
personalului plătit din fonduri publice.
I. Cu privire la criticile de neconstituționalitate extrinsecă, se
constată că autorii obiecției susțin încălcarea art. 114 din
Constituție. Aceștia apreciază că asumarea răspunderii în fața
Parlamentului în aceeași zi asupra a 3 proiecte de lege
reprezintă un abuz. Textul constituțional al art. 114 conferă
Guvernului posibilitatea ca în timpul unui mandat să apeleze la
asumarea răspunderii într-o perioadă mai grea, când întâmpină
dificultăți în cadrul procedurilor de dezbateri parlamentare pe
marginea unui proiect de lege. De aceea, legiuitorul constituant
a prevăzut o procedură excepțională de legiferare, în sensul că
a oferit Guvernului posibilitatea de a risca un proiect de lege
deodată cu propriul său mandat. Însă, prin asumarea
răspunderii Guvernului pe 3 proiecte de lege într-o singură zi,
acesta s-a substituit în activitatea de legiferare a Parlamentului.
Se mai arată că asumarea răspunderii Guvernului de 5 ori în
termen de 9 luni constituie o încălcare a normei constituționale.
Tot în cadrul criticilor de constituționalitate extrinsecă se
apreciază că Guvernul a încălcat art. 141 din Constituție,
întrucât nu a solicitat avizul Consiliului Economic și Social, deși
avea această obligație.
II. Cu privire la criticile de neconstituționalitate intrinsecă, se
arată următoarele:
1. Exceptarea, prin art. 2 alin. (2) al legii, a angajaților Băncii
Naționale a României, ai Comisiei Naționale a Valorilor
Mobiliare, ai Comisiei de Supraveghere a Asigurărilor și ai
Comisiei de Supraveghere a Sistemului de Pensii Private de la
prevederile legii criticate este neconstituțională, întrucât creează
o discriminare între categoriile de angajați din sistemul public, iar
salarizarea acestora nu va mai fi unitară, cum prevede titlul legii,
ci diferențiată.
2. Art. 7 alin. (1) din lege este neconstituțional, întrucât
prevede creșteri salariale etapizate ale unor categorii de angajați
prin legi speciale. Or, o atare concepție determină, în mod
implicit, discriminări nepermise în ceea ce privește salarizarea
diverselor categorii de personal bugetar.

3. Cu privire la critica de neconstituționalitate a dispozițiilor
art. 26 alin. (2) și ale art. 41 alin. (2) lit. e) din lege, se apreciază
că eliminarea cumulului de funcții și excepțiile de la această
măsură, în cazul în care posturile nu au putut fi ocupate prin
concurs, sunt de natură să creeze discriminări și să încalce
dreptul la muncă. Interzicerea muncii prin cumul de funcții este
o îngrădire arbitrară a dreptului la muncă, iar permiterea
cumulului de funcții numai în anumite sectoare de activitate este
discriminatorie.
4. În opinia autorilor obiecției de neconstituționalitate, textul
art. 17 alin. (1) din lege încalcă art. 16 alin. (1), art. 49 alin. (1)
și (2) din Constituție. Atât timp cât concediul plătit pentru
creșterea și îngrijirea copilului constituie vechime în muncă,
acesta trebuie să fie luat în considerare și la stabilirea salariului,
astfel că, la întoarcerea dintr-un atare concediu, persoanei în
cauză trebuie a i se acorda salariul de bază aferent gradului sau
treptei profesionale corespunzătoare vechimii sale în muncă. De
altfel, se apreciază că asimilarea perioadei concediului în cauză
cu vechimea în muncă reprezintă și o măsură de protecție a
copiilor.
5. Limitarea sporurilor la 30% din valoarea salariului de bază
în cazul nevăzătorilor cu handicap accentuat încalcă art. 16
alin. (1) și art. 50 din Constituție. În acest sens, se arată că
nevăzătorii beneficiază, ca măsură de protecție, de un spor de
15% din valoarea salariului de bază, astfel că acestora li se
poate acorda doar un spor de încă 15% pentru a nu se depăși
30% din valoarea salariului de bază, pe când alte persoane, în
lipsa unui handicap de vedere, pot beneficia de sporuri în
cuantum de 30% din valoarea salariului de bază.
6. Art. 23 alin. (3) din lege este considerat a fi contrar art. 1
alin. (4) și (5), art. 16 alin. (1) și art. 61 alin. (1) din Constituție,
întrucât conferă Guvernului dreptul de a acorda, prin adoptarea
unei hotărâri de Guvern, unor categorii de bugetari sporuri în
cuantum mai mare de 30% din valoarea salariului de bază.
7. Excluderea de la plată a orelor suplimentare pentru anul
2009 limitează dreptul la muncă, încălcându-se astfel
prevederile art. 53 din Constituție.
8. Se apreciază că art. 34 alin. (4) din lege este
neconstituțional, întrucât soluționarea contestațiilor în legătură
cu stabilirea salariilor de bază, a sporurilor, a premiilor și a altor
drepturi nu poate fi de competența instanțelor de contencios
administrativ. Se arată că măsurile ordonatorilor principali de
credite nu sunt acte administrative, ci acte eminamente de
dreptul muncii, care se supun jurisdicției de dreptul muncii, și nu
celei de contencios administrativ.
În final, se consideră că întreaga lege este contrară art. 47
din Constituție, întrucât consacră o scădere la nivelul veniturilor
nete ale unor categorii de personal bugetar.
În conformitate cu dispozițiile art. 16 alin. (2) din Legea
nr. 47/1992, sesizarea a fost transmisă președinților celor două
Camere ale Parlamentului și Guvernului, pentru a-și formula
punctele de vedere asupra sesizării de neconstituționalitate.
Guvernul a transmis Curții Constituționale, cu Adresa
nr. 5/7.053/E.B. din 16 octombrie 2009, punctul său de vedere,
în care se arată că sesizarea de neconstituționalitate este
neîntemeiată, pentru următoarele motive:
1. Guvernul și-a asumat răspunderea în fața Parlamentului în
aceeași zi, dar în cadrul unor fracțiuni distincte ale ședinței
acestuia. O atare abordare a angajării răspunderii Guvernului a

MONITORUL OFICIAL AL ROMÂNIEI, PARTEA I, Nr. 796/23.XI.2009
fost justificată, în mod obiectiv, de necesitatea adoptării cu
celeritate a unor măsuri legislative care să reglementeze un
grup complex de relații sociale circumscrise unui scop unic, și
anume reformării sistemului salarial, educațional și instituțional.
2. Aspectele privind solicitarea sau nesolicitarea avizului
Consiliului Economic și Social nu constituie veritabile probleme
de constituționalitate, ci numai de aplicare a procedurilor legale
privind cerința solicitării respectivului aviz.
3. Exceptarea de la aplicarea prevederilor prezentei legi a
personalului Băncii Naționale a României, a Comisiei Naționale
a Valorilor Mobiliare, a Comisiei de Supraveghere a Asigurărilor
și a Comisiei de Supraveghere a Sistemului de Pensii Private
este justificată de dreptul exclusiv al legiuitorului de a
reglementa sistemul salarial aplicabil personalului autorităților și
instituțiilor publice, de a diferenția în mod corespunzător
drepturile salariale pe baza unor criterii obiective, precum și de
a stabili excepții de la regulile generale aplicate în funcție de
regimul juridic și a modului de finanțare diferit al anumitor
categorii de autorități și instituții publice.
4. Se susține că art. 7 alin. (1) din legea criticată cuprinde
dispoziții generale de ordin principial, iar modalitatea de aplicare
efectivă, etapizată a dispozițiilor acestei legi, reglementându-se
pentru toate categoriile de personal, prin legi speciale.
5. Interzicerea cumulului de funcții, respectiv prevederea
unor excepții de la acest principiu țin de competența exclusivă
a legiuitorului, acesta putând, în funcție de existența sau nu a
unui deficit de personal, să prevadă posibilitatea încadrării pe
posturile vacante a unor persoane din aceeași unitate, prin
cumul de funcții. Se mai arată că interzicerea cumulului de
funcții este reglementată și în legislația anterioară legii criticate,
în acest sens menționându-se Legea nr. 161/2003 și art. 35
alin. (2) din Codul muncii.
6. Textul art. 17 alin. (1) din lege nu vizează ăvechimea în
funcție” sau ăvechimea în profesie”, ci stabilește doar
modalitatea de stabilire a salariului de bază pentru toți salariații
aflați în situația reluării activității după încetarea suspendării
cauzate prin efectuarea concediului plătit pentru creșterea și
îngrijirea copilului.
7. Critica de neconstituționalitate care vizează dispozițiile
art. 23 alin. (1) și (2) din legea criticată este nefondată, vizând,
mai degrabă, probleme de aplicare a legii, aspect ce excedează
controlului Curții Constituționale.
8. Competența acordată Guvernului prin textul legii de a
actualiza periodic cuantumul unor drepturi salariale suplimentare
în raport cu evoluția relațiilor sociale nu este contrară
prevederilor art. 1 alin. (4) și (5), art. 16 alin. (1) și art. 61 alin. (1)
din Constituție.
9. Compensarea orelor suplimentare numai prin acordarea
de zile libere și nu prin eventuala plată a acestora în cursul
anului 2010 este justificată prin faptul că, în acest fel, se
contribuie mai eficient la refacerea capacității de muncă a
salariatului.
10. Procedura contestării actelor de stabilire a salariilor de
bază la instanțele de contencios-administrativ este apreciată ca
fiind una specială în raport cu dreptul comun. Totodată, se arată
că actul în cauză este unul administrativ și, prin urmare, în acest
fel se justifică procedura specială de contestare a sa.

11

Președinții Camerei Deputaților și Senatului nu au
comunicat punctele lor de vedere asupra obiecției de
neconstituționalitate.
C U R T E A,

examinând obiecția de neconstituționalitate, punctul de vedere
al Guvernului, raportul întocmit de judecătorul-raportor,
dispozițiile legii criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție și
celor ale art. 1, 10, 15 și 18 din Legea nr. 47/1992, republicată,
să soluționeze sesizarea de neconstituționalitate.
Obiectul controlului de constituționalitate îl constituie
dispozițiile Legii-cadru privind salarizarea unitară a personalului
plătit din fonduri publice, în ansamblu, precum și, în mod
punctual, prevederile art. 2 alin. (2), art. 3 lit. c), art. 7 alin. (1),
art. 17 alin. (1), art. 23 alin. (1) și (2) coroborate cu cele ale
art. 21, art. 23 alin. (3), art. 26 alin. (2), art. 30 alin. (6) și (7),
art. 34 alin. (4) și ale art. 41 alin. (2) lit. e) din legea menționată.
Aceste texte legale au următorul cuprins:
— Art. 2 alin. (2): ăDispozițiile prezentei legi nu se aplică
Băncii Naționale a României, Comisiei Naționale a Valorilor
Mobiliare, Comisiei de Supraveghere a Asigurărilor și Comisiei
de Supraveghere a Sistemului de Pensii Private.”;
— Art. 3 lit. c): Sistemul de salarizare reglementat prin
prezenta lege are la bază următoarele principii: [...]
c) luarea în considerare a sporurilor, a adaosurilor salariale,
a majorărilor, a indemnizațiilor cu caracter general sau special,
precum și a altor drepturi de natură salarială recunoscute sau
stabilite, până la data intrării în vigoare a prezentei legi, prin
hotărâri judecătorești, prin acte de negociere colectivă, precum
și prin alte modalități, acestea regăsindu-se la un nivel acceptat
potrivit principiilor prezentei legi în salariul brut sau, după caz, în
salariul de bază, în solda funcției de bază sau în indemnizația
lunară de încadrare;”;
— Art. 7 alin. (1): ăAplicarea prevederilor prezentei legi se
realizează etapizat în perioada 2010—2015, prin modificarea
succesivă, după caz, a salariilor de bază, a soldelor funcțiilor de
bază pentru personalul militar și a indemnizațiilor lunare de
încadrare, prevăzute în anexele la prezenta lege, stabilite anual
prin legi speciale.”;
— Art. 17 alin. (1): ăPersonalului care s-a aflat în concediu
plătit pentru creșterea și îngrijirea copilului în vârstă de până la
2 ani, respectiv 7 ani, în cazul copilului cu handicap, precum și
personalului ale cărui raporturi de muncă sau raporturi de
serviciu au fost suspendate din alte cauze, potrivit legii, i se
acordă la reluarea activității, salariul de bază aferent gradului
sau treptei profesionale în care a fost încadrat anterior
suspendării.”;
— Art. 21: ăPentru activitatea desfășurată de nevăzătorii cu
handicap accentuat, în cadrul programului normal de lucru, se
acordă un spor de 15% din salariul de bază.”;
— Art. 23 alin. (1): ă(1) Suma sporurilor acordate cumulat pe
total buget pentru fiecare ordonator principal de credite nu poate
depăși 30% din suma salariilor de bază, a soldelor funcțiilor de
bază sau a indemnizațiilor lunare de încadrare, după caz.

12

MONITORUL OFICIAL AL ROMÂNIEI, PARTEA I, Nr. 796/23.XI.2009

(2) Suma sporurilor și indemnizațiilor individuale nu va depăși
30% din salariul de bază, solda funcției de bază sau
indemnizația lunară de încadrare.
(3) Guvernul poate aproba depășiri ale limitei prevăzute la
alin. (2) pentru anumite categorii de personal și pentru condiții
temporare de muncă care fac necesară acordarea unei plăți
suplimentare, cu respectarea limitei prevăzute la alin. (1).”;
— Art. 26 alin. (2): ăPosturile vacante și temporar vacante din
unitățile sanitare publice, din unitățile de asistență socială și
medico-socială, de cultură și învățământ, care nu au putut fi
ocupate prin concurs, pot fi ocupate prin cumul și de către
persoane din aceeași unitate.”;
— Art. 30 alin. (6) și (7): ă(6) Pentru persoanele ale căror
sporuri cu caracter permanent acordate în luna decembrie 2009
nu se mai regăsesc în anexele la prezenta lege și nu au fost
incluse în salariile de bază, în soldele funcțiilor de bază sau,
după caz, în indemnizațiile lunare de încadrare, sumele
corespunzătoare acestor sporuri vor fi avute în vedere în legile
anuale de salarizare până la acoperirea integrală a acestora.
(7) Prevederile art. 19 alin. (2), art. 20 și 24 nu se aplică în
anul 2010.”;
— Art. 34 alin. (4): ăÎmpotriva măsurilor dispuse potrivit
prevederilor alin. (1), persoana nemulțumită se poate adresa
instanței de contencios administrativ sau, după caz, instanței
judecătorești competente potrivit legii, în termen de 30 de zile de
la data comunicării soluționării contestației.”;
— Art. 41 alin. (2) lit. e): ă(2) Principiile proiectului de lege
prevăzut la alin. (1) vor fi: [...]
e) Eliminarea cumulului de funcții.”
Dispozițiile constituționale pretins încălcate sunt art. 1
alin. (4) și (5) privind principiul separației și echilibrului puterilor
în stat și obligativitatea respectării Constituției, a supremației
sale și a legilor, art. 16 alin. (1) privind egalitatea în drepturi,
art. 41 alin. (1), (2) și (5) privind dreptul la muncă, art. 44 privind
dreptul de proprietate privată, art. 47 privind nivelul de trai,
art. 49 alin. (2) privind protecția copiilor și a tinerilor, art. 50
privind protecția persoanelor cu handicap, art. 52 privind dreptul
persoanei vătămate de o autoritate publică, art. 53 privind
restrângerea exercițiului unor drepturi sau al unor libertăți,
art. 61 alin. (1) privind rolul și structura Parlamentului, art. 114
privind angajarea răspunderii Guvernului, art. 126 alin. (6)
privind controlul judecătoresc al actelor administrative și art. 141
privind Consiliul Economic și Social.
Examinând obiecția de neconstituționalitate, Curtea reține
următoarele:
I. Criticile de neconstituționalitate extrinsecă, prin raportare la
art. 114 din Constituție, sunt neîntemeiate. Astfel, Guvernul
poate recurge la angajarea răspunderii sale, indiferent de faza
în care se află procedura legislativă. Rolul unei asemenea
proceduri este de a coagula o majoritate parlamentară, dar și
de a surmonta actele obstrucționiste ale opoziției în cursul
dezbaterilor legislative. Adoptarea acestei legi prin procedura
prevăzută de art. 114 din Constituție a fost necesară pentru a
răspunde într-un timp cât mai scurt la cerințele Fondului Monetar
Internațional. Prin prisma acestor considerente, Curtea reține că
Guvernul a recurs la această procedură in extremis, întrucât
structura politică a Parlamentului nu permitea adoptarea
proiectului de lege în procedură uzuală sau de urgență.

În ceea ce privește invocarea art. 141 din Constituție, și
anume nesolicitarea avizului consultativ al Consiliului Economic
și Social, Curtea reține că Ministerul Muncii, Familiei și Protecției
Sociale — Direcția dialog social, prin Adresa nr. 551 din
11 septembrie 2009, a înaintat Consiliului Economic și Social
ăspre dezbatere proiectul Legii-cadru privind salarizarea unitară
a personalului plătit din fonduri publice”. La data de 14
septembrie 2009, Consiliul Economic și Social emite un aviz
favorabil cu privire la proiectul de lege menționat, pe care îl
comunică Guvernului prin Adresa nr. 1.869 din 14 septembrie
2009.
Prin urmare, pe baza datelor deținute nu se poate primi
critica potrivit căreia Guvernul nu ar fi solicitat avizul Consiliului
pe acest proiect de lege; în aceste condiții, Curtea constată că
Guvernul a respectat exigențele art. 1 alin. (5) și art. 141 din
Constituție.
II. Referitor la criticile de neconstituționalitate intrinsecă,
Curtea reține următoarele:
1. Potrivit normelor de tehnică legislativă [art. 39 alin. (1) din
Legea nr. 24/2000], titlul actului normativ cuprinde denumirea
generică a actului, precum și obiectul reglementării exprimat
sintetic. În cauza de față se reține că titlul vizează salarizarea
unitară a personalului plătit din fonduri publice, obiect exprimat
și de art. 1 alin. (1) din lege. Prin urmare, personalul tuturor
autorităților, instituțiilor, societăților comerciale publice trebuie
să fie salarizat potrivit acestei legi. Eventualele derogări trebuie
să fie justificate în mod temeinic, obiectiv și rațional, pentru a nu
se crea discriminări de natură a leza prevederile constituționale
ale art. 16.
Cu privire la categoriile de personal exceptate, se rețin
următoarele:
— Potrivit art. 1 alin. (2) din Legea nr. 312/2004 privind
Statutul Băncii Naționale a României, aceasta ăeste o instituție
publică independentă, cu sediul central în municipiul București
și poate avea sucursale și agenții atât în municipiul București,
cât și în alte localități din țară”.
— Potrivit art. 1 alin. (1) din anexa la Ordonanța de urgență
a Guvernului nr. 25/2002 privind aprobarea Statutului Comisiei
Naționale a Valorilor Mobiliare, Comisia Națională a Valorilor
Mobiliare este ăo autoritate administrativă autonomă cu
personalitate juridică”, iar potrivit art. 15 alin. (1) din aceeași
anexă, personalul său este angajat potrivit Codului muncii
(personal contractual).
— Comisia de Supraveghere a Asigurărilor este o
ăautoritate administrativă autonomă de specialitate,
autofinanțată, cu personalitate juridică și cu sediul în municipiul
București” [art. 4 alin. (2) din Legea nr. 32/2000 privind
activitatea de asigurare și supravegherea asigurărilor].
— Comisia de Supraveghere a Sistemului de Pensii Private
este ăautoritatea administrativă autonomă, cu personalitate
juridică, aflată sub controlul Parlamentului României” [art. 1
alin. (2) din Ordonanța de urgență a Guvernului nr. 50/2005
privind înființarea, organizarea și funcționarea Comisiei de
Supraveghere a Sistemului de Pensii Private], iar salarizarea
directorului general și a personalului de specialitate al Comisiei
este similară cu salarizarea pentru personalul din Comisia
Națională a Valorilor Mobiliare și din Comisia de Supraveghere
a Asigurărilor și se stabilește prin hotărâre a Consiliului Comisiei.

MONITORUL OFICIAL AL ROMÂNIEI, PARTEA I, Nr. 796/23.XI.2009
Astfel, Curtea constată că toate aceste autorități sau instituții
au un caracter public, plata salariilor personalului angajat având
același regim juridic ca al celorlalți salariați din domeniul public,
indiferent că unele autorități sau instituții publice se
autofinanțează sau nu. Prevăzându-se aceste exceptări,
salarizarea personalului plătit din fonduri publice nu mai este
unitară, așa cum prevede titlul legii, iar salariile sau
indemnizațiile persoanelor care sunt angajate la cele 4 autorități
sunt negociate. Pe de altă parte însă, Curtea constată că este
dreptul suveran al legiuitorului de a prevedea asemenea excepții
și de a acorda unor categorii de personal un regim salarial mai
favorabil, ținând cont de domeniul de activitate în care acestea
își desfășoară activitatea.
2. Critica de neconstituționalitate ce privește art. 7 alin. (1)
din lege este neîntemeiată, etapizarea prevăzută de acest text
având drept scop ca în intervalul 2010—2015 niciun angajat să
nu cunoască, prin trecerea la noul sistem de salarizare, vreo
diminuare a salariului brut de care beneficiază potrivit
reglementărilor în vigoare. Curtea reține că noțiunea de salariu
brut include, potrivit art. 155 din Codul muncii, atât salariile de
bază, soldele pentru personalul militar și indemnizațiile lunare
de încadrare, după caz, cât și sporurile sau alte adaosuri aflate
deja în plată. Desigur, finalitatea este ca după perioada de
implementare a legii, în 2015, toți salariații bugetari să fie
salarizați potrivit prevederilor acesteia. Faptul că unii vor
cunoaște creșteri salariale, iar alții stagnări din punctul de
vedere al salariului brut încasat nu înseamnă că există o
discriminare, ci faptul că se încearcă crearea unui sistem unitar
de salarizare, prin eliminarea discrepanțelor mari existente în
sistemul public de salarizare.
3. Cu privire la critica de neconstituționalitate a dispozițiilor
art. 26 alin. (2) și ale art. 41 alin. (2) lit. e) din lege, Curtea
constată că acestea, de principiu, sunt constituționale, legiuitorul
având dreptul de a interzice cumulul de funcții în sistemul
bugetar cu titlu de principiu și de a permite cumulul acolo unde
situația, în mod obiectiv și rațional, o cere. Cu toate acestea,
legiuitorul ordinar nu poate să limiteze cumulul de funcții în acele
situații în care chiar textul Constituției prevede o atare
posibilitate. Într-o asemenea situație se află, spre exemplu,
Avocatul Poporului, judecătorii, procurorii, consilierii de conturi
sau judecătorii Curții Constituționale.
În consecință, Curtea Constituțională va reține că prevederile
art. 41 alin. (2) lit. e) din legea criticată sunt constituționale numai
în măsura în care nu se referă la cazurile în care Legea
fundamentală admite în mod expres cumulul de funcții.
4. Textul art. 17 alin. (1) din lege este constituțional din
moment ce prevede reîntoarcerea pe aceeași poziție a
persoanei care a fost în concediu plătit pentru creșterea și
îngrijirea copilului. Este de neconceput ca prin efectul
concediului pentru creșterea și îngrijirea copilului persoana în
cauză să avanseze în grad, întrucât s-ar produce, în plan
profesional, o discriminare între aceasta și celelalte persoane
care au desfășurat în mod efectiv o activitate. Însă legiuitorul
poate prevedea ca perioada concediului plătit pentru creșterea
și îngrijirea copilului să constituie vechime în muncă pentru
stabilirea pensiei, aceasta fiind o măsură de protecție și de
favoare acordată persoanelor care se află într-o atare ipoteză a
normei juridice.
Susținerea autorilor excepției în sensul că asimilarea
perioadei concediului în cauză cu vechimea în muncă reprezintă

13

și o măsură de protecție a copiilor este neîntemeiată, întrucât
nu privește statutul juridic al copilului.
5. Art. 50 din Constituție consacră protecția persoanelor cu
handicap; aceste persoane se bucură de o protecție specială,
astfel încât statul, în raport cu acestea, trebuie să promoveze o
politică de egalizare a șanselor prin care să se suplinească
handicapul de care suferă persoanele în cauză. Astfel, și la
nivelul salarizării acestora, statul trebuie să țină cont de această
exigență constituțională și să promoveze măsuri concrete de
protecție, ocrotire și integrare socioprofesională a acestor
persoane în viața comunității. În acest sens, se reține că, potrivit
textelor de lege criticate, nevăzătorii cu handicap accentuat
beneficiază de sporuri de maximum 30% din valoarea salariului
de bază, fără a se preciza dacă în cadrul acestui procent este
cuprins și sporul de 15% pe care îl dețin pentru calitatea lor de
persoane cu handicap. Pentru a nu se ajunge la încălcarea
textului constituțional al art. 50, este evident că acest spor de
15% se adaugă la cel de 30% prevăzut pentru toate categoriile
de angajați plătiți din fonduri publice.
6. Conferirea Guvernului a dreptului de a acorda, în cazul
sporurilor, depășiri ale limitei de 30% din valoarea salariului de
bază este constituțională, întrucât din textul Constituției nu
rezultă vreo limitare a competenței de legiferare a Parlamentului
în acest sens.
Curtea reține că, potrivit textului legal criticat, este dreptul
Guvernului de a acorda suplimentări de sporuri pentru categorii
de personal pe care numai Guvernul le va desemna; de
asemenea, numai Guvernul este cel care va stabili cuantumul
depășirii limitei individuale de 30% și numai Guvernul este cel ce
va aprecia ăcondițiile temporare de muncă”. Prin urmare,
această prevedere legală lasă deschisă posibilitatea Guvernului
de a completa salarizarea unor categorii de persoane pe care
numai Guvernul o va stabili în condițiile legii. Totuși, Curtea
constată că este vorba de o împuternicire delegată acordată
Guvernului chiar în temeiul legii, astfel încât acesta va avea
competența legală de a aproba depășiri ale limitei sporurilor de
30% din salariul de bază.
7. Cu privire la posibila excludere de la plată a orelor
suplimentare pentru anul 2010, Curtea urmează să rețină că
pentru întreg personalul bugetar devin aplicabile prevederile
titlului III — Timpul de muncă și timpul de odihnă din Codul
muncii. Prin urmare, orele suplimentare trebuie să fie plătite în
cursul anului 2010. Curtea reține că atât timp cât este în vigoare,
Codul muncii trebuie respectat și în mediul public, nu doar în cel
privat, eventuale derogări în această materie neputându-se
face, indiferent dacă partea interesată aparține domeniului
public sau privat.
8. Prevederea în sarcina instanțelor de contencios
administrativ a competenței de a soluționa contestațiile
îndreptate împotriva actelor prin care sunt stabilite salariile de
bază, sporurile, premiile și celelalte drepturi nu este o problemă
de constituționalitate, ci o chestiune de opțiune legislativă,
întrucât, în temeiul art. 126 alin. (2) din Constituție, competența
exclusivă de a legifera în materia procedurii de judecată aparține
legiuitorului originar sau delegat.
Cu referire la critica potrivit căreia întreaga lege contravine
art. 47 din Constituție, Curtea urmează a o respinge, întrucât
este mai degrabă o afirmație subiectivă decât o veritabilă critică
de neconstituționalitate.

14

MONITORUL OFICIAL AL ROMÂNIEI, PARTEA I, Nr. 796/23.XI.2009

În fine, Curtea constată că, în acord cu jurisprudența sa, spre
exemplu Decizia Plenului Curții Constituționale nr. 1/1995
privind obligativitatea deciziilor sale pronunțate în cadrul
controlului de constituționalitate, puterea de lucru judecat ce
însoțește actele jurisdicționale, deci și deciziile Curții
Constituționale, se atașează nu numai dispozitivului, ci și
considerentelor pe care se sprijină acesta. Astfel, Curtea reține

că atât considerentele, cât și dispozitivul deciziilor sale sunt
general obligatorii și se impun cu aceeași forță tuturor
subiectelor de drept. În consecință, atât Parlamentul, cât și
Guvernul, respectiv autoritățile și instituțiile publice urmează, în
aplicarea legii criticate, să respecte cele stabilite de Curtea
Constituțională în considerentele și dispozitivul prezentei decizii.

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Constată că Legea-cadru privind salarizarea unitară a personalului plătit din fonduri publice este constituțională în măsura
în care prevederile art. 41 alin. (2) lit. e) din lege, criticate prin obiecția de neconstituționalitate, nu se referă la cazurile în care Legea
fundamentală admite în mod expres cumulul de funcții.
Definitivă și general obligatorie.
Decizia se comunică Președintelui României și se publică în Monitorul Oficial al României, Partea I.
Dezbaterea a avut loc la data de 4 noiembrie 2009 și la aceasta au participat: Ioan Vida, președinte, Nicolae Cochinescu,
Aspazia Cojocaru, Acsinte Gaspar, Petre Lăzăroiu, Puskás Valentin Zoltán, Tudorel Toader și Augustin Zegrean, judecători.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Benke Károly

O P I N I E S E PA R AT Ă

În dezacord cu opinia majoritară, apreciem că o parte din
criticile de neconstituționalitate formulate de cei 62 de deputați
și 27 de senatori sunt justificate și, după opinia noastră, trebuiau
admise.
I. În ceea ce privește criticile de neconstituționalitate
extrinsecă, considerăm că Legea-cadru privind salarizarea
unitară a personalului plătit din fonduri publice a fost adoptată cu
încălcarea prevederilor art. 114 din Constituție, motiv pentru
care sesizarea de neconstituționalitate trebuia să fie admisă, iar
legea declarată ca fiind neconstituțională.
Reglementând
angajarea
răspunderii
Guvernului,
prevederile art. 114 consacră, de fiecare dată, singularul. Astfel,
Guvernul își poate angaja răspunderea în fața Camerei
Deputaților și a Senatului, în ședință comună, asupra unui
program, a unei declarații de politică generală sau a unui
proiect de lege. De la un guvern la altul, s-a constatat
extinderea sferei de reglementare prin procedura angajării
răspunderii, trecându-se de la un proiect de lege la o lege
complexă, după care la un pachet de legi, procedură validată
ulterior prin jurisprudența constituțională.
Apreciem însă ca fiind neconstituțională practica angajării
repetate a răspunderii Guvernului, în aceeași sesiune
parlamentară și, cu atât mai mult, în aceeași zi, având drept
consecință diminuarea rolului Parlamentului, unica autoritate
legiuitoare. Chiar dacă textul constituțional nu prevede în mod
expres, considerăm că, în baza prevederilor art. 114 din
Constituție, Guvernul își poate angaja răspunderea o singură
dată pe parcursul unei sesiuni parlamentare. Astfel, din moment
ce deputații și senatorii care au semnat o moțiune de cenzură
respinsă nu mai pot iniția, în aceeași sesiune, o nouă moțiune
de cenzură [art. 113 alin. (4) din Constituție], în deplin acord cu

exigențele izvorâte din principiul echilibrului puterilor în stat,
precum și controlul reciproc al acestora, nici Guvernul nu poate
uza de procedura angajării răspunderii, ceea ce mai poartă și
denumirea de moțiune provocată, decât o singură dată în
aceeași sesiune. Interpretarea este în acord și cu exemplul din
Franța, unde după ce executivul a uzat de această procedură de
39 de ori, în cea de-a IX-a legislatură, Consiliul Constituțional
francez, în Decizia nr. 89-269 din 22 ianuarie 1990, arată că
această procedură ăprivează de facto Adunarea Națională de
una din funcțiile sale esențiale”, iar în urma revizuirii
constituționale din 23 iulie 2008 legiuitorul constituant francez a
precizat in terminis că Guvernul poate să își asume răspunderea
pe legea bugetului de stat și cea a bugetului de asigurări sociale
și că ăGuvernul poate să își asume într-o sesiune o singură
dată răspunderea pe un alt proiect de lege”. Legea de
revizuire a Constituției din Franța a intrat în vigoare la data de
1 martie 2009.
II. Referitor la ansamblul legii, remarcăm că legea nu
întrunește cerințele de precizie, claritate, accesibilitate și
previzibilitate.
1. Atât jurisprudența Curții Constituționale, cât și cea a Curții
Europene a Drepturilor Omului au subliniat faptul că legile
trebuie să întrunească anumite calități pentru ca, în procesul de
interpretare și aplicare a reglementărilor conținute, să nu se
ajungă la încălcarea flagrantă a drepturilor și libertăților
fundamentale garantate prin Constituție și Convenția pentru
apărarea drepturilor omului și a libertăților fundamentale. În
acest sens, Curtea Europeană a Drepturilor Omului a stabilit că
legea trebuie să corespundă unor cerințe de accesibilitate și
previzibilitate.

15

MONITORUL OFICIAL AL ROMÂNIEI, PARTEA I, Nr. 796/23.XI.2009
Cu referire la criteriul de previzibilitate, Curtea Europeană a
Drepturilor Omului, în Cauza Rotaru împotriva României, 2000,
a statuat că ăo normă este previzibilă numai atunci când este
redactată cu suficientă precizie, în așa fel încât să permită
oricărei persoane — care, la nevoie, poate apela la consultanță
de specialitate — să își corecteze conduita”, iar în cazul Sunday
Times contra Regatului Unit, 1979, a decis că ă[...] cetățeanul
trebuie să dispună de informații suficiente asupra normelor
juridice aplicabile într-un caz dat și să fie capabil să prevadă,
într-o măsură rezonabilă, consecințele care pot apărea dintr-un
act determinat. Pe scurt, legea trebuie să fie, în același timp,
accesibilă și previzibilă”. În Cauza Wingrove contra Marii Britanii,
1996, Curtea de la Strasbourg a decis că legea internă trebuie
să fie formulată cu o precizie suficientă pentru a permite
persoanelor interesate — care pot apela, la nevoie, la sfatul unui
specialist — să prevadă într-o măsură rezonabilă, în
circumstanțele speței, consecințele care pot rezulta dintr-un act
determinat (a se vedea, în acest sens, și Cauza Grigoriades
împotriva Greciei, 1997). Prin urmare, se reține că nici Curtea
Europeană a Drepturilor Omului nu cere adoptarea unor norme
juridice care să determine o previzibilitate absolută.
Curtea Constituțională a preluat în jurisprudența sa aceste
considerente de principiu enunțate de către Curtea Europeană
a Drepturilor Omului (cu titlu exemplificativ, menționăm Decizia
nr. 189/2005, Decizia nr. 552/2008 sau Decizia nr. 489/2009).
Raportat la cele enunțate mai sus, se constată că domeniul
reglementat prin legea criticată privește în mod direct
salarizarea unitară a personalului plătit din fonduri publice, ceea
ce plasează legea pe o poziție de maximă importanță; prin
urmare, numărul destinatarilor direcți și indirecți ai acestei legi
este foarte mare, iar calitatea acestora este diversă (de la
muncitor necalificat până la Președintele republicii).
Aceste două calități ale legii trebuie să determine autoritățile
publice implicate în procesul de legiferare să fie foarte atente în
alegerea și stabilirea conținutului concret al legii pentru ca în
procesul de aplicare a ei să nu se ajungă la situații în care
puterea publică (statul-angajator) să aibă o marjă largă, chiar
arbitrară, de apreciere în interpretarea legii. Mai mult, se reține
că stilul unui act normativ trebuie să fie clar și precis, iar tehnica
de redactare să nu lase loc niciunui dubiu și niciunui echivoc.
Prin prisma celor mai sus enunțate, considerăm că textele
legale criticate încalcă cerința de previzibilitate și accesibilitate.
2. Este de remarcat că deși titlul actului cuprinde denumirea
generică de ăLege-cadru privind salarizarea unitară a
personalului plătit din fonduri publice”, acest caracter unitar este
încălcat prin excepțiile prevăzute la art. 2 alin. (2), aceste
prevederi fiind în contradicție cu principiul caracterului unitar
enunțat la art. 3 lit. a).
Având în vedere că aceste excepții se referă la persoanele
care au aceeași situație juridică, fiind salarizate din fonduri
publice, ca și cei cărora li se aplică dispozițiile legii, creează o
discriminare între cele două categorii de salariați, încălcând
astfel prevederile art. 16 alin. (1) din Constituție.

3. Art. 3 lit. b) din lege consacră principiul supremației legii,
în sensul că drepturile de natură salarială se stabilesc numai
prin norme juridice de forța legii.
Acest principiu este încălcat prin prevederile art. 23 alin. (3),
care conferă Guvernului dreptul de a acorda sporuri cu
depășirea limitei de 30% din valoarea salariului de bază pentru
anumite categorii de personal și pentru condiții temporare de
muncă.
Astfel, se instituie dreptul discreționar al Guvernului de a
acorda suplimentări de sporuri pentru categorii de personal pe
care numai Guvernul le va desemna și pentru condiții temporare
de muncă pe care numai Guvernul le va aprecia.
Această prevedere lasă deschisă posibilitatea Guvernului de
a modifica/completa salarizarea unor categorii de personal.
O asemenea reglementare împiedică persoanele vizate să
prevadă, într-un grad rezonabil, consecințele aplicării legii.
4. Potrivit art. 21, nevăzătorii cu handicap accentuat, pentru
activitatea desfășurată în cadrul programului de lucru,
beneficiază de un spor de 15% din salariul de bază. Textul pare
a fi o măsură de protecție a acestor persoane, în deplin acord cu
prevederile art. 50 din Constituție, dar lipsa de claritate și
precizie a legii face ca această discriminare pozitivă să devină
inaplicabilă prin raportare la prevederile art. 23 alin. (2), care
limitează suma sporurilor și indemnizațiilor individuale la 30%
din salariul de bază.
În aceste condiții, un salariat nevăzător cu handicap
accentuat fie nu poate beneficia de toate sporurile acordate la
locul de muncă, dacă acestea însumează 30% din salariul de
bază, fie nu poate beneficia de sporul special de 15%, ceea ce
conduce iarăși la discriminare.
5. În ceea ce privește prevederile art. 41 alin. (2) lit. e) privind
limitarea cumulului de funcții, considerăm că este o îngrădire a
dreptului la muncă, încălcându-se prevederile art. 41 alin. (1)
din Constituție.
În acest sens s-a pronunțat și Curtea Constituțională prin
Decizia nr. 114/1994, statuând că ădreptul la muncă al unei
persoane nu poate forma obiectul vreunei îngrădiri sau limitări,
fiecare persoană fiind liberă să muncească în măsura
posibilităților sale fizice și intelectuale pe care doar singură le
poate aprecia”.
Mai mult, chiar prevederile art. 26 din lege permit în cazuri
excepționale cumulul de funcții în anumite unități publice și de
către persoane din aceeași unitate.
Aceste prevederi creează discriminare între aceleași
categorii de persoane, cei salarizați din fonduri publice, și în
același timp afectează claritatea și previzibilitatea legii, nefiind
precizate care sunt cazurile excepționale și cine poate stabili
aceste cazuri.
Considerăm că prin prisma acestor critici Legea privind
salarizarea unitară a persoanelor plătite din fonduri publice este
neconstituțională.

Judecător,

Judecător,

Judecător,

prof. univ. dr. Aspazia Cojocaru

prof. univ. dr. Tudorel Toader

Puskás Valentin Zoltán

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2010 —
Nr.
crt.

Număr
de apariții
anuale

Denumirea publicației

1.

Monitorul Oficial, Partea I

2.

Monitorul Oficial, Partea I, limba maghiară

3.

Zile de
apariție/
săptămână

Valoare
(TVA 9% inclus) — lei

Greutate
medie/apariție
(grame)

12 luni

3 luni

1 lună

330

120

900

5

50

1.200

90

1

50

1.500

140

Monitorul Oficial, Partea a II-a

215

5

60

2.250

200

4.

Monitorul Oficial, Partea a III-a

600

5

15

430

40

5.

Monitorul Oficial, Partea a IV-a

7.200

5

50

1.720

160

6.

Monitorul Oficial, Partea a VI-a

400

5

25

1.600

150

7.

Monitorul Oficial, Partea a VII-a

60

1

30

540

50

8.

Colecția Legislația României

4

—

2.500

450

9.

Colecția Hotărâri ale Guvernului României

12

—

3.500

750

120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2010 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

40

100

250

600

1.320

400

1.000

2.500

6.000

13.200

ExpertMO

90

230

580

1.390

3.060

900

2.250

5.630

13.510

29.720

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

110

280

700

1.680

3.700

1.100

2.750

6.880

16.510

36.320

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica on-line comanda.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 796/23.XI.2009 conține 16 pagini.

Prețul: 3,20 lei

&JUYDGY|435186]
ISSN 1453—4495

