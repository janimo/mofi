Anul 177 (XXI) — Nr. 276

PARTEA I

LEGI, DECRETE, HOTĂRÂRI ȘI ALTE ACTE

Marți, 28 aprilie 2009

SUMAR

Nr.

Pagina

LEGI ȘI DECRETE
— Lege pentru ratificarea Amendamentului, semnat la
București la 11 iulie 2008, la Acordul dintre Guvernul
României și Guvernul Republicii Franceze privind
cooperarea în domeniul apărării, semnat la București
la 24 octombrie 1998..................................................
Amendament la Acordul dintre Guvernul României și
Guvernul Republicii Franceze privind cooperarea în
domeniul apărării, semnat la București la 24 octombrie
1998............................................................................
631. — Decret privind promulgarea Legii pentru ratificarea
Amendamentului, semnat la București la 11 iulie 2008,
la Acordul dintre Guvernul României și Guvernul
Republicii Franceze privind cooperarea în domeniul
apărării, semnat la București la 24 octombrie 1998 ......

Nr.
Exploatarea Sateliților Meteorologici privind statutul de
stat cooperant, semnat la Cheia, România, la data de
17 iulie 2003 ..............................................................

111.

684.
685.
686.
687.
688.
689.

690.

691.

— Decret pentru eliberarea din funcție a unui judecător
— Decret pentru eliberarea din funcție a unui judecător
— Decret pentru eliberarea din funcție a unui judecător
— Decret pentru eliberarea din funcție a unui procuror
— Decret privind acordarea Drapelului de luptă
Batalionului 435 Logistic ăCiuc” ..................................
— Decret privind trecerea în rezervă a unui general de
brigadă cu o stea din Ministerul Administrației și
Internelor ....................................................................
— Decret privind supunerea spre adoptare
Parlamentului a retragerii României din Acordul dintre
statele participante la Brigada multinațională în
așteptare cu capacitate de luptă ridicată pentru
operațiuni O.N.U. privind statutul forțelor lor, semnat
la Copenhaga la 13 decembrie 2001 ........................
— Decret privind supunerea spre ratificare
Parlamentului a Acordului dintre România și
Organizația Europeană pentru Exploatarea Sateliților
Meteorologici, semnat la București la 29 decembrie
2008 și la Darmstadt la 9 ianuarie 2009, pentru
prelungirea perioadei de aplicare a Acordului dintre
România și Organizația Europeană pentru

Pagina

6

DECIZII ALE CURȚII CONSTITUȚIONALE
2

2–3

3
4
4
4
5
5

Decizia nr. 266 din 24 februarie 2009 referitoare la excepția de
neconstituționalitate a dispozițiilor art. 13 alin. (1) din
Legea nr. 10/2001 privind regimul juridic al unor
imobile preluate în mod abuziv în perioada 6 martie
1945—22 decembrie 1989, precum și ale art. 6 din
Ordonanța de urgență a Guvernului nr. 40/1999 privind
protecția chiriașilor și stabilirea chiriei pentru spațiile
cu destinația de locuințe ............................................

7–8

Decizia nr. 342 din 17 martie 2009 referitoare la excepția de
neconstituționalitate a dispozițiilor art. 4 alin. (1), (2) și (3)
din Legea contenciosului administrativ nr. 554/2004 ....

9–10

Decizia nr. 405 din 24 martie 2009 referitoare la excepția de
neconstituționalitate a dispozițiilor art. 295 alin. 1 și
art. 297 alin. 2 teza a doua din Codul de procedură
civilă ..........................................................................

11–12

HOTĂRÂRI ALE GUVERNULUI ROMÂNIEI
458.

5

— Hotărâre pentru modificarea Hotărârii Guvernului
nr. 368/1998 privind înființarea Institutului Național de
Expertize Criminalistice — I.N.E.C.............................

12–13

ACTE ALE COMISIEI DE SUPRAVEGHERE
A ASIGURĂRILOR
258.

— Decizie privind interzicerea temporară a exercitării
activității de asigurare și/sau reasigurare a Societății
Comerciale BERTA Broker de asigurare — S.R.L. ....

13–14

291.

— Decizie privind sancționarea cu retragerea aprobării
domnului Ion Vătafu, director executiv la Societatea
Comercială IV — Broker de asigurare — S.R.L. ........

14–15

292.

— Decizie privind sancționarea cu interzicerea
temporară a exercitării activității de asigurare a Societății
Comerciale IV — Broker de asigurare — S.R.L. ..........

15–16

6

2

MONITORUL OFICIAL AL ROMÂNIEI, PARTEA I, Nr. 276/28.IV.2009

LEGI ȘI DECRETE
PARLAMENTUL ROMÂNIEI
C A M E R A D E P U TA Ț I L O R

S E N AT U L

LEGE
pentru ratificarea Amendamentului, semnat la București la 11 iulie 2008, la Acordul
dintre Guvernul României și Guvernul Republicii Franceze privind cooperarea în domeniul apărării,
semnat la București la 24 octombrie 1998
Parlamentul României adoptă prezenta lege.
Articol unic. — Se ratifică Amendamentul, semnat la București la
11 iulie 2008, la Acordul dintre Guvernul României și Guvernul
Republicii Franceze privind cooperarea în domeniul apărării, semnat

la București la 24 octombrie 1998, ratificat prin Ordonanța Guvernului
nr. 42/1999, publicată în Monitorul Oficial al României, Partea I,
nr. 389 din 17 august 1999, aprobată prin Legea nr. 14/2000.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (2) din
Constituția României, republicată.
PREȘEDINTELE CAMEREI DEPUTAȚILOR

p. PREȘEDINTELE SENATULUI,

ROBERTA ALMA ANASTASE

ALEXANDRU PEREȘ

București, 14 aprilie 2009.
Nr. 111.

AMENDAMENT
la Acordul dintre Guvernul României și Guvernul Republicii Franceze privind cooperarea în domeniul apărării,
semnat la București la 24 octombrie 1998
Guvernul României și Guvernul Republicii Franceze, denumite în continuare părți,
având în vedere Acordul dintre Guvernul României și Guvernul Republicii Franceze privind cooperarea în domeniul
apărării, semnat la București la 24 octombrie 1998, denumit în continuare Acord, și în special prevederile art. 29 alin. 29.3,
au convenit următoarele:
ARTICOLUL 1

Articolul 5 al capitolului 1 din Acord se înlocuiește cu
articolul următor:
ă5.1. Se instituie o reuniune de stat major franco-română,
însărcinată cu aprofundarea schimburilor referitoare la
subiectele politico-militare, precum și cu definirea concepției
generale a cooperării bilaterale în domeniul apărării.
5.2. Reuniunea de stat major franco-română este
coprezidată de un responsabil al ministerului apărării al fiecăreia
dintre părți. Aceasta este compusă, pe lângă aceștia, dintr-un
secretar, din atașatul apărării al fiecăreia dintre părți și, în funcție
de subiectele abordate, din ofițeri, din reprezentanți ai diferitelor
categorii de forțe, arme și servicii sau din experți competenți,
precum și din reprezentanți ai cooperării militare și de apărare
aparținând ministerelor afacerilor externe ai fiecărei părți pentru
subiectele care îi privesc.
5.3. Reuniunea de stat major franco-română are loc o dată
pe an, alternativ în România și în Republica Franceză.
5.4. Toate subiectele pe care părțile le consideră de natură a
favoriza întărirea cooperării bilaterale pot fi înscrise pe ordinea
de zi a reuniunii de stat major franco-române, după aprobarea
celor doi copreședinți. Ordinea de zi trebuie stabilită cel târziu cu
o lună înaintea reuniunii de stat major franco-român.

5.5. Reuniunea de stat major franco-română întocmește
bilanțul cooperării realizate în anul care s-a scurs și stabilește
planul de cooperare pentru anii următori.
5.6. Planul de cooperare bilaterală cuprinde atât acțiunile
stabilite de comun acord, cât și tematica lor, modalitățile, datele
și locurile de realizare, precum și instituțiile responsabile de
executarea lor. Acțiunile cooperării sunt propuse de categorii de
forțe, servicii, direcții și de alte structuri. Planul de cooperare
este semnat de copreședinții reuniunii de stat major francoromâne.
5.7. Atașații apărării sunt corespondenți pentru orice acțiune
de cooperare.”
ARTICOLUL 2

Articolul 21 se înlocuiește cu articolul următor:
ăFinanțarea cooperării se conformează principiilor enunțate
în prezentul capitol, în limita și în cadrul disponibilităților
bugetare ale fiecărei părți:
21.1. Partea care trimite are în sarcină cheltuielile de
transport dus-întors până la locul de destinație de pe teritoriul
statului părții care primește, ale membrilor personalului său
militar și civil și indemnizațiile care le sunt datorate, în
conformitate cu legislația și reglementările statului părții care
trimite.

MONITORUL OFICIAL AL ROMÂNIEI, PARTEA I, Nr. 276/28.IV.2009
21.2. Partea care primește pune la dispoziția membrilor
personalului militar și civil al părții care trimite, cu titlu gratuit,
mijloacele necesare exercitării funcțiilor lor administrative.
21.3. Pentru membrii personalului militar și civil al părții care
trimite, care efectuează deplasări de scurtă durată (mai puțin de
5 luni, cu excepția exercițiilor și antrenamentelor comune pentru
care modalitățile de suportare a cheltuielilor financiare sunt
prevăzute într-o înțelegere specifică) pe teritoriul statului părții
care primește, aceasta nu ia în sarcina sa cheltuielile sejurului,
în special cheltuielile de transport, de cazare și de hrană. Partea
care primește poate să ia în sarcina sa, conform programului
vizitei, numai cheltuielile de transport de serviciu în interiorul
teritoriului său.
21.4. Pentru membrii personalului militar și civil și pentru
membrii familiilor care îi însoțesc, care efectuează deplasări de
lungă durată (de cel puțin 5 luni sau mai mult) pe teritoriul

3

statului părții care primește, partea care trimite asigură
cheltuielile de transport, cazare și hrană în conformitate cu
legislația și reglementările statului părții care trimite. Partea care
primește nu ia în sarcina sa nicio cheltuială a sejurului pentru
membrii personalului militar și civil și pentru membrii familiilor
lor care îi însoțesc.
21.5. Partea franceză analizează posibilitățile de a lua în
sarcina sa cheltuielile de școlarizare legate de pregătirea în
domeniul învățământului militar superior postuniversitar, precum
și de studierea limbii franceze.”
ARTICOLUL 3

Prezentul amendament intră în vigoare în prima zi după
primirea ultimei notificări prin care părțile notifică îndeplinirea
formalităților lor constituționale.

Semnat la București la 11 iulie 2008, în două exemplare originale, fiecare în limbile română și franceză, cele două texte
fiind egal autentice.
Pentru Guvernul României,
Teodor Meleșcanu,
ministrul apărării

Pentru Guvernul Republicii Franceze,
Henri Paul,
ambasadorul Republicii Franceze în România

PREȘEDINTELE ROMÂNIEI

DECRET
privind promulgarea Legii pentru ratificarea
Amendamentului, semnat la București la 11 iulie 2008,
la Acordul dintre Guvernul României și Guvernul Republicii
Franceze privind cooperarea în domeniul apărării,
semnat la București la 24 octombrie 1998
În temeiul prevederilor art. 77 alin. (1) și ale art. 100 alin. (1) din Constituția
României, republicată,
Președintele României d e c r e t e a z ă:
Articol unic. — Se promulgă Legea pentru ratificarea Amendamentului,
semnat la București la 11 iulie 2008, la Acordul dintre Guvernul României și
Guvernul Republicii Franceze privind cooperarea în domeniul apărării, semnat la
București la 24 octombrie 1998, și se dispune publicarea acestei legi în Monitorul
Oficial al României, Partea I.
PREȘEDINTELE ROMÂNIEI

TRAIAN BĂSESCU
București, 13 aprilie 2009.
Nr. 631.

4

MONITORUL OFICIAL AL ROMÂNIEI, PARTEA I, Nr. 276/28.IV.2009
PREȘEDINTELE ROMÂNIEI

DECRET
pentru eliberarea din funcție a unui judecător
În temeiul prevederilor art. 94 lit. c), art. 100 alin. (1), art. 125 alin. (2) și ale
art. 134 alin. (1) din Constituția României, republicată, ale art. 65 alin. (1) lit. b) și
alin. (2) din Legea nr. 303/2004 privind statutul judecătorilor și procurorilor,
republicată, cu modificările și completările ulterioare, precum și ale art. 35 lit. a) din
Legea nr. 317/2004 privind Consiliul Superior al Magistraturii, republicată, cu
modificările ulterioare,
având în vedere Hotărârea Consiliului Superior al Magistraturii nr. 615/2009,
Președintele României d e c r e t e a z ă:
Articol unic. — La data de 1 iunie 2009, domnul Oțelea Ion, judecător la
Judecătoria Curtea de Argeș, se eliberează din funcție ca urmare a pensionării.
PREȘEDINTELE ROMÂNIEI

TRAIAN BĂSESCU
București, 24 aprilie 2009.
Nr. 684.
PREȘEDINTELE ROMÂNIEI

DECRET
pentru eliberarea din funcție a unui judecător
În temeiul prevederilor art. 94 lit. c), art. 100 alin. (1), art. 125 alin. (2) și ale
art. 134 alin. (1) din Constituția României, republicată, ale art. 65 alin. (1) lit. b) și
alin. (2) din Legea nr. 303/2004 privind statutul judecătorilor și procurorilor,
republicată, cu modificările și completările ulterioare, precum și ale art. 35 lit. a) din
Legea nr. 317/2004 privind Consiliul Superior al Magistraturii, republicată, cu
modificările ulterioare,
având în vedere Hotărârea Consiliului Superior al Magistraturii nr. 612/2009,
Președintele României d e c r e t e a z ă:
Articol unic. — Doamna Apetroaie Eufrosina, judecător la Curtea de Apel
Suceava, se eliberează din funcție ca urmare a pensionării.
PREȘEDINTELE ROMÂNIEI

TRAIAN BĂSESCU
București, 24 aprilie 2009.
Nr. 685.
PREȘEDINTELE ROMÂNIEI

DECRET
pentru eliberarea din funcție a unui judecător
În temeiul prevederilor art. 94 lit. c), art. 100 alin. (1), art. 125 alin. (2) și ale
art. 134 alin. (1) din Constituția României, republicată, ale art. 65 alin. (1) lit. b) și
alin. (2) din Legea nr. 303/2004 privind statutul judecătorilor și procurorilor,
republicată, cu modificările și completările ulterioare, precum și ale art. 35 lit. a) din
Legea nr. 317/2004 privind Consiliul Superior al Magistraturii, republicată, cu
modificările ulterioare,
având în vedere Hotărârea Consiliului Superior al Magistraturii nr. 501/2009,
Președintele României d e c r e t e a z ă:
Articol unic. — La data de 11 mai 2009, doamna Bărbulescu Voica Ioana,
judecător la Înalta Curte de Casație și Justiție, se eliberează din funcție ca urmare
a pensionării.
PREȘEDINTELE ROMÂNIEI

TRAIAN BĂSESCU
București, 24 aprilie 2009.
Nr. 686.

MONITORUL OFICIAL AL ROMÂNIEI, PARTEA I, Nr. 276/28.IV.2009
PREȘEDINTELE ROMÂNIEI

DECRET
pentru eliberarea din funcție a unui procuror
În temeiul prevederilor art. 94 lit. c), art. 100 alin. (1) și ale art. 134 alin. (1)
din Constituția României, republicată, ale art. 65 alin. (1) lit. b) și alin. (2) din Legea
nr. 303/2004 privind statutul judecătorilor și procurorilor, republicată, cu modificările
și completările ulterioare, precum și ale art. 35 lit. a) din Legea nr. 317/2004 privind
Consiliul Superior al Magistraturii, republicată, cu modificările ulterioare,
având în vedere Hotărârea Consiliului Superior al Magistraturii nr. 574/2009,
Președintele României d e c r e t e a z ă:
Articol unic. — Doamna Săuchea Moroșanu Mihaela Angela, procuror la
Parchetul de pe lângă Judecătoria Suceava, se eliberează din funcție ca urmare
a pensionării.
PREȘEDINTELE ROMÂNIEI

TRAIAN BĂSESCU
București, 24 aprilie 2009.
Nr. 687.
PREȘEDINTELE ROMÂNIEI

DECRET
privind acordarea Drapelului de luptă Batalionului 435
Logistic ăCiuc”
În temeiul prevederilor art. 92 și ale art. 100 alin. (1) din Constituția României,
republicată, precum și ale art. 1 din Legea nr. 34/1995 privind acordarea drapelului
de luptă marilor unități și unităților militare,
având în vedere propunerea ministrului apărării naționale,
Președintele României d e c r e t e a z ă:
Articol unic. — Se acordă Drapelul de luptă Batalionului 435 Logistic ăCiuc”.
PREȘEDINTELE ROMÂNIEI

TRAIAN BĂSESCU
București, 24 aprilie 2009.
Nr. 688.
PREȘEDINTELE ROMÂNIEI

DECRET
privind trecerea în rezervă a unui general de brigadă
cu o stea din Ministerul Administrației și Internelor
În temeiul prevederilor art. 94 lit. b) și ale art. 100 din Constituția României,
republicată, ale Legii nr. 80/1995 privind statutul cadrelor militare, cu modificările
și completările ulterioare,
având în vedere propunerea viceprim-ministrului, ministrul administrației și
internelor,
Președintele României d e c r e t e a z ă:
Articol unic. — Domnul general de brigadă cu o stea Niță Pandele Aurelian
trece în rezervă.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

EMIL BOC
București, 24 aprilie 2009.
Nr. 689.

5

6

MONITORUL OFICIAL AL ROMÂNIEI, PARTEA I, Nr. 276/28.IV.2009
PREȘEDINTELE ROMÂNIEI

DECRET
privind supunerea spre adoptare Parlamentului a retragerii
României din Acordul dintre statele participante la Brigada
multinațională în așteptare cu capacitate de luptă ridicată
pentru operațiuni O.N.U. privind statutul forțelor lor,
semnat la Copenhaga la 13 decembrie 2001
În temeiul prevederilor art. 91 alin. (1) și ale art. 100 din Constituția României,
republicată, precum și ale art. 34 alin. (1) din Legea nr. 590/2003 privind tratatele,
la propunerea Guvernului, potrivit Hotărârii nr. E 62 din 8 aprilie 2009,
Președintele României d e c r e t e a z ă:
Articol unic. — Se supune spre adoptare Parlamentului retragerea României
din Acordul dintre statele participante la Brigada multinațională în așteptare cu
capacitate de luptă ridicată pentru operațiuni O.N.U. privind statutul forțelor lor,
semnat la Copenhaga la 13 decembrie 2001, și se dispune publicarea prezentului
decret în Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

EMIL BOC
București, 24 aprilie 2009.
Nr. 690.
PREȘEDINTELE ROMÂNIEI

DECRET
privind supunerea spre ratificare Parlamentului a Acordului
dintre România și Organizația Europeană pentru Exploatarea
Sateliților Meteorologici, semnat la București la 29 decembrie
2008 și la Darmstadt la 9 ianuarie 2009, pentru prelungirea
perioadei de aplicare a Acordului dintre România și
Organizația Europeană pentru Exploatarea Sateliților
Meteorologici privind statutul de stat cooperant,
semnat la Cheia, România, la data de 17 iulie 2003
În temeiul prevederilor art. 91 alin. (1) și ale art. 100 din Constituția României,
republicată, precum și ale art. 19 alin. (1) lit. a) din Legea nr. 590/2003 privind
tratatele,
la propunerea Guvernului, potrivit Hotărârii nr. E 59 din 1 aprilie 2009,
Președintele României d e c r e t e a z ă:
Articol unic. — Se supune spre ratificare Parlamentului Acordul dintre
România și Organizația Europeană pentru Exploatarea Sateliților Meteorologici,
semnat la București la 29 decembrie 2008 și la Darmstadt la 9 ianuarie 2009,
pentru prelungirea perioadei de aplicare a Acordului dintre România și Organizația
Europeană pentru Exploatarea Sateliților Meteorologici privind statutul de stat
cooperant, semnat la Cheia, România, la data de 17 iulie 2003, și se dispune
publicarea prezentului decret în Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

EMIL BOC
București, 24 aprilie 2009.
Nr. 691.

MONITORUL OFICIAL AL ROMÂNIEI, PARTEA I, Nr. 276/28.IV.2009

7

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 266
din 24 februarie 2009

referitoare la excepția de neconstituționalitate a dispozițiilor art. 13 alin. (1)
din Legea nr. 10/2001 privind regimul juridic al unor imobile preluate în mod abuziv
în perioada 6 martie 1945—22 decembrie 1989, precum și ale art. 6 din Ordonanța de urgență
a Guvernului nr. 40/1999 privind protecția chiriașilor și stabilirea chiriei pentru spațiile
cu destinația de locuințe
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Simona Ricu
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 13 alin. (1) din Legea nr. 10/2001 privind
regimul juridic al unor imobile preluate în mod abuziv în perioada
6 martie 1945—22 decembrie 1989, precum și ale art. 6 din
Ordonanța de urgență a Guvernului nr. 40/1999 privind protecția
chiriașilor și stabilirea chiriei pentru spațiile cu destinația de
locuințe, excepție ridicată de Anastasia Papuc și Ion Papuc în
Dosarul nr. 14.188/299/2007 al Tribunalului București — Secția
a III-a civilă.
La apelul nominal lipsesc părțile, față de care procedura de
citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 16 mai 2008, pronunțată în Dosarul
nr. 14.188/299/2007, Tribunalul București — Secția a III-a
civilă a sesizat Curtea Constituțională cu excepția de
neconstituționalitate a dispozițiilor art.13 alin. (1) din Legea
nr.10/2001 privind regimul juridic al unor imobile preluate
în mod abuziv în perioada 6 martie 1945—22 decembrie
1989, precum și ale art.6 din Ordonanța de urgență a
Guvernului nr. 40/1999 privind protecția chiriașilor și
stabilirea chiriei pentru spațiile cu destinația de locuințe,
excepție ridicată de Anastasia Papuc și Ion Papuc în Dosarul
nr.14.188/299/2007 al Tribunalului București — Secția a III-a
civilă.

În motivarea excepției de neconstituționalitate autorul
acesteia susține că prevederile art. 6 din Ordonanța de urgență
a Guvernului nr. 40/1999 sunt neconstituționale în raport cu
art. 20 din Constituție, existând neconcordanțe între textul de
lege criticat și pactele și tratatele internaționale privitoare la
drepturile omului la care România este parte. În ceea ce privește
dispozițiile art. 13 din Legea nr. 10/2001, acestea contravin
art. 16 din Constituție, revenind Curții Constituționale sarcina de
a determina dacă protecția chiriașului este conformă sau nu cu
o anumită normă juridică și cu respectarea dreptului locativ al
acestuia bazat pe tradiții de moralitate și civilizație.
Tribunalul București — Secția a III-a civilă apreciază că
excepția de neconstituționalitate este neîntemeiată, arătând că
finalitatea textelor criticate este aceea de a reglementa situația
contractului de închiriere a imobilelor cu destinația de locuințe,
în scopul prevenirii unor stări litigioase între chiriași și proprietari.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că excepția de neconstituționalitate este neîntemeiată, textele de lege criticate fiind în
deplină concordanță cu prevederile constituționale invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
republicată, ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 13 alin. (1) din Legea nr. 10/2001 privind regimul
juridic al unor imobile preluate în mod abuziv în perioada
6 martie 1945—22 decembrie 1989, republicată în Monitorul
Oficial al României, Partea I, nr.798 din 2 septembrie 2005, și
cele ale art.6 din Ordonanța de urgență a Guvernului nr. 40/1999
privind protecția chiriașilor și stabilirea chiriei pentru spațiile cu

8

MONITORUL OFICIAL AL ROMÂNIEI, PARTEA I, Nr. 276/28.IV.2009

destinația de locuințe, publicată în Monitorul Oficial al României,
Partea I, nr.148 din 8 aprilie 1999. Textele de lege criticate au
următoarea redactare:
— Art. 13 alin. (1) din Legea nr. 10/2001: ăÎn cazul imobilelor
restituite prin procedurile administrative prevăzute de prezenta
lege sau prin hotărâre judecătorească sunt aplicabile
prevederile privind contractele de închiriere cuprinse în
Ordonanța de urgență a Guvernului nr. 40/1999 privind protecția
chiriașilor și stabilirea chiriei pentru spațiile cu destinația de
locuințe, aprobată cu modificări și completări prin Legea
nr. 241/2001, cu modificările și completările ulterioare.”;
— Art.6 din Ordonanța de urgență a Guvernului nr. 40/1999:
ăÎn cazul contractelor de vânzare-cumpărare încheiate cu
încălcarea prevederilor Legii nr. 112/1995 pentru reglementarea
situației juridice a unor imobile cu destinația de locuințe, trecute
în proprietatea statului, și desființate prin hotărâre
judecătorească, proprietarul recunoscut de justiție va încheia cu
persoanele care au cumpărat locuința în baza Legii nr. 112/1995
și care o ocupă efectiv, la cererea acestora, un contract de
închiriere pentru o perioadă de 5 ani.”
Autorul excepției susține că dispozițiile legale criticate încalcă
prevederile constituționale cuprinse în art. 16 privind egalitatea
în drepturi și art. 20 referitoare la tratatele internaționale privind
drepturile omului.
Examinând excepția, Curtea constată că textele de lege
criticate au mai fost supuse controlului de constituționalitate prin
raportare la aceleași dispoziții constituționale ca și în cauza de
față, prin Decizia nr. 90 din 20 ianuarie 2009, publicată în
Monitorul Oficial al României, Partea I, nr. 133 din 3 martie 2009,
statuând asupra constituționalității lor. Curtea a reținut că prin
textele de lege criticate legiuitorul a reglementat o serie de
măsuri de protecție a chiriașilor, cu caracter temporar, în cazul
imobilelor naționalizate și redobândite de foștii proprietari.
Potrivit dispozițiilor art. 44 alin. (1) teza a doua din
Constituție, exercitarea dreptului de proprietate trebuie să se

facă

în

limitele

legii,

iar

potrivit

jurisprudenței

Curții

Constituționale, legiuitorul ordinar este competent să stabilească
cadrul juridic pentru exercitarea atributelor dreptului de
proprietate, în accepțiunea principială conferită de Constituție, în
așa fel încât să nu vină în coliziune cu interesele generale sau
cu interesele particulare legitime ale altor subiecte de drept,
instituind limitări rezonabile în valorificarea acestuia ca drept
subiectiv garantat.
Curtea a statuat că legiuitorul este îndreptățit, stabilind
conținutul și limitele dreptului de proprietate, să țină seama nu
numai de interesele proprietarilor, ci și de cele ale chiriașilor
cărora trebuie să le asigure dreptul la o locuință, realizând un
echilibru între cele două categorii de persoane.
În ceea ce privește invocarea prevederilor art. 16 din
Constituție, se observă că prin Decizia nr. 157 din 22 aprilie
2003, publicată în Monitorul Oficial al României, Partea I, nr. 411
din 12 iunie 2003, Curtea a statuat că instituirea de regimuri
juridice diferite în situații care impun rezolvări diferite nu poate
fi apreciată drept o încălcare a principiului egalității în fața legii.
Cu acel prilej, Curtea a reținut că statul, chemat să medieze
conflictul locativ dintre proprietarul persoană fizică și chiriaș, a
procedat corect, asigurându-i primului posibilitatea valorificării
atributelor dreptului său de proprietate, îngrijindu-se totodată de
protecția celui de-al doilea împotriva eventualelor abuzuri, prin
instituirea unor exigențe rezonabile fără a căror satisfacere
chiriașul nu poate fi obligat să elibereze locuința.
Întrucât nu au intervenit elemente noi, de natură să determine
schimbarea acestei jurisprudențe, atât considerentele, cât și
soluția deciziei menționate își păstrează valabilitatea și în
prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 13 alin. (1) din Legea nr. 10/2001 privind regimul juridic al unor
imobile preluate în mod abuziv în perioada 6 martie 1945—22 decembrie 1989, precum și ale art. 6 din Ordonanța de urgență a
Guvernului nr. 40/1999 privind protecția chiriașilor și stabilirea chiriei pentru spațiile cu destinația de locuințe, excepție ridicată de
Anastasia Papuc și Ion Papuc în Dosarul nr. 14.188/299/2007 al Tribunalului București — Secția a III-a civilă.
Definitivă și general obligatorie.
Pronunțată în ședința publică din data de 24 februarie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 276/28.IV.2009

9

CURTEA CONSTITUȚIONALĂ

D E C I Z I A Nr. 342
din 17 martie 2009

referitoare la excepția de neconstituționalitate a dispozițiilor art. 4 alin. (1), (2) și (3)
din Legea contenciosului administrativ nr. 554/2004
Ioan Vida
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Simona Ricu
Claudia-Margareta Krupenschi

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 5 din Legea nr. 262/2007 pentru modificarea
și completarea Legii contenciosului administrativ nr. 554/2004,
excepție ridicată de Aurel Budugan și Maria Budugan în Dosarul
nr. 532/33/2008 al Curții de Apel Cluj — Secția comercială, de
contencios administrativ și fiscal.
La apelul nominal răspund autorii excepției, prin doamna
avocat Isabela Spătaru-Hobjilă, cu împuternicire avocațială
depusă la dosar, lipsind celelalte părți, față de care procedura de
citare a fost legal îndeplinită.
Cauza fiind în stare de judecată, președintele Curții
Constituționale acordă cuvântul reprezentantului autorilor
excepției. Aceasta arată că ădispozițiile art. I pct. 4 lit. c) alin. (2)
din Hotărârea Guvernului nr. 250/2007 pentru aprobarea
Normelor metodologice de aplicare unitară a Legii nr. 10/2001
privind regimul juridic al unor imobile preluate în mod abuziv în
perioada 6 martie 1945—22 decembrie 1989 sunt nelegale, fiind
contrare prevederilor Legii nr. 213/1998 privind proprietatea
publică și regimul juridic al acesteia și ale Legii nr. 10/2001” și
încalcă, totodată, prevederile art. 44 din Constituție, referitoare
la dreptul de proprietate privată. În ceea ce privește dispozițiile
art. 5 din Legea nr. 262/2007, arată că ăintervenția autorității
publice centrale prin adoptarea unor norme de interpretare nu
este doar neavenită, ci constituie și o depășire evidentă a
competențelor legale, contravenind dispozițiilor art. 52 din
Constituție”, ăLegea nr. 554/2004 fiind neconstituțională prin
restrângerea sferei actelor administrative ce pot fi supuse
controlului de legalitate la sfera actelor unilaterale cu caracter
individual, în condițiile în care este firesc ca și un act
administrativ unilateral cu caracter normativ să poată fi supus
aceluiași control de legalitate”. În consecință, solicită admiterea
excepției de neconstituționalitate.
Reprezentantul Ministerului Public pune concluzii de
respingere a excepției ca inadmisibilă, deoarece, pe de o parte,
dispozițiile art. I pct. 4 lit. c) alin. (2) din Hotărârea Guvernului
nr. 250/2007, criticate, nu aparțin categoriei actelor normative
formate din legi sau ordonanțe asupra cărora Curtea
Constituțională, potrivit art. 29 alin. (1) din Legea nr. 47/1992,
are competența exercitării controlului de constituționalitate; pe
de altă parte, critica de neconstituționalitate referitoare la
prevederile art. 5 din Legea nr. 262/2007 vizează, în realitate,
modificarea sau completarea textului în sensul dorit de autorul
excepției, aspecte asupra cărora, însă, instanța de contencios
constituțional nu se poate pronunța.
C U R T E A,

având în vedere actele și lucrările dosarului, reține următoarele:
Prin Încheierea din 8 septembrie 2008, pronunțată în Dosarul
nr. 532/33/2008, Curtea de Apel Cluj — Secția comercială,
de contencios administrativ și fiscal a sesizat Curtea
Constituțională cu excepția de neconstituționalitate a

prevederilor ăart. 5 din Legea nr. 262/2007 pentru
modificarea și completarea Legii contenciosului
administrativ nr. 554/2004”.
Excepția de neconstituționalitate a fost ridicată de Aurel
Budugan și Maria Budugan într-o cauză având ca obiect
soluționarea unei excepții de nelegalitate.
În motivarea excepției de neconstituționalitate autorii
acesteia formulează, în principal, argumente pentru susținerea
neconstituționalității prevederilor ăart. 1 pct. 4 lit. c) alin. (2) din
Hotărârea Guvernului nr. 250/2007 pentru aprobarea Normelor
metodologice de aplicare unitară a Legii nr. 10/2001 privind
regimul juridic al unor imobile preluate în mod abuziv în perioada
6 martie 1945—22 decembrie 1989”.
Cât privește dispozițiile art. 5 din Legea nr. 262/2007, autorii
excepției susțin că ăLegea nr. 554/2004 este neconstituțională
prin restrângerea sferei actelor administrative ce pot fi supuse
controlului de legalitate la sfera actelor unilaterale cu caracter
individual, în condițiile în care este firesc ca și un act
administrativ unilateral cu caracter normativ să poată fi supus
aceluiași control de legalitate.”
Curtea de Apel Cluj — Secția comercială, de contencios
administrativ și fiscal apreciază că ădispozițiile art. 5 din Legea
nr. 262/2007 sunt valide sub aspectul constituționalității”,
acestea fiind norme legale de modificare egale în grad cu norma
modificată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate ridicată.
Avocatul Poporului consideră că dispozițiile art. I pct. 5 din
Legea nr. 262/2007 sunt constituționale, acestea fiind în acord
cu normele art. 52 și ale art. 126 alin. (6) din Legea
fundamentală. Apreciază că dispozițiile art. 44 din Constituție,
invocate, nu au incidență în cauză.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie,
potrivit încheierii de sesizare, ăprevederile art. 5 din Legea
nr. 262/2007 pentru modificarea și completarea Legii
contenciosului administrativ nr. 554/2004”, publicată în Monitorul
Oficial al României, Partea I, nr. 510 din 30 iulie 2007. Curtea
constată că, prin aceeași încheiere, instanța de judecată a respins
ca inadmisibilă cererea de sesizare a Curții Constituționale în
ceea ce privește excepția de neconstituționalitate a dispozițiilor
art. I pct. 4 lit. c) alin. (2) din Hotărârea Guvernului nr. 250/2007
pentru aprobarea Normelor metodologice de aplicare unitară a
Legii nr. 10/2001 privind regimul juridic al unor imobile preluate
în mod abuziv în perioada 6 martie 1945—22 decembrie 1989,
astfel că aceste prevederi nu pot constitui obiectul prezentei

10

MONITORUL OFICIAL AL ROMÂNIEI, PARTEA I, Nr. 276/28.IV.2009

excepții, de vreme ce încheierea instanței de judecată reprezintă,
potrivit art. 29 alin. (4) din Legea nr. 47/1992, actul de sesizare
al Curții cu soluționarea unei excepții de neconstituționalitate.
Totodată, Curtea constată că, în realitate, prezenta excepție de
neconstituționalitate vizează dispozițiile art. I pct. 5 din Legea
nr. 262/2007, prin care au fost modificate prevederile art. 4
alin. (1)—(3) din Legea contenciosului administrativ nr. 554/2004.
Având în vedere că, potrivit dispozițiilor art. 60 din Legea
nr. 24/2000 privind normele de tehnică legislativă pentru
elaborarea actelor normative, republicată, dispozițiile de
modificare și de completare se încorporează, de la data intrării lor
în vigoare, în actul de bază, identificându-se cu acesta, Curtea
reține ca obiect al excepției de neconstituționalitate dispozițiile
art. 4 alin. (1), (2) și (3) din Legea contenciosului administrativ
nr. 554/2004, care au următorul conținut:
Art. 4 — Excepția de nelegalitate: ă(1) Legalitatea unui act
administrativ unilateral cu caracter individual, indiferent de data
emiterii acestuia, poate fi cercetată oricând în cadrul unui
proces, pe cale de excepție, din oficiu sau la cererea părții
interesate. În acest caz, instanța, constatând că de actul
administrativ depinde soluționarea litigiului pe fond, sesizează,
prin încheiere motivată, instanța de contencios administrativ
competentă și suspendă cauza. Încheierea de sesizare a
instanței de contencios administrativ nu este supusă niciunei căi
de atac, iar încheierea prin care se respinge cererea de sesizare
poate fi atacată odată cu fondul. Suspendarea cauzei nu se
dispune în ipoteza în care instanța în fața căreia s-a ridicat
excepția de nelegalitate este instanța de contencios
administrativ competentă să o soluționeze.
(2) Instanța de contencios administrativ se pronunță, după
procedura de urgență, în ședință publică, cu citarea părților și a
emitentului. În cazul în care excepția de nelegalitate vizează un
act administrativ unilateral emis anterior intrării în vigoare a
prezentei legi, cauzele de nelegalitate urmează a fi analizate
prin raportare la dispozițiile legale în vigoare la momentul
emiterii actului administrativ.
(3) Soluția instanței de contencios administrativ este supusă
recursului, care se declară în termen de 5 zile de la comunicare
și se judecă de urgență și cu precădere.”
În opinia autorului excepției de neconstituționalitate,
dispozițiile legale criticate contravin prevederilor art. 52 din
Constituție, privind dreptul persoanei vătămate de o autoritate
publică de a se adresa instanței de contencios administrativ.
Analizând excepția de neconstituționalitate, Curtea
Constituțională constată că aceasta urmează să fie respinsă,
pentru cele ce se vor arăta în continuare:
Dispozițiile art. 52 din Legea fundamentală, invocate de
autorii excepției, consacră dreptul de acces liber la justiție în
materia contenciosului administrativ, garantat prin dreptul
persoanei vătămate într-un drept al său ori într-un interes
legitim, de o autoritate publică, printr-un act administrativ sau
prin nesoluționarea în termenul legal a unei cereri, de a obține
recunoașterea dreptului pretins sau a interesului legitim,
anularea actului și repararea pagubei.

Autorii excepției consideră că dispozițiile art. 4 alin. (1), (2) și
(3) din Legea contenciosului administrativ nr. 554/2004 afectează
dreptul părții vătămate de o autoritate publică de a se adresa
justiției, deoarece în sfera actelor administrative supuse
controlului de legalitate pe calea excepției de nelegalitate nu intră
și actele administrative unilaterale cu caracter normativ, acestea
fiind, în opinia lor, sustrase controlului judecătoresc. Or, faptul că
excepția de nelegalitate vizează, potrivit art. 4 alin. (1) din legea
criticată, doar actele administrative unilaterale cu caracter
individual, nu are semnificația excluderii actelor administrative
unilaterale cu caracter normativ de la controlul de legalitate
exercitat de instanța de contencios administrativ, acest control
realizându-se pe calea acțiunii directe, separate, și nu a
incidentului procedural, adică, în speță, a excepției de
nelegalitate. Dispozițiile art. 8 din Legea nr. 554/2004
reglementează obiectul acțiunii judiciare în materia contenciosului
administrativ, acesta fiind raportat la ăactul administrativ unilateral”
al unei autorități publice, fără nicio distincție cu privire la caracterul
individual ori normativ al acestuia.
Așa fiind, Curtea constată că dispozițiile Legii contenciosului
administrativ nr. 554/2004, transpunând prevederile art. 52 alin. (2)
din Constituție, potrivit cărora condițiile și limitele exercitării
dreptului [persoanei vătămate de o autoritate publică] se
stabilesc prin lege organică, permit contestarea unui act
administrativ cu caracter normativ pe calea unei acțiuni directe,
în cadrul căreia reclamantul solicită și beneficiază, în egală
măsură ca și partea care invocă excepția de nelegalitate în
condițiile art. 4 alin. (1), de exercitarea controlului de legalitate
din partea instanței.
Totuși, Curtea observă că, în ce privește determinarea
obiectului excepției de nelegalitate, există, sub aspectul
redactării, o necorelare între prevederile alin. (1) al art. 4, care
se referă exclusiv la ăactul administrativ unilateral cu caracter
individual” și cele ale alin. (2) al aceluiași articol, care vizează
excepția de nelegalitate a unui ăact administrativ unilateral”, fără
a distinge în privința invocării excepției de nelegalitate între cel
normativ și cel individual; actul administrativ, așa cum este
definit la art. 2 alin. (1) lit. c) din Legea nr. 554/2004, cuprinde
atât ăactul unilateral cu caracter individual” cât și ăactul unilateral
cu caracter normativ”. Din acest punct de vedere, Curtea
consideră că necorelarea între cele două alineate ale art. 4 pune
în discuție, pe de o parte, o problemă de interpretare și aplicare
a legii, iar, pe de altă parte, o problemă de reglementare, ambele
aspecte ieșind însă din sfera de competență a Curții
Constituționale.
În consecință, Curtea nu poate reține critica de
neconstituționalitate potrivit căreia dispozițiile art. 4 alin. (1), (2)
și (3) din Legea contenciosului administrativ nr. 554/2004
contravin prevederilor art. 52 din Constituție, privind dreptul
persoanei vătămate de o autoritate publică de a se adresa
instanței de judecată pentru apărarea dreptului sau interesului
său legitim.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 4 alin. (1), (2) și (3) din Legea contenciosului administrativ
nr. 554/2004, excepție ridicată de Aurel Budugan și Maria Budugan în Dosarul nr. 532/33/2008 al Curții de Apel Cluj —Secția
comercială, de contencios administrativ și fiscal.
Definitivă și general obligatorie.
Pronunțată în ședința publică din data de 17 martie 2009.
PREȘEDINTELE CURȚII CONSTITUȚIONALE,

prof. univ. dr. Ioan Vida

Magistrat-asistent,
Claudia-Margareta Krupenschi

MONITORUL OFICIAL AL ROMÂNIEI, PARTEA I, Nr. 276/28.IV.2009

11

CURTEA CONSTITUȚIONALĂ

D E C I Z I A Nr. 405
din 24 martie 2009

referitoare la excepția de neconstituționalitate a dispozițiilor art. 295 alin. 1
și art. 297 alin. 2 teza a doua din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Augustin Zegrean
Carmen-Cătălina Gliga
Benke Károly

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 295 alin. 1 și art. 297 alin. 2 teza a doua din
Codul de procedură civilă, excepție ridicată de Yves Pierre
Grasa în Dosarul nr. 1.102/179/2007 al Tribunalului Tulcea –
Secția civilă, comercială și de contencios administrativ.
La apelul nominal se constată lipsa părților, față de care
procedura de citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 13 noiembrie 2008, pronunțată în Dosarul
nr. 1.102/179/2007, Tribunalul Tulcea — Secția civilă,
comercială și de contencios administrativ a sesizat Curtea
Constituțională cu excepția de neconstituționalitate a
dispozițiilor art. 295 alin. 1 și art. 297 alin. 2 teza a doua din
Codul de procedură civilă, excepție ridicată de Yves Pierre
Grasa într-o cauză având ca obiect soluționarea apelului
formulat împotriva sentinței prin care s-a respins cererea de
constatare a nulității absolute a unui contract de vânzarecumpărare.
În motivarea excepției se arată că, potrivit dispozițiilor
criticate, instanța de apel va verifica, în limitele cererii de apel,
nu numai stabilirea situației de fapt, dar și aplicarea legii de către
prima instanță, ceea ce contravine principiului potrivit căruia
nimeni nu este mai presus de lege. De asemenea, prin
judecarea cauzei pe fond, în condițiile art. 297 alin. 2 teza a
doua din Codul de procedură civilă, hotărârea instanței devine
definitivă, fiind dată în apel, singura cale de atac rămânând
recursul, însă acesta reprezintă numai controlul pe motive de
legalitate, iar nu și de temeinicie. Rezultă că, în privința probelor
administrate cu această ocazie, nu se mai respectă dreptul la
apărare și dreptul la un proces echitabil în sensul asigurării
dublului grad de jurisdicție.
Tribunalul Tulcea — Secția civilă, comercială și de
contencios administrativ apreciază că excepția de
neconstituționalitate ridicată este neîntemeiată, invocând în
acest sens jurisprudența Curții Constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Avocatul Poporului apreciază că dispozițiile legale criticate
sunt constituționale.

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
art. 1 alin. (2), 2, 3, 10 și 29 din Legea nr. 47/1992, să
soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 295 alin. 1 și art. 297 alin. 2 teza a doua din Codul
de procedură civilă, care au următorul cuprins:
— Art. 295 alin. 1: ăInstanța de apel va verifica, în limitele
cererii de apel, stabilirea situației de fapt și aplicarea legii de
către prima instanță. Motivele de ordine publică pot fi invocate
și din oficiu.”
— Art. 297 alin. 2 teza a doua: ă [...] În acest caz, precum și
atunci când există vreun alt motiv de nulitate, iar prima instanță
a judecat în fond, instanța de apel, anulând în tot sau în parte
procedura urmată și hotărârea pronunțată, va reține procesul
spre judecare.”
Autorul excepției susține că dispozițiile criticate sunt contrare
prevederilor constituționale ale art. 16 alin. (2), potrivit cărora
nimeni nu este mai presus de lege, ale art. 21 alin. (1) privind
accesul liber la justiție, ale art. 21 alin. (3) referitoare la dreptul
la un proces echitabil și ale art. 24 alin. (1) privind dreptul la
apărare.
Examinând excepția de neconstituționalitate ridicată, Curtea
constată următoarele:
În ceea ce privește prevederile art. 295 alin. 1 și art. 297
alin. 2 teza a doua din Codul de procedură civilă, sub aspectul
încălcării dispozițiilor constituționale prevăzute de art. 21 alin. (1)
și (3) și art. 24 alin. (1), Curtea Constituțională s-a mai pronunțat
asupra acestor dispoziții. Astfel, prin Decizia nr. 102 din
13 februarie 2007, publicată în Monitorul Oficial al României,
Partea I, nr. 195 din 21 martie 2007, Decizia nr. 472 din 17 mai
2007, publicată în Monitorul Oficial al României, Partea I, nr. 406
din 18 iunie 2007 și Decizia nr. 681 din 11 septembrie 2007,
publicată în Monitorul Oficial al României, Partea I, nr. 712 din
22 octombrie 2007, Curtea a statuat că aceste texte legale
constituie o garanție a aplicării principiului potrivit căruia
judecarea unei cauze se face în mod echitabil și într-un termen
rezonabil, în scopul înlăturării oricăror abuzuri din partea părților,
prin care s-ar tinde la tergiversarea nejustificată a soluționării
unui proces. Totodată, Curtea a reținut că reglementările
internaționale în materie nu impun accesul la totalitatea gradelor
de jurisdicție sau la toate căile de atac prevăzute de legislațiile
naționale, art. 13 din Convenția privind apărarea drepturilor
omului și a libertăților fundamentale consacrând numai dreptul
persoanei la un recurs efectiv în fața unei instanțe naționale,
deci posibilitatea de a accede la un grad de jurisdicție.
Cu privire la dispozițiile art. 295 alin. 1 din Codul de
procedură civilă, Curtea a constatat că acestea nu contravin

12

MONITORUL OFICIAL AL ROMÂNIEI, PARTEA I, Nr. 276/28.IV.2009

prevederilor art. 16 alin. (2) din Constituție, întrucât faptul că
instanța de apel verifică, în limitele cererii de apel, nu numai
stabilirea situației de fapt, dar și aplicarea legii de către prima
instanță, nu încalcă principiul potrivit căruia nimeni nu este mai
presus de lege.

Întrucât nu au intervenit elemente noi, de natură a determina
reconsiderarea jurisprudenței în materie a Curții Constituționale,
considerentele și soluția pronunțată în deciziile de mai sus își
mențin valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 295 alin. 1 și art. 297 alin. 2 teza a doua din
Codul de procedură civilă, excepție ridicată de Yves Pierre Grasa în Dosarul nr. 1.102/179/2007 al Tribunalului Tulcea — Secția
civilă, comercială și de contencios administrativ.
Definitivă și general obligatorie.
Pronunțată în ședința publică din data de 24 martie 2009.
PREȘEDINTELE CURȚII CONSTITUȚIONALE

prof. univ. dr. IOAN VIDA
Magistrat-asistent,
Benke Károly

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
pentru modificarea Hotărârii Guvernului nr. 368/1998 privind înființarea
Institutului Național de Expertize Criminalistice — I.N.E.C.
În temeiul art. 108 din Constituția României, republicată,
Guvernul României adoptă prezenta hotărâre.
Art. I. — Hotărârea Guvernului nr. 368/1998 privind
înființarea Institutului Național de Expertize Criminalistice —
I.N.E.C., publicată în Monitorul Oficial al României, Partea I,
nr. 248 din 3 iulie 1998, se modifică după cum urmează:
1. Articolul 2 va avea următorul cuprins:
ăArt. 2. — Institutul are sediul în municipiul București,
bd. Regina Elisabeta nr. 53, sectorul 5.”
2. Articolul 3 va avea următorul cuprins:
ăArt. 3. — (1) Institutul are ca obiect de activitate efectuarea
expertizelor criminalistice.
(2) Expertiza criminalistică reprezintă actul procesual prin
care se efectuează o cercetare științifică a probelor materiale
destinată identificării persoanelor, obiectelor, substanțelor,
fenomenelor sau evenimentelor, stabilirii anumitor proprietăți,
modificări de formă, aspect, conținut ori structură, precum și a
mecanismului producerii acestora.”
3. Articolul 5 va avea următorul cuprins:
ăArt. 5. — În subordinea institutului funcționează:
a) Laboratorul Interjudețean de Expertize Criminalistice
București;
b) Laboratorul Interjudețean de Expertize Criminalistice Cluj;
c) Laboratorul Interjudețean de Expertize Criminalistice Iași;
d) Laboratorul Interjudețean de Expertize Criminalistice
Timișoara;

e) Laboratorul Interjudețean de Expertize Criminalistice
Brașov;
f) Laboratorul Interjudețean de Expertize Criminalistice
Craiova.”
4. Articolul 6 va avea următorul cuprins:
ăArt. 6. — (1) Structura organizatorică a institutului și a
laboratoarelor interjudețene se stabilește prin regulamentul de
organizare și funcționare a institutului, aprobat prin ordin al
ministrului justiției și libertăților cetățenești.
(2) Regulamentul prevăzut la alin. (1) se publică în Monitorul
Oficial al României, Partea I, precum și pe pagina de internet a
institutului.”
5. La articolul 7, alineatul (3) va avea următorul cuprins:
ă(3) Pe lângă director, funcționează ca organ consultativ
Consiliul institutului, format din directorul adjunct și personalul cu
funcții de conducere.”
6. La articolul 8, alineatul (1) va avea următorul cuprins:
ăArt. 8. — (1) Directorul și directorul adjunct ai institutului sunt
numiți prin ordin al ministrului justiției și libertăților cetățenești
dintre experții cu grad profesional maxim și cu studii juridice.”
7. La articolul 10, literele a), c) și e) vor avea următorul
cuprins:
ăa) efectuează, în toate cazurile, noua expertiză
criminalistică; în cazurile de o complexitate mai mare sau pentru

MONITORUL OFICIAL AL ROMÂNIEI, PARTEA I, Nr. 276/28.IV.2009
care laboratoarele interjudețene nu au condiții tehnice ori
resurse umane efectuează și prima expertiză;
.....................................
.
c) desfășoară activități de documentare și de cercetare
științifică operațională;
....................................
.
e) sprijină învățământul universitar și postuniversitar cu
material documentar și cu alte mijloace necesare procesului de
învățământ, organizează cursuri de specializare, de pregătire și
perfecționare profesională, în domeniul criminalisticii;”.
8. La articolul 11, litera b) va avea următorul cuprins:
ăb) asigură condiții corespunzătoare pentru pregătirea și
perfecționarea profesională a personalului propriu;”.

13

9. La articolul 14, alineatul (1) va avea următorul cuprins:
ăArt. 14. — (1) Salarizarea și alte drepturi ale personalului
institutului și al laboratoarelor interjudețene se stabilesc în
condițiile legii.”
10. Articolul 16 va avea următorul cuprins:
ăArt. 16. — Numărul maxim de posturi pentru institut este
de 71, care se încadrează în numărul maxim de posturi stabilit
pentru Ministerul Justiției și Libertăților Cetățenești.”
Art. II. — La data intrării în vigoare a prezentei hotărâri se
înființează Laboratorul Interjudețean de Expertize Criminalistice
Brașov, fără personalitate juridică.
Art. III. — La data de 1 ianuarie 2010 se înființează
Laboratorul Interjudețean de Expertize Criminalistice Craiova,
fără personalitate juridică.

PRIM-MINISTRU

EMIL BOC
Contrasemnează:
p. Ministrul justiției și libertăților cetățenești,
Alina Mihaela Bica,
secretar de stat
p. Ministrul finanțelor publice,
Gheorghe Gherghina,
secretar de stat
București, 15 aprilie 2009.
Nr. 458.

AC T E A L E COMISIEI DE SUPRAVEG HERE A ASI G URĂR I L O R
COMISIA DE SUPRAVEGHERE A ASIGURĂRILOR

DECIZIE
privind interzicerea temporară a exercitării activității de asigurare și/sau reasigurare
a Societății Comerciale BERTA Broker de asigurare — S.R.L.
Comisia de Supraveghere a Asigurărilor, cu sediul în municipiul București, str. Amiral Constantin Bălescu nr. 18, sectorul 1,
cod de înregistrare fiscală 14045240/1.07.2001, reprezentată legal de președinte, în temeiul art. 4 alin. (19) din Legea nr. 32/2000
privind activitatea de asigurare și supravegherea asigurărilor, cu modificările și completările ulterioare,
în baza hotărârii Consiliului Comisiei de Supraveghere a Asigurărilor adoptată în ședința din data de 17 martie 2009,
conform art. 4 alin. (22)—(241) din Legea nr. 32/2000, cu modificările și completările ulterioare, în cadrul căreia a fost analizată
documentația aferentă Notei nr. IX.128 din 12 martie 2009 privind controlul inopinat efectuat la Societatea Comercială BERTA
Broker de asigurare — S.R.L.,
în conformitate cu atribuțiile prevăzute la art. 8 alin. (2) lit. k) din Legea nr. 32/2000, cu modificările și completările ulterioare,
organele de specialitate ale Comisiei de Supraveghere a Asigurărilor s-au prezentat la Societatea Comercială BERTA Broker de
asigurare — S.R.L., cu sediul în municipiul București, Str. Vaselor nr. 40 bis, sectorul 2, înregistrată la oficiul registrului comerțului
cu nr. J40/4743/22.03.2006, cod unic de înregistrare 18506699, reprezentată legal de domnul Axinte Ștefan, în calitate de director
executiv, în vederea efectuării unui control inopinat.
În urma deplasării pe teren a echipei de control s-a constatat că acțiunea de control inopinat nu se poate efectua la sediul
social al societății din municipiul București, Str. Vaselor nr. 40 bis, sectorul 2, întrucât imobilul a fost demolat.
Prin urmare, rezultatele acțiunii de control au fost consemnate în Nota unilaterală de control, înregistrată la Comisia de
Supraveghere a Asigurărilor sub nr. 119 din 2 martie 2009, în baza căreia a fost întocmită Nota nr. IX.128 din 12 martie 2009
privind controlul inopinat efectuat la Societatea Comercială BERTA Broker de asigurare — S.R.L.
În urma analizării actului de control s-au constatat următoarele:
1. Societatea nu are conducător executiv, fapt ce încalcă prevederile art. 35 alin. (5) lit. h) din Legea nr. 32/2000, cu
modificările și completările ulterioare, și constituie contravenție conform art. 39 alin. (2) lit. a) și m2) din lege.
2. Societatea nu are sediu social, fapt ce încalcă prevederile art. 2 lit. e) din Normele privind autorizarea brokerilor de
asigurare și/sau de reasigurare, puse în aplicare prin Ordinul președintelui Comisiei de Supraveghere a Asigurărilor nr. 3.110/2004,
cu modificările ulterioare, și constituie contravenție conform art. 39 alin. (2) lit. a) din lege.

14

MONITORUL OFICIAL AL ROMÂNIEI, PARTEA I, Nr. 276/28.IV.2009

3. Societatea nu a pus la dispoziția Comisiei de Supraveghere a Asigurărilor un spațiu și documente pentru desfășurarea
controlului inopinat, încălcând prevederile art. 5 lit. j) și art. 381 alin. (12) din Legea nr. 32/2000, cu modificările și completările
ulterioare, ceea ce constituie contravenție conform art. 39 alin. (2) lit. a), c) și d) din lege.
4. Societatea nu a transmis copia poliței de asigurare, încălcând astfel prevederile art. 3 alin. (6) din Normele privind forma
și conținutul raportărilor pe care trebuie să le întocmească brokerii de asigurare și/sau reasigurare, puse în aplicare prin Ordinul
președintelui Comisiei de Supraveghere a Asigurărilor nr. 113.139/2006, cu modificările și completările ulterioare, ceea ce constituie
contravenție conform art. 39 alin. (2) lit. a) din lege.
Față de aceste motive, pentru faptele reținute în sarcina brokerului de asigurare, în scopul apărării drepturilor asiguraților
și al promovării stabilității activității de asigurare în România, în ședința din data de 17 martie 2009, Consiliul Comisiei de
Supraveghere a Asigurărilor a hotărât sancționarea Societății Comerciale BERTA Broker de asigurare — S.R.L. cu interzicerea
temporară a exercitării activității de asigurare, în conformitate cu art. 39 alin. (3) lit. d) din Legea nr. 32/2000, cu modificările și
completările ulterioare,
drept care d e c i d e:
Art. 1. — Interzicerea temporară a exercitării activității de
asigurare și/sau reasigurare a Societății Comerciale BERTA
Broker de asigurare — S.R.L., cu sediul în municipiul București,
Str. Vaselor nr. 40 bis, sectorul 2, înregistrată la oficiul registrului
comerțului cu nr. J40/4743/22.03.2006, cod unic de înregistrare
18506699, reprezentată legal de domnul Axinte Ștefan, în
calitate de director executiv, în conformitate cu art. 39 alin. (3)
lit. d) din Legea nr. 32/2000 privind activitatea de asigurare și
supravegherea asigurărilor, cu modificările și completările
ulterioare, până la respectarea prevederilor legale în vigoare.
Art. 2. — Societatea are obligația de a face demersurile
necesare la Oficiul Registrului Comerțului București în vederea
radierii codului CAEN 6629 din obiectul de activitate în termen
de 30 de zile de la data primirii deciziei și de a transmite
Comisiei de Supraveghere a Asigurărilor dovada modificării
solicitate.
Art. 3. — Societatea Comercială BERTA Broker de
asigurare — S.R.L. are obligația de a denunța toate contractele
de intermediere încheiate cu societățile de asigurare, societatea
rămânând răspunzătoare de îndeplinirea obligațiilor ce decurg
din aceste contracte.
Art. 4. — (1) Pe toată perioada de interzicere a activității de
broker de asigurare prevăzută la art. 1, brokerului de asigurare
i se interzice desfășurarea activității de negociere și încheierea
de noi contracte de asigurare pentru persoanele fizice sau

juridice, a acordării de asistență pe durata derulării contractelor
în curs sau în legătură cu regularizarea daunelor, precum și
desfășurarea oricăror operațiuni specifice brokerilor de
asigurare, astfel cum sunt definite în Legea nr. 32/2000, cu
modificările și completările ulterioare.
(2) Brokerul de asigurare are obligația să aducă la cunoștința
clienților săi interzicerea activității de asigurare, în termen de cel
mult 3 zile de la data primirii prezentei decizii, în vederea
efectuării plății ratelor scadente la contractele în curs de derulare
direct la asigurător, rămânând direct răspunzător pentru
îndeplinirea obligațiilor asumate prin contractele în vigoare.
Art. 5. — (1) Împotriva prezentei decizii Societatea
Comercială BERTA Broker de asigurare — S.R.L. poate face
plângere la Curtea de Apel București, în termen de 30 de zile de
la comunicarea acesteia, conform art. 40 din Legea nr. 32/2000,
cu modificările și completările ulterioare.
(2) În conformitate cu art. 40 alin. (2) din Legea nr. 32/2000,
cu modificările și completările ulterioare, plângerea adresată
Curții de Apel București nu suspendă, pe timpul soluționării
acesteia, executarea măsurii sancționatorii dispuse de Comisia
de Supraveghere a Asigurărilor.
Art. 6. — Prezenta decizie se publică în Monitorul Oficial
al României, Partea I, conform prevederilor art. 9 alin. (2)
din Legea nr. 32/2000, cu modificările și completările
ulterioare.

Președintele Comisiei de Supraveghere a Asigurărilor,
Angela Toncescu
București, 7 aprilie 2009.
Nr. 258.

COMISIA DE SUPRAVEGHERE A ASIGURĂRILOR

DECIZIE
privind sancționarea cu retragerea aprobării domnului Ion Vătafu, director executiv
la Societatea Comercială IV — Broker de asigurare — S.R.L.
Comisia de Supraveghere a Asigurărilor, cu sediul în municipiul București, str. Amiral Constantin Bălescu nr. 18, sectorul 1,
cod de înregistrare fiscală 14045240/01.07.2001, reprezentă legal prin președinte, în temeiul art. 4 alin. (19), precum și al art. 39
alin. (5) din Legea nr. 32/2000 privind activitatea de asigurare și supravegherea asigurărilor, cu modificările și completările ulterioare,
în baza hotărârii Consiliului Comisiei de Supraveghere a Asigurărilor, consemnată în procesul-verbal al ședinței din data
de 17 martie 2009, în cadrul căreia a fost analizată Nota nr. IX.111/23 februarie 2009 privind controlul inopinat efectuat la Societatea
Comercială IV — Broker de asigurare — S.R.L., cu sediul în șos. București-Ploiești, km 16,5, orașul Otopeni, județul Ilfov, nr. de
înregistrare în registrul comerțului J40/10137/11.12.2001, CUI 14341164, RBK-068, reprezentată legal prin domnul Ion Vătafu,
director executiv,
a constatat următoarele:

MONITORUL OFICIAL AL ROMÂNIEI, PARTEA I, Nr. 276/28.IV.2009

15

Prin Decizia nr. 71 din 7 decembrie 2007, domnul Vătafu Ion a fost aprobat în funcția de director executiv la Societatea
Comercială IV — Broker de asigurare — S.R.L.
În urma verificării mențiunilor înscrise în registrul comerțului, s-a constatat că la data controlului domnul Vătafu Ion deține
funcții executive la Societatea Comercială GATT — S.R.L., nr. de înregistrare în registrul comerțului J/23/992/20.05.2005,
CUI 3149822, și la Societatea Comercială IV — S.R.L., nr. de înregistrare în registrul comerțului J23/994/20.05.2005, CUI 4059019.
Astfel au fost încălcate prevederile art. 35 alin. (5) lit. h) din Legea nr. 32/2000 privind activitatea de asigurare și
supravegherea asigurărilor, cu modificările și completările ulterioare, și ale art. 2 lit. i) din Normele privind autorizarea brokerilor
de asigurare și/sau de reasigurare puse în aplicare prin Ordinul președintelui Comisiei de Supraveghere a Asigurărilor
nr. 3.110/2004, cu modificările ulterioare.
Fapta constituie contravenție potrivit art. 39 alin. (2) lit. a) și m2) din Legea nr. 32/2000, cu modificările și completările
ulterioare.
Față de motivele de fapt și de drept arătate, în scopul apărării dreptului asiguraților și al promovării stabilității activității de
asigurare în România, Consiliul Comisiei de Supraveghere a Asigurărilor a hotărât, în ședința din data de 17 martie 2009,
sancționarea domnului Ion Vătafu, director executiv la Societatea Comercială IV — Broker de asigurare — S.R.L., cu retragerea
aprobării acordate prin Decizia nr. 71 din 7 decembrie 2001, în conformitate cu prevederile art. 5 lit. d) din Legea nr. 32/2000, cu
modificările și completările ulterioare,
drept care d e c i d e:
Art. 1. — Se sancționează domnul Ion Vătafu, director
executiv la Societatea Comercială IV — Broker de asigurare —
S.R.L., cu domiciliul în municipiul București, Șos. Alexandriei
nr. 16, bl. L4, sc. C, et. 8, ap. 108, sectorul 5, CNP 1500717400231,
cu retragerea aprobării, în conformitate cu prevederile art. 5
lit. d) din Legea nr. 32/2000 privind activitatea de asigurare și
supravegherea asigurărilor, cu modificările și completările
ulterioare.
Art. 2. — (1) Împotriva prezentei decizii persoana sancționată
poate face plângere la Curtea de Apel București, în termen de

30 de zile de la comunicarea acesteia, în conformitate cu
prevederile art. 40 alin. (1) din Legea nr. 32/2000, cu modificările
și completările ulterioare.
(2) Plângerea adresată Curții de Apel București nu
suspendă, pe timpul soluționării acesteia, executarea măsurii
sancționatorii, în conformitate cu prevederile art. 40 alin. (2) din
Legea nr. 32/2000, cu modificările și completările ulterioare.
Art. 3. — Prezenta decizie se publică în Monitorul Oficial al
României, Partea I, conform prevederilor art. 9 din Legea
nr. 32/2000, cu modificările și completările ulterioare.

Președintele Comisiei de Supraveghere a Asigurărilor,
Angela Toncescu
București, 14 aprilie 2009.
Nr. 291.
COMISIA DE SUPRAVEGHERE A ASIGURĂRILOR

DECIZIE
privind sancționarea cu interzicerea temporară a exercitării activității de asigurare
a Societății Comerciale IV — Broker de asigurare — S.R.L.
Comisia de Supraveghere a Asigurărilor, cu sediul în municipiul București, str. Amiral Constantin Bălescu nr. 18, sectorul 1, cod
de înregistrare fiscală 14045240/1.07.2001, reprezentă legal prin președinte, în temeiul art. 4 alin. (19), precum și al art. 39 alin. (5) din
Legea nr. 32/2000 privind activitatea de asigurare și supravegherea asigurărilor, cu modificările și completările ulterioare,
în baza hotărârii Consiliului Comisiei de Supraveghere a Asigurărilor, consemnată în procesul-verbal al ședinței din data
de 17 martie 2009, în cadrul căreia a fost analizată Nota nr. IX.111 din 23 februarie 2009 privind controlul inopinat efectuat la
Societatea Comercială IV — Broker de asigurare — S.R.L., cu sediul în șos. București—Ploiești, km 16,5, orașul Otopeni, județul
Ilfov, nr. de înregistrare în registrul comerțului J40/10137/11.12.2001, CUI 14341164, RBK-068, reprezentată legal prin domnul Ion
Vătafu, director executiv,
a constatat următoarele:
1. În urma verificării mențiunilor înscrise în registrul comerțului s-a constatat că la data controlului domnul Ion Vătafu, director
executiv la Societatea Comercială IV — Broker de asigurare — S.R.L., deține funcții executive și la Societatea Comercială Gatt —
S.R.L., nr. de înregistrare în registrul comerțului J/23/992/20.05.2005, CUI 3149822, și la Societatea Comercială IV — S.R.L.,
nr. de înregistrare în registrul comerțului J23/994/20.05.2005, CUI 4059019, încălcând astfel prevederile art. 35 alin. (5) lit. h) din
Legea nr. 32/2000, cu modificările și completările ulterioare, și ale art. 2 lit. i) din Normele privind autorizarea brokerilor de asigurare
și/sau de reasigurare puse în aplicare prin Ordinul președintelui Comisiei de Supraveghere a Asigurărilor nr. 3.110/2004, cu
modificările ulterioare.
Consiliul Comisiei de Supraveghere a Asigurărilor a hotărât, în ședința din data de 17 martie 2009, sancționarea domnului
Ion Vătafu, director executiv la Societatea Comercială IV — Broker de asigurare — S.R.L., cu retragerea aprobării acordate prin
Decizia nr. 71 din 7 decembrie 2001.
Conform art. 35 alin. (5) lit. h) din Legea nr. 32/2000, cu modificările și completările ulterioare, brokerul de asigurare trebuie
sa aibă personal angajat care să corespundă criteriilor stabilite conform normelor în vigoare.
Fapta constituie contravenție potrivit art. 39 alin. (2) lit. m2) din lege.
2. Societatea Comercială IV — Broker de asigurare — S.R.L. nu a evidențiat primele intermediate în contul 401 ăDecontări
cu asiguratorii și reasiguratorii privind primele intermediate”, fiind înregistrate eronat în contul 412 ăDecontări privind alte sume
cuvenite din alte operațiuni aferente activității de intermediere”.
Astfel au fost încălcate prevederile cap. III pct. 2 referitoare la planul de conturi pentru brokerii de asigurare din
Reglementările contabile conforme cu directivele europene specifice domeniului asigurărilor, aprobate prin Ordinul președintelui
Comisiei de Supraveghere a Asigurărilor nr. 3.129/2005.

16

MONITORUL OFICIAL AL ROMÂNIEI, PARTEA I, Nr. 276/28.IV.2009

Fapta constituie contravenție potrivit art. 39 alin. (2) lit. a) din Legea nr. 32/2000, cu modificările și completările ulterioare.
3. Societatea Comercială IV — Broker de asigurare — S.R.L. a înregistrat în evidențele societății venituri obținute în baza
contractelor de prestări servicii nr. 1 din 29 aprilie 2005, încheiat cu Societatea Comercială Gatt — S.R.L., și nr. 2 din 29 aprilie
2005, încheiat cu Societatea Comercială IV — S.R.L.
În timpul controlului, societatea nu a prezentat documente justificative pentru prestarea serviciilor, conform contractelor indicate.
Față de motivele de fapt și de drept arătate, în scopul apărării dreptului asiguraților și al promovării stabilității activității de
asigurare în România, Consiliul Comisiei de Supraveghere a Asigurărilor a hotărât, în ședința din data de 17 martie 2009,
sancționarea cu interzicerea temporară a exercitării activității de asigurare până la data aprobării unei noi persoane semnificative,
a Societății Comerciale IV — Broker de Asigurare — S.R.L., în conformitate cu prevederile art. 39 alin. (3) lit. d) din Legea
nr. 32/2000, cu modificările și completările ulterioare,
drept care se d e c i d e:
Art. 1. — Se sancționează cu interzicerea temporară a
exercitării activității de asigurare până la data aprobării unei noi
persoane semnificative, în conformitate cu prevederile art. 39 alin. (3)
lit. d) din Legea nr. 32/2000 privind activitatea de asigurare și
supravegherea asigurărilor, cu modificările și completările
ulterioare, Societatea Comercială IV — Broker de asigurare —
S.R.L., cu sediul în șos. București—Ploiești, km 16,5, orașul
Otopeni, județul Ilfov, J40/10137/11.12.2001, CUI 14341164,
RBK-068, reprezentată legal prin domnul Ion Vătafu, director
executiv, pentru faptele indicate la pct. 1 și 2 din preambul.
Art. 2. — În termen de 30 de zile de la data primirii deciziei,
Societatea Comercială IV — Broker de asigurare — S.R.L. are
obligația să prezinte la Comisia de Supraveghere a Asigurărilor
situația deconturilor, conform semnificației contului 401
ăDecontări cu asiguratorii și reasiguratorii privind primele
intermediate”.
Art. 3. — Societatea Comercială IV — Broker de asigurare —
S.R.L. are obligația ca în termen de 3 zile de la data primirii
prezentei decizii să comunice Comisiei de Supraveghere a

Asigurărilor documentele justificative din care să reiasă serviciile
prestate în baza contractelor indicate la pct. 3 din preambul,
precum și o notă de fundamentare în care să se prezinte modul
de derulare a contractelor menționate și modul de decontare a
serviciilor prestate, în conformitate cu prevederile art. 5 lit. h) și
j) și art. 35 alin. (5) lit. e) și f) din Legea nr. 32/2000, cu
modificările și completările ulterioare.
Art. 4. — (1) Împotriva prezentei decizii persoana sancționată
poate face plângere la Curtea de Apel București, în termen de
30 de zile de la comunicarea acesteia, în conformitate cu
prevederile art. 40 alin. (1) din Legea nr. 32/2000, cu modificările
și completările ulterioare.
(2) Plângerea adresată Curții de Apel București nu
suspendă, pe timpul soluționării acesteia, executarea măsurii
sancționatorii, în conformitate cu prevederile art. 40 alin. (2) din
Legea nr. 32/2000, cu modificările și completările ulterioare.
Art. 5. — Prezenta decizie se publică în Monitorul Oficial al
României, Partea I, conform prevederilor art. 9 din Legea
nr. 32/2000, cu modificările și completările ulterioare.

Președintele Comisiei de Supraveghere a Asigurărilor,
Angela Toncescu
București, 14 aprilie 2009.
Nr. 292

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 276/28.IV.2009 conține 16 pagini.

Prețul: 3,20 lei

&JUYDGY|429987]
ISSN 1453—4495

