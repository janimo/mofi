PARTEA I

Anul 177 (XXI) — Nr. 51

LEGI, DECRETE, HOTĂRÂRI ȘI ALTE ACTE

Miercuri, 28 ianuarie 2009

SUMAR

Nr.

Pagina
DECIZII

1.
1.

Nr.
163.

— Decizie privind convocarea Camerei Deputaților în
sesiune ordinară ........................................................

2

— Decizie privind convocarea Senatului în sesiune
ordinară ......................................................................

2

Primului-Ministru — Cabinetul Primului-Ministru ........

— Decret privind trecerea în rezervă a unui general de
brigadă cu o stea din Serviciul Român de Informații....

2

63.

— Decret privind numirea în funcția de adjunct al
directorului Serviciului Român de Informații ..............

3

— Decret privind rechemarea unui ambasador..........

3

ACTE ALE ORGANELOR DE SPECIALITATE

— Decizie pentru numirea domnului Mihnea Cosmin
Costoiu în funcția de secretar de stat la Ministerul
Educației, Cercetării și Inovării ..................................

— Decizie a președintelui Agenției Naționale pentru
miniere pentru exploatarea resurselor/rezervelor de
nisip și pietriș din perimetrul Vețel—Deva, județul
Hunedoara..................................................................

4–9

11

ACTE ALE CURȚII EUROPENE
A DREPTURILOR OMULUI

DECIZII ALE PRIMULUI-MINISTRU
162.

3.

Resurse Minerale privind încetarea concesiunii

HOTĂRÂRI ALE GUVERNULUI ROMÂNIEI
— Hotărâre privind organizarea și funcționarea
Ministerului Comunicațiilor și Societății Informaționale

10

ALE ADMINISTRAȚIEI PUBLICE CENTRALE

62.

12.

— Decizie privind numirea doamnei Raluca-Elena Irofti
în funcția de consilier personal în cadrul Cancelariei

DECRETE

64.

Pagina

Hotărârea din 13 mai 2008 în Cauza S.C. Editura Orizonturi —
10

S.R.L. împotriva României ........................................

11–16

2

MONITORUL OFICIAL AL ROMÂNIEI, PARTEA I, Nr. 51/28.I.2009

DECIZII
PARLAMENTUL ROMÂNIEI
C A M E R A D E P U TA Ț I L O R

DECIZIE
privind convocarea Camerei Deputaților în sesiune ordinară
În temeiul art. 66 alin. (1) și (3) din Constituția României, republicată,
Camera Deputaților este convocată în prima sesiune ordinară a anului 2009
în ziua de luni, 2 februarie 2009, ora 14,00.
PREȘEDINTELE CAMEREI DEPUTAȚILOR

ROBERTA ALMA ANASTASE
București, 26 ianuarie 2009.
Nr. 1.
PARLAMENTUL ROMÂNIEI
S E N AT U L

DECIZIE
privind convocarea Senatului în sesiune ordinară
În temeiul art. 66 alin. (1) și (3) din Constituția României, republicată,
se convoacă Senatul în prima sesiune ordinară a anului 2009, în ziua de
2 februarie, ora 15,00.
PREȘEDINTELE SENATULUI

MIRCEA-DAN GEOANĂ
București, 27 ianuarie 2009.
Nr. 1.

DECRETE
PREȘEDINTELE ROMÂNIEI

DECRET
privind trecerea în rezervă a unui general de brigadă cu o stea
din Serviciul Român de Informații
În temeiul prevederilor art. 94 lit. b) și ale art. 100 din Constituția României,
republicată, ale Legii nr. 80/1995 privind statutul cadrelor militare, cu modificările
și completările ulterioare,
având în vedere propunerea directorului Serviciului Român de Informații,
Președintele României d e c r e t e a z ă:
Articol unic. — Domnul general de brigadă cu o stea Raicu Vasile Constantin
trece în rezervă.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

EMIL BOC
București, 26 ianuarie 2009.
Nr. 62.

MONITORUL OFICIAL AL ROMÂNIEI, PARTEA I, Nr. 51/28.I.2009
PREȘEDINTELE ROMÂNIEI

DECRET
privind numirea în funcția de adjunct al directorului
Serviciului Român de Informații
În temeiul prevederilor art. 94 lit. c) și ale art. 100 alin. (1) din Constituția
României, republicată, ale Legii nr. 14/1992 privind organizarea și funcționarea
Serviciului Român de Informații, cu modificările și completările ulterioare,
având în vedere propunerea directorului Serviciului Român de Informații,
Președintele României d e c r e t e a z ă:
Articol unic. — Domnul general de brigadă cu o stea Cocoru Gheorghe
Dumitru se numește în funcția de adjunct al directorului Serviciului Român de
Informații.
PREȘEDINTELE ROMÂNIEI

TRAIAN BĂSESCU

București, 26 ianuarie 2009.
Nr. 63.

PREȘEDINTELE ROMÂNIEI

DECRET
privind rechemarea unui ambasador
În temeiul prevederilor art. 91 alin. (2) și ale art. 100 din Constituția României,
republicată,
având în vedere propunerea Guvernului,
Președintele României d e c r e t e a z ă:
Art. 1. — Domnul Bogdan Mazuru se recheamă din calitatea de ambasador
extraordinar și penipotențiar al României în Republica Federală Germania.
Art. 2. — Domnul Bogdan Mazuru își va încheia misiunea în termen de cel
mult 90 de zile de la publicarea prezentului decret.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

EMIL BOC

București, 26 ianuarie 2009.
Nr. 64.

3

4

MONITORUL OFICIAL AL ROMÂNIEI, PARTEA I, Nr. 51/28.I.2009

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind organizarea și funcționarea Ministerului Comunicațiilor și Societății Informaționale
În temeiul art. 108 din Constituția României, republicată, al art. 40 alin. (1) din Legea nr. 90/2001 privind organizarea și
funcționarea Guvernului României și a ministerelor, cu modificările și completările ulterioare, al art. 4 și art. 19 alin. (1) din Ordonanța
de urgență a Guvernului nr. 221/2008 privind stabilirea unor măsuri de reorganizare în cadrul administrației publice centrale,
precum și al art. 12 alin. (2) din Legea nr. 161/2003 privind unele măsuri pentru asigurarea transparenței în exercitarea demnităților
publice, a funcțiilor publice și în mediul de afaceri, prevenirea și sancționarea corupției, cu modificările și completările ulterioare,
Guvernul României adoptă prezenta hotărâre.
CAPITOLUL I
Organizarea și funcționarea Ministerului Comunicațiilor
și Societății Informaționale
Art. 1. — (1) Ministerul Comunicațiilor și Societății
Informaționale se organizează și funcționează ca organ de
specialitate al administrației publice centrale, cu personalitate
juridică, în subordinea Guvernului, având rolul de a realiza
politica Guvernului în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere, prin
reorganizarea Ministerului Comunicațiilor și Tehnologiei
Informației.
(2) Ministerul Comunicațiilor și Societății Informaționale are
sediul în municipiul București, Bd. Libertății nr. 14, sectorul 5.
Art. 2. — Obiectivele Ministerului Comunicațiilor și Societății
Informaționale sunt următoarele:
a) de a asigura dezvoltarea strategiilor și reglementarea
unitară în domeniul comunicațiilor electronice, serviciilor poștale,
tehnologiei informației și al serviciilor societății informaționale și
ale societății bazate pe cunoaștere;
b) de a defini obiectivele strategice în domeniul
comunicațiilor electronice, serviciilor poștale, tehnologiei
informației și al serviciilor societății informaționale și ale societății
bazate pe cunoaștere;
c) de a defini, aplica, monitoriza, evalua și coordona politicile
în domeniu;
d) de a defini cadrul normativ-metodologic, funcțional,
operațional și financiar necesar aplicării politicilor, de a urmări
armonizarea legislației naționale cu cea a Uniunii Europene și
de a prelua acquis-urile comunitare în domeniul comunicațiilor
electronice, serviciilor poștale, tehnologiei informației și al
serviciilor societății informaționale și societății bazate pe
cunoaștere;
e) de a asigura coordonarea celorlalte autorități publice în
vederea realizării coerenței politicilor și implementării strategiilor
guvernamentale în domeniul comunicațiilor electronice,
serviciilor poștale, tehnologiei informației și al serviciilor societății
informaționale și societății bazate pe cunoaștere;
f) de a asigura comunicarea cu structurile societății civile și
cu cetățenii, pentru a da consistență obiectivelor și politicilor;
g) de a asigura administrarea, gestionarea eficientă și
atribuirea spre utilizare a bunurilor proprietate publică din
domeniul său de activitate, în condițiile legii;
h) de a elabora, finanța, aplica, monitoriza, evalua, promova
și administra programe și proiecte în scopul atingerii obiectivelor
definite în documentele strategice;
i) de a stimula dezvoltarea regională și locală, precum și pe
cea a sectorului privat;
j) de a stimula dezvoltarea parteneriatului internațional.
Art. 3. — Pentru realizarea obiectivelor din domeniul său de
activitate, Ministerul Comunicațiilor și Societății Informaționale
îndeplinește următoarele funcții:

a) funcția de strategie și reglementare — prin care planifică
strategic, reglementează unitar și asigură elaborarea și
implementarea politicilor în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere;
b) funcția de administrare și gestiune — prin care se asigură
administrarea, gestionarea și atribuirea spre utilizare a
patrimoniului său în mod eficient și cu respectarea dispozițiilor
legale în vigoare, administrarea și gestionarea acțiunilor la
societățile comerciale la care Ministerul Comunicațiilor și
Societății Informaționale îndeplinește atribuțiile pe care statul
român le are în calitate de acționar, precum și administrarea,
gestionarea eficientă și atribuirea spre utilizare a pozițiilor
orbitale atribuite României și a altor bunuri proprietate publică
din domeniul său de activitate, în condițiile legii;
c) funcția de monitorizare, evaluare, promovare, coordonare
și control al realizării politicilor în domeniul comunicațiilor
electronice, serviciilor poștale, tehnologiei informației și al
serviciilor societății informaționale și ale societății bazate pe
cunoaștere;
d) funcția de elaborare a cadrului normativ-metodologic,
funcțional, operațional și financiar în care se realizează politicile
în domeniu;
e) funcția de autoritate de stat — prin care se asigură
urmărirea și controlul respectării reglementărilor în domeniul său
de activitate;
f) funcția de reprezentare — prin care se asigură
reprezentarea în organismele și organizațiile naționale,
regionale și internaționale ca autoritate de stat, pentru domeniul
său de activitate;
g) funcția de comunicare atât cu celelalte structuri ale
administrației publice, cât și cu societatea civilă și cu cetățenii;
h) funcția de organism intermediar pentru promovarea
societății informaționale — prin care se asigură implementarea
măsurilor din Programul operațional sectorial pentru creșterea
competitivității economice.
Art. 4. — (1) În realizarea funcțiilor sale, Ministerul
Comunicațiilor și Societății Informaționale îndeplinește
următoarele atribuții principale:
1. definirea politicii și strategiei sectoriale în domeniul
comunicațiilor electronice, serviciilor poștale, tehnologiei
informației și al serviciilor societății informaționale și ale societății
bazate pe cunoaștere;
2. elaborarea obiectivelor strategice și tactice ale acestor
sectoare și a planului de acțiuni pentru implementarea acestor
obiective;
3. coordonarea activităților guvernamentale din domeniul
comunicațiilor electronice, serviciilor poștale, tehnologiei
informației și al serviciilor societății informaționale, potrivit
dispozițiilor legale în vigoare;
4. exercitarea calității de unică autoritate publică în
organizarea și coordonarea la nivel național a implementării

MONITORUL OFICIAL AL ROMÂNIEI, PARTEA I, Nr. 51/28.I.2009
programelor și proiectelor de guvernare electronică și
administrație electronică;
5. monitorizarea realizării programului de acțiuni și
prezentarea Guvernului a unor rapoarte periodice privind stadiul
de realizare a obiectivelor prevăzute în strategiile sectoriale în
domeniu;
6. implementarea politicilor europene în domeniul
comunicațiilor electronice, serviciilor poștale, tehnologiei
informației și al serviciilor societății informaționale și ale societății
bazate pe cunoaștere, prin elaborarea cadrului normativ aferent
fiecărui sector;
7. asigurarea cadrului legislativ și instituțional necesar pentru
liberalizarea completă a piețelor de comunicații electronice și
servicii poștale și armonizarea legislației naționale cu cea a
Uniunii Europene în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere;
8. promovarea concurenței în toate segmentele piețelor de
comunicații electronice, servicii poștale, tehnologia informației
și servicii ale societății informaționale și ale societății bazate pe
cunoaștere;
9. asigurarea condițiilor de exercitare a dreptului cetățenilor
României de a avea acces la serviciul universal, astfel cum
acesta este prevăzut de legislația specială, atât în domeniul
comunicațiilor electronice, cât și în cel al serviciilor poștale;
10. protecția drepturilor și intereselor utilizatorilor, inclusiv
prin luarea tuturor măsurilor necesare pentru ca utilizatorii să
obțină un maxim de beneficii în condițiile unei piețe
concurențiale, în ceea ce privește diversitatea ofertei, tarifele și
calitatea serviciilor;
11. promovarea intereselor specifice ale utilizatorilor cu
handicap și ale celor cu nevoi sociale speciale;
12. protecția drepturilor persoanelor, în special a dreptului la
viață privată, cu privire la prelucrarea datelor cu caracter
personal;
13. asigurarea integrității și securității rețelelor publice de
comunicații electronice;
14. încurajarea investițiilor eficiente în infrastructură,
promovarea și stimularea cercetării, dezvoltării, inovației și
transferului de tehnologii în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere;
15. elaborarea politicii și strategiei de restructurare,
privatizare și de atragere a investițiilor în domeniul comunicațiilor
electronice, serviciilor poștale, tehnologiei informației și al
serviciilor societății informaționale și ale societății bazate pe
cunoaștere;
16. inițierea și coordonarea procesului de privatizare a
societăților la care îndeplinește atribuțiile pe care statul român le
are în calitate de acționar;
17. inițierea, conducerea, finanțarea, monitorizarea și/sau
implementarea de programe și proiecte proprii sau comunitare
în domeniul comunicațiilor electronice, serviciilor poștale,
tehnologiei informației și al serviciilor societății informaționale și
ale societății bazate pe cunoaștere, atribuirea conducerii
programelor și proiectelor, în conformitate cu reglementările în
vigoare;
18. inițierea, conducerea, finanțarea, monitorizarea,
implementarea și operarea proiectelor și a programelor de
informatizare a structurilor guvernamentale;
19. asigurarea finanțării pentru dezvoltarea coerentă a
infrastructurii informaționale naționale a administrației publice;
20. coordonarea politicilor privind realizarea rețelelor publice
de calculatoare, cu respectarea normelor recomandate de
Uniunea Europeană;
21. înființarea și dezvoltarea de parcuri științifice și
tehnologice, centre de inovare și incubatoare de afaceri, de
transfer tehnologic și altele asemenea;

5

22. prognozarea, planificarea și programarea în proiectul de
buget propriu a resurselor financiare necesare în vederea
realizării politicilor în domeniul său de competență;
23. coordonarea derulării programelor de asistență financiară
de la Uniunea Europeană în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere, potrivit
obiectului acestora;
24. coordonarea aplicării acordurilor internaționale la care
România este parte în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere;
25. asigurarea gestionării și utilizării eficiente a pozițiilor
orbitale atribuite României;
26. administrarea, gestionarea și atribuirea spre utilizare a
patrimoniului său și a altor bunuri proprietate publică din
domeniul său de activitate, în mod eficient și cu respectarea
dispozițiilor legale în vigoare;
27. elaborarea principiilor de politică tarifară în domeniul
serviciilor poștale;
28. inițierea și elaborarea de proiecte de acte normative în
domeniul comunicațiilor electronice, serviciilor poștale,
tehnologiei informației și al serviciilor societății informaționale și
ale societății bazate pe cunoaștere și supunerea lor spre
aprobare Guvernului;
29. promovarea, propunerea și supunerea spre aprobare
Guvernului a măsurilor necesare în vederea creării și dezvoltării
cadrului instituțional în aceste domenii;
30. avizarea proiectelor de acte normative care conțin
prevederi cu incidență în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere;
31. supunerea spre aprobare Guvernului a cadrului legislativ
pentru stimularea dezvoltării sectorului privat al industriei de
produse și servicii în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere;
32. publicarea standardelor și specificațiilor tehnice emise de
Uniunea Europeană în domeniul său de competență;
33. inițierea și/sau selectarea de standarde în acord cu
cerințele naționale și cu standardele internaționale în domeniu,
propunerea spre adoptare a standardelor internaționale ca
standarde naționale și adoptarea de reglementări tehnice pe
plan național, zonal sau pe plan local, în domeniul utilizării
frecvențelor radioelectrice, în domeniul echipamentelor de
comunicații electronice și al compatibilității electromagnetice, al
tehnologiei informației și al serviciilor societății informaționale;
34. definirea de indicatori specifici și scheme de analiză în
vederea analizării, monitorizării și evaluării evoluției fenomenelor
din domeniul său de activitate;
35. promovarea și dezvoltarea serviciilor de comunicații
electronice prin intermediul internetului;
36. elaborarea reglementărilor necesare în vederea
asigurării protecției mediului în domeniul comunicațiilor
electronice și a utilizării frecvențelor;
37. planificarea, alocarea, monitorizarea și evaluarea utilizării
de resurse pentru implementarea politicilor în domeniu;
38. comunicarea cu celelalte structuri ale administrației
publice, cu societatea civilă și cu cetățenii, precum și cu furnizorii
de produse și servicii în domeniul comunicațiilor electronice,
serviciilor poștale, tehnologiei informației și al serviciilor societății
informaționale și ale societății bazate pe cunoaștere;
39. armonizarea politicii proprii cu cele din domeniul
industriei, comerțului, educației, precum și din alte domenii, în
conformitate cu Programul de guvernare;
40. promovarea sistemului educațional bazat pe tehnologia
informației, în colaborare cu Ministerul Educației, Cercetării și
Inovării;

6

MONITORUL OFICIAL AL ROMÂNIEI, PARTEA I, Nr. 51/28.I.2009

41. promovarea, dezvoltarea, administrarea și coordonarea
sistemelor informaționale la nivelul instituțiilor și entităților
guvernamentale prin intermediul parteneriatelor;
42. promovarea și susținerea dezvoltării biotehnologiilor;
43. stimularea și monitorizarea participării României la
programe și proiecte internaționale, comunitare și bilaterale în
domeniul comunicațiilor electronice, serviciilor poștale,
tehnologiei informației și al serviciilor societății informaționale și
ale societății bazate pe cunoaștere;
44. asigurarea reprezentării în instituții și organizații
internaționale din domeniul comunicațiilor electronice, serviciilor
poștale, tehnologiei informației și al serviciilor societății
informaționale și ale societății bazate pe cunoaștere, susținând
în cadrul acestora politica și strategia în domeniu, aprobate de
Guvernul României;
45. colaborarea cu instituții și organizații naționale și
internaționale din domeniul comunicațiilor electronice, serviciilor
poștale, tehnologiei informației și al serviciilor societății
informaționale și ale societății bazate pe cunoaștere,
dezvoltarea și stimularea relațiilor cu acestea;
46. susținerea participării României la târguri, expoziții și alte
asemenea manifestări internaționale în domeniul comunicațiilor
electronice, serviciilor poștale, tehnologiei informației și al
serviciilor societății informaționale și ale societății bazate pe
cunoaștere;
47. elaborarea și publicarea de rapoarte, studii și altele
asemenea în domeniul comunicațiilor electronice, serviciilor
poștale, tehnologiei informației și al serviciilor societății
informaționale și ale societății bazate pe cunoaștere, realizarea
de studii, analize, monitorizări și alte activități în aceste domenii
pentru evaluarea și controlul conducerii programelor și
proiectelor; organizarea de seminarii și mese rotunde, acțiuni
promoționale de imagine, informare și de conștientizare a
publicului, putând contracta în aceste scopuri servicii de
consultanță, expertiză, asistență tehnică și altele asemenea, în
conformitate cu reglementările legale în vigoare;
48. promovarea convergenței media și a neutralității
tehnologice, asigurând corelarea legislației în domeniul
comunicațiilor electronice, al audiovizualului și al drepturilor de
proprietate intelectuală;
49. exercitarea atribuțiilor ce îi revin potrivit legii, ca organ al
administrației publice centrale, sub a cărui autoritate directă
funcționează unități aflate în subordine sau în coordonare;
50. urmărirea și controlul aplicării prevederilor cuprinse în
actele normative în vigoare, în acordurile internaționale în
domeniul comunicațiilor electronice, serviciilor poștale,
tehnologiei informației și al serviciilor societății informaționale și
ale societății bazate pe cunoaștere, luând măsuri pentru
prevenirea, înlăturarea și sancționarea nerespectării acestor
prevederi, potrivit competenței recunoscute de acestea;
51. avizarea instrumentelor de plată cu acces la distanță, de
tipul internet banking, home-banking sau mobile-banking;
52. avizarea serviciilor societății informaționale, în
conformitate cu legislația în vigoare;
53. implementarea măsurilor din Programul operațional
sectorial pentru creșterea competitivității economice, în calitate
de organism intermediar pentru promovarea societății
informaționale, prin delegare de atribuții de către Autoritatea de
management pentru Programul operațional sectorial pentru
creșterea competitivității economice.
(2) Se desemnează Ministerul Comunicațiilor și Societății
Informaționale ca unică autoritate publică în organizarea și
coordonarea la nivel național a programelor și proiectelor de
guvernare electronică și administrație electronică.
(3) Domeniile în care se va asigura cu precădere accesul la
informații publice și furnizarea de servicii publice către
persoanele fizice și juridice sunt următoarele: sănătate publică,
educație, situații de urgență, justiție, finanțe, administrație
publică locală și centrală, combaterea fraudei, cultură și turism.

(4) Ministerul Comunicațiilor și Societății Informaționale
îndeplinește și alte atribuții prevăzute de actele normative în
vigoare.
Art. 5. — (1) În exercitarea atribuțiilor sale, Ministerul
Comunicațiilor și Societății Informaționale colaborează cu
celelalte ministere și autorități ale administrației publice centrale,
cu autoritățile administrației publice locale, cu alte instituții
publice, precum și cu persoane fizice și juridice.
(2) În vederea îndeplinirii atribuțiilor sale, Ministerul
Comunicațiilor și Societății Informaționale are dreptul să solicite
informații de la ministere, de la celelalte autorități ale
administrației publice centrale sau locale, precum și de la
instituții publice.
(3) În calitate de organism intermediar pentru promovarea
societății informaționale, Ministerul Comunicațiilor și Societății
Informaționale colaborează cu celelalte organisme intermediare,
precum și cu Autoritatea de management pentru Programul
operațional sectorial pentru creșterea competitivității economice.
(4) Delegarea de atribuții către Ministerul Comunicațiilor și
Societății Informaționale, în calitate de organism intermediar
pentru promovarea societății informaționale, precum și
reglementarea mecanismelor de coordonare și control ale
acestuia de către Autoritatea de management pentru Programul
operațional sectorial pentru creșterea competitivității economice
se fac pe bază contractuală.
CAPITOLUL II
Conducerea Ministerului Comunicațiilor
și Societății Informaționale
Art. 6. — (1) Conducerea Ministerului Comunicațiilor și
Societății Informaționale se exercită de către ministru.
(2) Ministrul comunicațiilor și societății informaționale
reprezintă ministerul în raporturile cu celelalte autorități publice,
cu persoanele juridice și fizice din țară și din străinătate, precum
și în justiție.
(3) Ministrul comunicațiilor și societății informaționale
răspunde de întreaga activitate a ministerului în fața Guvernului,
iar în calitate de membru al Guvernului, în fața Parlamentului.
(4) Ministrul comunicațiilor și societății informaționale
îndeplinește, în domeniul de activitate al ministerului, atribuțiile
generale prevăzute la art. 53 din Legea nr. 90/2001 privind
organizarea și funcționarea Guvernului României și a
ministerelor, cu modificările și completările ulterioare, precum și
orice alte atribuții specifice stabilite prin acte normative în
vigoare.
(5) Ministrul comunicațiilor și societății informaționale este
ordonator principal de credite.
(6) În exercitarea atribuțiilor ce îi revin, ministrul
comunicațiilor și societății informaționale emite ordine și
instrucțiuni, în condițiile legii.
(7) În activitatea de conducere a ministerului, ministrul
comunicațiilor și societății informaționale este ajutat de
3 secretari de stat.
(8) Atribuțiile secretarilor de stat se stabilesc prin ordin al
ministrului comunicațiilor și societății informaționale.
(9) Ministrul comunicațiilor și societății informaționale poate
delega unele dintre competențele sale, în condițiile legii.
Art. 7. — (1) Ministerul Comunicațiilor și Societății
Informaționale are un secretar general, înalt funcționar public,
numit în condițiile legii.
(2) Secretarul general asigură stabilitatea funcționării
Ministerului Comunicațiilor și Societății Informaționale,
continuitatea conducerii și realizarea legăturilor funcționale
dintre structurile ministerului.
Art. 8. — (1) Secretarul general îndeplinește atribuțiile și
responsabilitățile prevăzute la art. 49 alin. (2) din Legea
nr. 90/2001, cu modificările și completările ulterioare.
(2) Secretarul general al ministerului îndeplinește și alte
însărcinări stabilite de ministrul comunicațiilor și societății

MONITORUL OFICIAL AL ROMÂNIEI, PARTEA I, Nr. 51/28.I.2009
informaționale sau prevăzute în regulamentul de organizare și
funcționare al ministerului.
CAPITOLUL III
Structura organizatorică a Ministerului Comunicațiilor
și Societății Informaționale
Art. 9. — (1) Structura organizatorică a Ministerului
Comunicațiilor și Societății Informaționale este prevăzută în
anexa nr. 1. În cadrul acesteia, prin ordin al ministrului
comunicațiilor și societății informaționale, se pot organiza
servicii, birouri, compartimente și colective temporare de lucru,
având prioritate înființarea structurilor cu atribuții în
implementarea programelor europene în domeniul tehnologiei
informației și comunicațiilor.
(2) În structura Ministerului Comunicațiilor și Societății
Informaționale se organizează și funcționează, potrivit legii,
cabinetul ministrului și cabinetele secretarilor de stat, cu
personal propriu, căruia nu i se aplică prevederile Legii
nr. 188/1999 privind Statutul funcționarilor publici, republicată,
cu modificările și completările ulterioare.
(3) Atribuțiile personalului din aparatul propriu al Ministerului
Comunicațiilor și Societății Informaționale se stabilesc prin
regulamentul de organizare și funcționare al ministerului,
aprobat prin ordin al ministrului.
Art. 10. — (1) În condițiile legii, la nivelul Ministerului
Comunicațiilor și Societății Informaționale se pot înființa unități
de management de proiect, denumite în continuare UMP, în
vederea asigurării unui cadru unitar pentru managementul
proiectelor finanțate prin împrumuturi externe, contractate sau
garantate de stat, rambursabile ori nerambursabile.
(2) Structura organizatorică, numărul de persoane,
regulamentul de funcționare pentru fiecare UMP și, după caz,
numărul de unități se vor stabili prin ordin al ministrului
comunicațiilor și societății informaționale.
Art. 11. — (1) În structura Ministerului Comunicațiilor și
Societății Informaționale se organizează, la nivel de direcție
generală, Organismul intermediar pentru promovarea societății
informaționale, în vederea gestionării fondurilor structurale și
implementării măsurilor cuprinse în Programul operațional
sectorial pentru creșterea competitivității economice.
(2) Structura organizatorică și regulamentul de organizare și
funcționare ale Organismului intermediar pentru promovarea
societății informaționale vor fi stabilite prin ordin al ministrului
comunicațiilor și societății informaționale.
(3) Organismul intermediar pentru promovarea societății
informaționale va îndeplini atribuțiile delegate de către
Autoritatea de management pentru Programul operațional
sectorial pentru creșterea competitivității economice și/sau
autoritățile de plată, pe bază contractuală.

(4) Organismul intermediar pentru promovarea societății
informaționale funcționează cu un număr total de 60 de posturi.
Art. 12. — (1) Structura posturilor pe compartimente,
încadrarea personalului, modificarea, suspendarea sau
încetarea raporturilor de serviciu ori, după caz, a raporturilor de
muncă se aprobă prin ordin al ministrului comunicațiilor și
societății informaționale, cu respectarea dispozițiilor legale în
vigoare.
(2) Numărul maxim de posturi este de 188, exclusiv
demnitarii și posturile aferente cabinetului ministrului.
(3) Ministerul Comunicațiilor și Societății Informaționale preia,
în mod corespunzător, toate drepturile și obligațiile Ministerului
Comunicațiilor și Tehnologiei Informației, inclusiv personalul și
bunurile mobile și imobile aflate în administrarea sau, după caz,
în proprietatea acestuia, conform dispozițiilor legale în vigoare.
(4) Personalul necesar desfășurării activităților Ministerului
Comunicațiilor și Societății Informaționale se numește sau se
angajează, după caz, cu respectarea dispozițiilor legale, în limita
numărului maxim de posturi aprobat, ținându-se seama de
competența profesională, de nivelul de pregătire, studiile de
specialitate și vechimea în specialitate.
Art. 13. — Stabilirea numărului maxim de autoturisme și a
consumului lunar de carburanți se face potrivit dispozițiilor legale
în vigoare.
Art. 14. — Plățile pentru convorbirile telefonice fixe și mobile
se efectuează în limita sumei de 200.000 lei anual din bugetul
propriu aprobat al Ministerului Comunicațiilor și Societății
Informaționale.
CAPITOLUL IV
Dispoziții finale
Art. 15. — Ministerul Comunicațiilor și Societății
Informaționale are în subordine Agenția pentru Serviciile
Societății Informaționale și în coordonare directă Institutul
Național de Cercetare-Dezvoltare în Informatică — ICI București
și Institutul Național de Studii și Cercetări pentru Comunicații —
I.N.S.C.C. București, instituții prevăzute în anexele nr. 2 și 3.
Art. 16. — Unitățile la care Ministerul Comunicațiilor și
Societății Informaționale îndeplinește atribuțiile pe care statul
român le are în calitate de acționar sunt prevăzute în anexa
nr. 4.
Art. 17. — Anexele nr. 1—4 fac parte integrantă din prezenta
hotărâre.
Art. 18. — Pe data intrării în vigoare a prezentei hotărâri se
abrogă Hotărârea Guvernului nr. 744/2003 privind organizarea
și funcționarea Ministerului Comunicațiilor și Tehnologiei
Informației, publicată în Monitorul Oficial al României, Partea I,
nr. 494 din 9 iulie 2003, cu modificările și completările ulterioare.

PRIM-MINISTRU

EMIL BOC
Contrasemnează:
Ministrul comunicațiilor și societății informaționale,
Gabriel Sandu
Ministrul interimar al administrației și internelor,
Dan Nica
Ministrul muncii, familiei și protecției sociale,
Marian Sârbu
Ministrul finanțelor publice,
Gheorghe Pogea
București, 16 ianuarie 2009.
Nr. 12.

7

8

MONITORUL OFICIAL AL ROMÂNIEI, PARTEA I, Nr. 51/28.I.2009
ANEXA Nr. 11)

S T R U C T U R A O R G A N I Z AT O R I C Ă

a Ministerului Comunicațiilor și Societății Informaționale
Numărul maxim de posturi: 188,
exclusiv demnitarii și posturile aferente cabinetului ministrului.

1) Anexa

nr. 1 este reprodusă în facsimil.

9

MONITORUL OFICIAL AL ROMÂNIEI, PARTEA I, Nr. 51/28.I.2009
ANEXA Nr. 2

UNITĂȚI

care funcționează în subordinea Ministerului Comunicațiilor și Societății Informaționale
Nr.
crt.

1.

Denumirea unității

Agenția pentru Serviciile Societății Informaționale

ANEXA Nr. 3

UNITĂȚI

care funcționează în coordonarea Ministerului Comunicațiilor și Societății Informaționale
Nr.
crt.

Denumirea unității

1.

Institutul Național de Cercetare-Dezvoltare în Informatică — ICI București

2.

Institutul Național de Studii și Cercetări pentru Comunicații — I.N.S.C.C. București

ANEXA Nr. 4

UNITĂȚI

la care Ministerul Comunicațiilor și Societății Informaționale îndeplinește atribuțiile
pe care statul român le are în calitate de acționar
Nr.
crt.

Denumirea unității

1.

Compania Națională ăPoșta Română” — S.A.

2.

Societatea Națională de Radiocomunicații — S.A.

3.

Societatea Comercială ăRomtelecom” — S.A.

10

MONITORUL OFICIAL AL ROMÂNIEI, PARTEA I, Nr. 51/28.I.2009

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
pentru numirea domnului Mihnea Cosmin Costoiu
în funcția de secretar de stat la Ministerul Educației,
Cercetării și Inovării
În temeiul art. 15 lit. d) și al art. 19 din Legea nr. 90/2001 privind organizarea
și funcționarea Guvernului României și a ministerelor, cu modificările și
completările ulterioare,
primul-ministru emite prezenta decizie.
Articol unic. — Pe data intrării în vigoare a prezentei decizii, domnul Mihnea
Cosmin Costoiu se numește în funcția de secretar de stat la Ministerul Educației,
Cercetării și Inovării.
PRIM-MINISTRU

EMIL BOC
Contrasemnează:
Șeful Cancelariei Primului-Ministru,
Cătălin Ovidiu Baba

București, 27 ianuarie 2009.
Nr. 162.

GUVERNUL ROMÂNIEI
PRIMUL-MINISTRU

DECIZIE
privind numirea doamnei Raluca-Elena Irofti
în funcția de consilier personal în cadrul Cancelariei
Primului-Ministru — Cabinetul Primului-Ministru
În temeiul prevederilor art. 15 lit. c) și ale art. 19 din Legea nr. 90/2001 privind
organizarea și funcționarea Guvernului României și a ministerelor, cu modificările
și completările ulterioare,
primul-ministru emite următoarea decizie:
Articol unic. — Începând cu data intrării în vigoare a prezentei decizii,
doamna Raluca-Elena Irofti se numește în funcția de consilier personal în cadrul
Cancelariei Primului-Ministru — Cabinetul Primului-Ministru.
PRIM-MINISTRU

EMIL BOC
Contrasemnează:
Șeful Cancelariei Primului-Ministru,
Cătălin Ovidiu Baba

București, 27 ianuarie 2009.
Nr. 163.

MONITORUL OFICIAL AL ROMÂNIEI, PARTEA I, Nr. 51/28.I.2009

11

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
AGENȚIA NAȚIONALĂ PENTRU RESURSE MINERALE

DECIZIE
privind încetarea concesiunii miniere pentru exploatarea resurselor/rezervelor de nisip și pietriș
din perimetrul Vețel—Deva, județul Hunedoara
Având în vedere:
— Referatul Direcției generale inspecție și supraveghere teritorială a activităților miniere și a operațiunilor petroliere
nr. 400.245 din 21 ianuarie 2009;
— art. 31 lit. b), în condițiile stabilite la art. 32, din Legea minelor nr. 85/2003, cu modificările și completările ulterioare,
în temeiul prevederilor art. 37 alin. (1) din Legea nr. 85/2003, cu modificările și completările ulterioare,
președintele Agenției Naționale pentru Resurse Minerale emite prezenta decizie.
Art. 1. — Concesiunea minieră de exploatare a
resurselor/rezervelor de nisip și pietriș din perimetrul Vețel—Deva,
județul Hunedoara, convenită prin Licența de concesiune
nr. 2.316/2001, încheiată între Agenția Națională pentru Resurse
Minerale, în calitate de concedent, și Societatea Comercială
RIVIERA PRODCOM — S.R.L., cu sediul în comuna Vețel,

Str. Balastierei nr. 1, județul Hunedoara, în calitate de
concesionar, încetează la data publicării prezentei decizii în
Monitorul Oficial al României, Partea I.
Art. 2. — Prezenta decizie se publică în Monitorul Oficial al
României, Partea I.

Președintele Agenției Naționale pentru Resurse Minerale,
Bogdan Găbudeanu
București, 26 ianuarie 2009.
Nr. 3.

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 13 mai 2008

în Cauza S.C. Editura Orizonturi — S.R.L. împotriva României
(Cererea nr. 15.872/03)
Curtea Europeană a Drepturilor Omului (Secția a treia), statuând în cadrul unei camere formate din: Josep Casadevall,
președinte, Elisabet Fura-Sandström, Corneliu Bîrsan, Boštjan M. Zupančič, Alvina Gyulumyan, Ineta Ziemele, Luis López Guerra,
judecători, și Santiago Quesada, grefier de secție,
după ce a deliberat în camera de consiliu la data de 22 aprilie 2008,
pronunță următoarea hotărâre, adoptată la această dată:
PROCEDURA

1. La originea cauzei se află o cerere (nr. 15.872/03)
îndreptată împotriva României, prin care o editură de drept
român, S.C. Editura Orizonturi — S.R.L. (reclamanta), a sesizat
Curtea la data de 29 aprilie 2003 în temeiul art. 34 din Convenția
pentru apărarea drepturilor omului și a libertăților fundamentale
(Convenția).
2. Reclamanta este reprezentată de administratorul și
asociatul său unic, domnul Ioan Enescu. Guvernul român
(Guvernul) este reprezentat de domnul Răzvan Horațiu Radu,
agent al Guvernului român pe lângă Curtea Europeană a
Drepturilor Omului.
3. Societatea reclamantă a susținut în special că decizia din
data de 13 ianuarie 2003 a Curții Supreme de Justiție, prin care
a fost admis recursul în anulare formulat de procurorul general,
a avut ca efect încălcarea dreptului său la un proces echitabil,
așa cum este acesta recunoscut de art. 6 din Convenție, precum
și a dreptului său la respectarea bunurilor, încălcându-se art. 1
din Protocolul nr. 1 la Convenție.

4. La data de 4 ianuarie 2007, Curtea a hotărât să comunice
cererea Guvernului. Invocând prevederile art. 29 § 3 din
Convenție, aceasta a hotărât să se analizeze în același timp
admisibilitatea și temeinicia cauzei.
ÎN FAPT

I. Circumstanțele cauzei

A. Publicarea traducerii în limba română a romanului Shōgun

5. La data de 15 noiembrie 1985, editura română Univers și
societatea americană Foreign Rights Inc., agent literar al
romancierului James Clavell, au încheiat un contract referitor la
publicarea de către editura Univers a unui număr de 35.000 de
exemplare din romanul Shōgun de James Clavell, roman tradus
în limba română de către doamna Doina Cerăceanu. Contractul
stipula că drepturile de utilizare a traducerii efectuate de doamna
Cerăceanu erau cedate de societatea Foreign Rights Inc.,
proprietara drepturilor, editurii Univers până la data de
15 noiembrie 1991.
6. La data de 23 noiembrie 1991, societatea reclamantă a
încheiat cu doamna Cerăceanu un contract pentru publicarea a

12

MONITORUL OFICIAL AL ROMÂNIEI, PARTEA I, Nr. 51/28.I.2009

50.000 de exemplare ale romanului Shōgun, pentru o sumă de
280.000 lei. Pentru a obține acest contract, doamna Cerăceanu
îi dăduse de înțeles societății reclamante că deține drepturile de
exploatare asupra traducerii sale.
7. La puțin timp după semnarea acestui contract, doamna
Cerăceanu a acordat unei alte edituri, Azur, drepturi exclusive în
vederea publicării traducerii sale a romanului Shōgun. Ulterior,
societatea reclamantă a reziliat contractul încheiat cu doamna
Cerăceanu.
8. La data de 15 iulie 1992, societatea reclamantă a încheiat
cu F.A. un contract în vederea traducerii aceluiași roman.
Conform art. 7 din acest contract, F.A. își asuma întreaga
responsabilitate pentru caracterul original al traducerii sale. La
o dată ce nu a fost precizată, reclamanta a publicat 50.100 de
exemplare ale traducerii efectuate de F.A.
9. Dorind să publice și traducerea efectuată de doamna
Cerăceanu, societatea reclamantă s-a întors împotriva societății
Azur, iar la data de 24 iulie 1992 cele două edituri au încheiat un
contract de asociere în participațiune referitor la publicarea unui
număr de 60.000 de exemplare ale traducerii efectuate de
doamna Cerăceanu după romanul Shōgun. La data de
12 august 1992 a fost introdus pe piață un tiraj de 64.814
exemplare, sub sigla ambelor edituri, Azur și Orizonturi.
10. La data de 29 septembrie 1992, când contractul de
asociere în participațiune a fost executat în întregime, doamna
Cerăceanu și-a retras drepturile de la editura Azur.
B. Acțiunea având ca obiect despăgubiri introdusă de doamna
Cerăceanu pentru plagiat

11. La data de 22 decembrie 1992, doamna Cerăceanu a
chemat în judecată în fața Tribunalului București societatea
reclamantă și pe traducătorul F.A., acuzându-i că i-ar fi plagiat
traducerea romanului Shōgun.
12. La data de 28 februarie 1996, după 20 de înfățișări,
doamna Cerăceanu și-a completat cererea făcută în fața
Tribunalului București cu un al doilea capăt de cerere referitor la
prejudiciul suferit din cauza publicării unui număr de 64.814
exemplare ale traducerii sale de către editurile Azur și Orizonturi.
Societatea reclamantă afirmă că acest capăt de cerere nu a fost
niciodată dezbătut în fața instanțelor.
13. În urma unei cereri de strămutare întemeiate pe motive
de bănuială legitimă, formulată de societatea reclamantă, cauza
a fost trimisă spre judecare Tribunalului Județean Argeș.
14. Tribunalul a dispus efectuarea mai multor expertize de
specialitate de către experți traducători pentru a stabili
originalitatea traducerii, precum și o expertiză contabilă.
15. La data de 16 ianuarie 1997, doamna Cerăceanu a
depus la dosarul Tribunalului Județean Argeș un document,
înregistrat la fila cu nr. 121 din dosar, arătând că Foreign Rights
Inc., agentul literar al lui James Clavell, deținea toate drepturile
asupra traducerii în limba română a romanului Shōgun.
16. Prin Sentința din data de 13 iulie 1999, Tribunalul
Județean Argeș a respins acțiunea doamnei Cerăceanu. Acesta
a constatat că fuseseră efectuate 4 expertize, două de către
experți propuși de reclamantă și două de experți propuși de
pârâți. Dintre acești 4 experți, B., T. și I. au constatat existența
plagiatului, în timp ce A.I.I. a considerat că traducerea lui F.A.
era o creație originală. Instanța a constatat că, ulterior,
T. depusese un raport complementar, excluzând existența
plagiatului. Instanța a considerat convingătoare expertizele lui
T. și A.I.I., care constatau originalitatea traducerii efectuate de
F.A. și, așadar, lipsa plagiatului. Mai mult chiar, instanța a statuat
că societatea reclamantă nu își putea asuma răspunderea
pentru traducerea efectuată de F.A., deoarece contractul
încheiat între acesta și societatea reclamantă stipula în mod
expres că responsabilitatea pentru originalitatea traducerii îi
revenea în exclusivitate traducătorului.
17. Doamna Cerăceanu a formulat apel împotriva acestei
sentințe, arătând că expertizele urmăreau să demonstreze că
traducerea efectuată de F.A. era un plagiat.
18. Prin Decizia din data de 4 aprilie 2000, Curtea de Apel
Pitești a admis apelul traducătoarei, a casat Sentința din data de
13 iulie 1999 și a statuat că traducerea lui F.A. era un plagiat și

că pârâții trebuiau să își asume în mod solidar consecințele
acestui act, deoarece contractul încheiat între F.A. și Orizonturi,
care stipula că F.A. își asumă întreaga responsabilitate pentru
traducerea sa, nu îi era opozabil doamnei Cerăceanu. Curtea
de Apel Pitești i-a obligat pe pârâți să plătească in solidum suma
de 196.441.622 lei românești (ROL) din cauza publicării unui
număr de 50.100 de exemplare ale romanului Shōgun tradus
de F.A.
19. Curtea a mai statuat că doamna Cerăceanu suferise un
prejudiciu distinct din cauza publicării de către editurile
Orizonturi și Azur a unui număr de 64.814 exemplare ale
traducerii sale a romanului și a obligat societatea reclamantă să
îi plătească suma de 253.637.658 ROL.
20. F.A. și societatea reclamantă au formulat un recurs, care
a fost admis prin Decizia definitivă din 19 iunie 2001 a Curții
Supreme de Justiție. Pe fond, această instanță a respins
acțiunea introdusă de traducătoare, statuând, pe baza
expertizelor aflate la dosar, că traducerea efectuată de F.A. nu
era un plagiat.
C. Recursul în anulare formulat de procurorul general al
României și cererile formulate în fața Curții Europene a Drepturilor
Omului

21. La data de 17 septembrie 2001, doamna Cerăceanu a
sesizat Curtea cu două cereri, dintre care una înregistrată sub
nr. 31.250/02, referitoare la acțiunea în plagiat.
22. La data de 6 noiembrie 2001, doamna Cerăceanu a
formulat un memoriu în fața procurorului general al României,
solicitând acestuia să introducă un recurs în anulare împotriva
Deciziei definitive din data de 19 iunie 2001.
23. La data de 19 iunie 2002, procurorul general a introdus
un recurs în anulare în fața Curții Supreme de Justiție și a
solicitat anularea Deciziei din data de 19 iunie 2001 în temeiul
art. 330 alin. 2 din Codul de procedură civilă. Criticând
aprecierea făcută de Curtea Supremă de Justiție asupra
expertizelor efectuate, procurorul general a considerat că
Decizia din data de 19 iunie 2001 era vădit eronată și a solicitat
rejudecarea cauzei și constatarea existenței plagiatului.
24. Reclamanta a informat Curtea Supremă de Justiție printr-un
memoriu că a introdus două cereri în fața Curții Europene a
Drepturilor Omului și a afirmat că ăparchetul a formulat recursul
în anulare abia după ce i-am prezentat răspunsul pe care l-am
primit de la Curtea Europeană a Drepturilor Omului de la
Strasbourg, care mi-a acceptat cele două cereri”.
25. Avocatul din partea Foreign Rights Inc. a informat Curtea
Supremă de Justiție că Foreign Rights Inc. deținea în
exclusivitate drepturile de utilizare a traducerii efectuate de
doamna Cerăceanu și că aceasta din urmă nu putea, așadar,
fără acordul din partea Foreign Rights Inc., să încheie contracte
în vederea publicării traducerii sale. Acesta a depus la Curtea
Supremă de Justiție copia diferitelor documente relevante,
inclusiv a contractului încheiat cu doamna Cerăceanu.
26. Prin Decizia din data de 13 ianuarie 2003, Curtea
Supremă de Justiție a statuat că expertiza ăreputatului”
traducător B. demonstrase că F.A. plagiase traducerea doamnei
Cerăceanu și, prin urmare, a admis recursul în anulare, a casat
în întregime Decizia din data de 19 iunie 2001 ca vădit
neîntemeiată și a confirmat Hotărârea din data de 4 aprilie 2000
a Curții de Apel Pitești, atât în ceea ce privește capătul de cerere
referitor la plagiat, cât și în ceea ce privește publicarea de către
editurile Orizonturi și Azur a circa 64.000 de exemplare ale
romanului. Reclamanta a fost obligată să plătească, pe de o
parte, în solidar cu F.A., suma de 196.441.622 ROL pentru
plagiat și, pe de altă parte, suma de 253.637.658 ROL. În
decizia sa, Curtea Supremă de Justiție nu a făcut nicio trimitere
la probele depuse de Foreign Rights Inc.
D. Contestația în anulare și cererea de revizuire

27. La data de 29 ianuarie 2003, societatea reclamantă și
F.A. au formulat o contestație în anulare împotriva Deciziei din
data de 13 ianuarie 2003. Aceștia au arătat că procurorul
general nu solicitase anularea Deciziei din data de 19 iunie 2001
decât în ceea ce privește capătul de cerere referitor la plagiat și
că, prin urmare, anularea restului dispozitivului deciziei, referitor

MONITORUL OFICIAL AL ROMÂNIEI, PARTEA I, Nr. 51/28.I.2009
la publicarea în colaborare cu Azur a traducerii efectuate de
doamna Cerăceanu, era ilegală.
28. Invocând art. 49, 51 și 320 din Codul de procedură civilă,
avocatul din partea Foreign Rights Inc. a formulat o cerere de
intervenție în numele societății reclamante. Această cerere a fost
respinsă prin Încheierea de ședință din 15 martie 2004, pe
motivul că ea nu putea fi prezentată în afara analizei fondului.
Prin aceeași încheiere de ședință, Curtea Supremă de Justiție
a amânat analiza contestației în anulare.
29. La data de 7 februarie 2003, societatea reclamantă și
F.A. au solicitat revizuirea Deciziei din data de 13 ianuarie 2003.
Aceștia au arătat că atunci când a statuat asupra recursului în
anulare, Curtea Supremă de Justiție s-a pronunțat, cu
încălcarea art. 322 alin. 2 din Codul de procedură civilă, asupra
unui capăt de cerere ce nu fusese invocat de procurorul general
în recursul său în anulare, și anume asupra publicării în
colaborare a unui număr de circa 64.000 de exemplare.
30. Prin două decizii diferite din data de 15 noiembrie 2004,
Curtea Supremă de Justiție a respins ca neîntemeiate cererea
de revizuire și contestația în anulare.
E. Executarea silită începută împotriva reclamantei

31. La data de 11 ianuarie 2006, doamna Cerăceanu a chemat
în judecată reclamanta cu două acțiuni având ca obiect executarea
silită a creanței sale, constatate prin Decizia din data de 13
ianuarie 2003 a Curții Supreme de Justiție, confirmând Decizia din
data de 4 aprilie 2000 pronunțată de Curtea de Apel Pitești.
32. Printr-o primă acțiune, ea a solicitat Judecătoriei
Sectorului 1 București să dispună poprirea conturilor
reclamantei. Prin cea de-a doua acțiune, ea a solicitat Secției
comerciale a Tribunalului București să dispună deschiderea
procedurii de faliment împotriva reclamantei.
1. Cererea de poprire a conturilor reclamantei

33. Prin Sentința din data de 18 ianuarie 2006, Judecătoria
Sectorului 1 București a respins o cerere de poprire a conturilor
reclamantei, formulată de doamna Cerăceanu. Judecătoria a
considerat că executarea silită era prescrisă.
34. Prin Decizia din data de 28 iunie 2006, Tribunalul
București a admis recursul doamnei Cerăceanu împotriva
Sentinței din data de 18 ianuarie 2006. Tribunalul a dispus
executarea silită prin poprirea conturilor reclamantei până la
achitarea datoriei sale în valoare de 45.022,93 lei noi românești
(RON), constatată prin Decizia din data de 13 ianuarie 2003.
2. Deschiderea procedurii de faliment împotriva reclamantei

35. Prin Sentința din data de 14 aprilie 2006, Tribunalul
București a admis cererea doamnei Cerăceanu și a dispus
deschiderea procedurii de faliment în privința societății
reclamante, pe motivul că aceasta nu își achitase datoria în
valoare de 45.022,93 RON constatată prin Decizia din data de
13 ianuarie 2003. Din acest fapt instanța a dedus că societatea
debitoare nu făcuse dovada că nu se afla în stare de
insolvabilitate. Mai mult, instanța a mai considerat că:
ăFaptul că debitoarea își achită obligațiile către bugetul
consolidat de stat nu răstoarnă prezumția că aceasta nu ar avea
disponibilități bănești necesare acoperirii datoriilor sale exigibile,
așa cum este creanța creditoarei Cerăceanu Doina, prezumție
ce reiese din prevederile art. 36 din Legea nr. 64/1995, cu
modificările ulterioare.”
Instanța a dispus interzicerea vânzării părților sociale ale
societății reclamante și poprirea tuturor conturilor sale bancare.
A fost numit un administrator judiciar, iar instanța a stabilit la
suma de 2000 RON remunerația lunară pe care societatea va
trebui să i-o plătească acestuia.
36. Reclamanta a formulat recurs împotriva acestei sentințe.
37. La data de 15 septembrie 2006, aceasta a consemnat o
sumă în valoare de 45.022,93 RON la dispoziția instanței, cu
precizarea ăconsemnare sumă p[entru] Dosarul nr. 1.899/3/2006
CAB — Secția a V-a comercială”.
38. Din certificatul fiscal eliberat reclamantei la data de
30 mai 2007 rezultă că nu avea nicio datorie față de stat.
39. La data de 20 iunie 2007, Curtea de Apel București a
respins recursul societății reclamante. Decizia a fost redactată
la data de 25 iunie 2007.

13

40. Procedura de faliment a continuat în fața Tribunalului
București.
41. În urma unei cereri de strămutare întemeiate pe motive
de bănuială legitimă, formulată de societatea reclamantă, cauza
a fost transmisă spre judecare Tribunalului Județean Argeș prin
Decizia din data de 8 februarie 2007 a Înaltei Curți de Casație
și Justiție.
42. Procedura de faliment se află în prezent pe rolul
Tribunalului Județean Argeș.
43. La data de 25 septembrie 2007, societatea reclamantă a
consemnat la Casa de Economii și Consemnațiuni, la dispoziția
doamnei Cerăceanu, suma de 45.022,93 RON. Ulterior, aceasta
a încasat suma respectivă.
F. Alte proceduri relevante
1. Condamnarea pentru fraudă a doamnei Cerăceanu

44. În urma plângerii reclamantei, prin soluția dispusă prin
ordonanța procurorului din data de 15 octombrie 2004 a
Parchetului de pe lângă Judecătoria Sectorului 1 București,
doamnei Cerăceanu i-a fost aplicată o amendă administrativă în
valoare de 10.000.000 ROL pentru săvârșirea faptei de
înșelăciune în contractul încheiat la data de 23 noiembrie 1991 cu
editura reclamantă. În urma unui recurs ierarhic al părții interesate,
această soluție a fost menținută la data de 5 ianuarie 2005.
45. În urma plângerii doamnei Cerăceanu, prin Sentința din
data de 25 februarie 2005 a Judecătoriei Sectorului 1 București,
soluția dispusă de procuror a fost menținută. Instanța a reținut
că, la încheierea contractului din data de 23 noiembrie 1991,
doamna Cerăceanu îi dăduse de înțeles în mod fraudulos
cocontractantului său, și anume editurii reclamante, că avea
dreptul să autorizeze publicarea traducerii sale a romanului
Shōgun. Or, agenția Foreign Rights Inc. New York era cea care,
în urma unui contract încheiat anterior cu traducătoarea, avea,
în realitate, dreptul să autorizeze reeditarea traducerii în limba
română a romanului. Așadar, traducătoarea nu putea autoriza
reeditarea traducerii sale fără acordul agenției. În ciuda faptului
că ea cunoștea aceste aspecte legale ce decurgeau din
contractul său din 1985 încheiat cu agenția, aceasta indusese în
eroare cu bună-știință editura Orizonturi. Instanța a constatat că
doamna Cerăceanu i-a cauzat editurii un prejudiciu de
218.000 ROL, adică remunerația prevăzută prin contractul din
23 noiembrie 1991.
46. Recursul doamnei Cerăceanu împotriva acestei sentințe
a fost respins prin hotărârea Tribunalului București din data de
20 mai 2005.
47. În urma sancționării doamnei Cerăceanu pentru
înșelăciune, reclamanta a formulat o nouă cerere în revizuire a
Deciziei din data de 13 ianuarie 2003. Această cerere a fost
respinsă de Înalta Curte de Casație și Justiție la data de
29 ianuarie 2008.
2. Acțiunea civilă în constatare

48. La data de 7 ianuarie 2005, reclamanta a chemat-o în
judecată pe doamna Cerăceanu în fața Tribunalului București
cu o acțiune civilă prin care solicita instanței să constate că
pârâta nu avea dreptul să autorizeze reproducerea traducerii în
limba română a romanului Shōgun.
49. Prin Sentința din data de 6 aprilie 2005, Tribunalul
București a admis acțiunea și a constatat că doamna Cerăceanu
nu mai avea drepturi de proprietate intelectuală asupra traducerii
pe care i-o cedase prin contract agentului autorului. Tribunalul a
reținut că drepturile de autorizare a reeditării traducerii în
discuție îi aparțineau agenției Foreign Rights Inc. New York.
II. Dreptul intern pertinent
50. Prevederile esențiale din dreptul intern relevant referitor
la recursul în anulare sunt descrise în hotărârile Brumărescu
împotriva României, [MC], nr. 28.342/95, §§ 32—33 CEDO
1999-VII și S.C. Mașinexportimport Industrial Group S.A.
împotriva României, nr. 22.687/03, 1 decembrie 2005, § 22.
51. Prin Ordonanța de urgență a Guvernului nr. 58 din
25 iunie 2003, publicată în Monitorul Oficial al României,
Partea I, nr. 460 din 28 iunie 2003, art. 330—3304 din Codul de
procedură civilă ce reglementau recursul în anulare au fost
abrogate. Totuși, în temeiul prevederilor tranzitorii, hotărârile

14

MONITORUL OFICIAL AL ROMÂNIEI, PARTEA I, Nr. 51/28.I.2009

judecătorești pronunțate până la data intrării în vigoare a
ordonanței erau supuse căilor de atac existente la data la care
au fost pronunțate hotărârile.
52. La data evenimentelor, procedura de faliment era
reglementată prin Legea nr. 64/1995 din 22 iunie 1995,
republicată, cu modificări, în Monitorul Oficial al României,
Partea I, nr. 1.066 din 17 noiembrie 2004. Ea a fost modificată
prin Legea nr. 249/2005 din 22 iulie 2005.
Legea nr. 64/1995 a fost abrogată prin Legea nr. 85/2006 din
5 aprilie 2006. Noua lege ce reglementează falimentul a intrat în
vigoare la data de 20 iulie 2006.
ÎN DREPT

I. Asupra pretinsei încălcări a art. 6 din Convenție
53. Conform afirmațiilor reclamantei, Decizia din data de
13 ianuarie 2003 a Curții Supreme de Justiție, prin care s-a
admis recursul în anulare formulat de procurorul general
împotriva unei hotărâri definitive, a încălcat art. 6 § 1 din
Convenție, care prevede următoarele:
ăOrice persoană are dreptul la judecarea în mod echitabil (...)
a cauzei sale, de către o instanță (...) care va hotărî (...) asupra
încălcării drepturilor și obligațiilor sale cu caracter civil (...).”
54. Guvernul se opune acestui argument.
A. Asupra admisibilității

55. Curtea constată că acest capăt de cerere nu este în mod
vădit neîntemeiat în sensul art. 35 § 3 din Convenție. Pe de altă
parte, Curtea observă că nu este lovit de niciun alt motiv de
inadmisibilitate. Prin urmare, acesta trebuie declarat admisibil.
B. Asupra fondului

56. Guvernul subliniază că, în speță, spre deosebire de
Cauza Brumărescu, recursul în anulare a fost introdus în scopul
păstrării legalității și al unei interpretări coerente a prevederilor
legale în vigoare. De asemenea, Guvernul arată că, spre
deosebire de Cauza S.C. Mașinexportimport Industrial Group
S.A., în care recursul în anulare fusese introdus la cererea
autorităților de stat, în speță litigiul s-a desfășurat între
particulari, iar procurorul general a introdus recursul său în
anulare la cererea uneia dintre părți.
Pe de altă parte, Guvernul afirmă că Hotărârea din data de
13 ianuarie 2003 a Curții Supreme de Justiție, prin care se
admitea recursul în anulare, nu și-a produs efectele, deoarece
reclamanta nu i-a plătit doamnei Cerăceanu sumele datorate.
57. Reclamanta contestă argumentele Guvernului. Aceasta
arată că recursul în anulare intervenit într-un litigiu între
particulari, motivat prin aprecierea eronată a probelor
administrate, a încălcat legea internă în vigoare la data
evenimentelor. Ea susține, pe de altă parte, că recursul în
anulare a dus la deschiderea procedurii de faliment împotriva
sa, exclusiv din cauza singurei sale datorii către doamna
Cerăceanu, constatată prin decizia pronunțată în urma acestui
recurs în anulare.
58. De asemenea, reclamanta arată că recursul în anulare a
fost admis de Curtea Supremă de Justiție, care i-a impus să îi
plătească doamnei Cerăceanu o despăgubire pentru drepturile
sale de proprietate intelectuală asupra traducerii romanului
Shōgun, în ciuda faptului că aceasta din urmă nu era titulara
acestor drepturi. Reclamanta face trimitere în acest sens la
constatările instanțelor din alte două proceduri, una penală,
finalizată prin sancționarea doamnei Cerăceanu pentru
înșelăciune în contracte, și alta civilă, prin care s-a constatat
lipsa drepturilor de proprietate intelectuală asupra traducerii sale
a romanului Shōgun.
59. Curtea reamintește că dreptul la un proces echitabil în
fața unei instanțe, garantat de art. 6 § 1 din Convenție, trebuie
să fie interpretat în lumina preambulului la Convenție, care
enunță supremația dreptului ca element al patrimoniului comun
al statelor contractante. Unul dintre elementele fundamentale
ale supremației dreptului este principiul securității raporturilor
juridice, care prevede, printre altele, ca soluția dată în mod
definitiv oricărui litigiu de către instanțe să nu mai poată fi
supusă rejudecării (Brumărescu, citată anterior, § 61). Conform
acestui principiu, niciuna dintre părți nu este abilitată să solicite

reexaminarea unei hotărâri definitive și executorii cu unicul scop
de a obține o reanalizare a cauzei și o nouă hotărâre în privința
sa. Instanțele superioare nu trebuie să își folosească dreptul de
supervizare decât pentru a corecta erorile de fapt sau de drept
și erorile judiciare, și nu pentru a proceda la o nouă analiză.
Supervizarea nu trebuie să devină un apel deghizat, iar simplul
fapt că pot exista două puncte de vedere asupra chestiunii
respective nu este un motiv suficient de a rejudeca o cauză.
Acestui principiu nu i se poate aduce derogare decât dacă o
impun motive substanțiale și imperioase (Riabykh împotriva
Rusiei, nr. 52.854/99, § 52, CEDO 2003-IX).
60. În speță, Curtea observă că reclamanta din procedura
internă, în cazul de față un particular, a exercitat cele două căi
de atac ordinare, apelul și recursul, pentru a-și arăta criticile
referitoare la Sentința din data de 13 iulie 1999. Această sentință
pronunțată în favoarea reclamantei a fost confirmată prin
Decizia rămasă definitivă din data de 19 iunie 2001. Procurorul
nu a intervenit în niciun moment în cadrul procedurii.
61. Curtea constată că în cauza de față se regăsesc două
dintre elementele care au determinat Curtea, în Cauza
Brumărescu, să constate încălcarea principiului securității
raporturilor juridice și, prin urmare, încălcarea art. 6 § 1 din
Convenție, și anume intervenția într-un litigiu civil a procurorului
general care nu era parte în procedură și rejudecarea unei decizii
definitive ce a dobândit autoritate de lucru judecat (vezi și S.C.
Mașinexportimport Industrial Group S.A., citată anterior, § 36).
62. În fine, Curtea constată că, prin Ordonanța de urgență a
Guvernului nr. 58 din 25 iunie 2003, recursul în anulare în
materie civilă a fost desființat, autoritățile române recunoscând
astfel, cel puțin indirect, că această cale de atac extraordinară
era contrară principiului securității raporturilor juridice.
63. Aceste elemente îi sunt suficiente Curții pentru a constata
că anularea Deciziei definitive din data de 19 iunie 2001 i-a
încălcat reclamantei dreptul la un proces echitabil.
64. Prin urmare, a avut loc încălcarea art. 6 § 1.
II. Asupra pretinsei încălcări a art. 1 din Protocolul nr. 1
la Convenție
65. Reclamanta se plânge de faptul că Decizia din data de
13 ianuarie 2003 a Curții Supreme de Justiție a avut ca efect
încălcarea dreptului său la respectarea bunurilor, astfel cum este
acesta recunoscut în art. 1 din Protocolul nr. 1, care prevede
următoarele:
ăOrice persoană fizică sau juridică are dreptul la respectarea
bunurilor sale. Nimeni nu poate fi lipsit de proprietatea sa decât
pentru cauză de utilitate publică și în condițiile prevăzute de lege
și de principiile generale ale dreptului internațional.
Dispozițiile precedente nu aduc atingere dreptului statelor de
a adopta legile pe care le consideră necesare pentru a
reglementa folosința bunurilor conform interesului general sau
pentru a asigura plata impozitelor ori a altor contribuții, sau a
amenzilor.”
66. Guvernul se opune acestui argument.
A. Asupra admisibilității

67. Curtea constată că acest capăt de cerere nu este în mod
vădit neîntemeiat în sensul art. 35 § 3 din Convenție. Pe de altă
parte, Curtea observă că nu este lovit de niciun alt motiv de
inadmisibilitate. Prin urmare, acesta trebuie declarat admisibil.
B. Asupra fondului

68. Reclamanta consideră că Decizia din data de 13 ianuarie
2003 a Curții Supreme de Justiție ce anulează Decizia definitivă
din 19 iunie 2001 a constituit o încălcare a dreptului său la
respectarea bunurilor, ingerință ce nu urmărea un scop de
utilitate publică.
69. Guvernul consideră că ingerința în dreptul reclamantei la
respectarea bunurilor era prevăzută de lege și urmărea un
interes legitim, și anume repararea unei erori comise în
aprecierea probelor de către instanțele care au judecat cauza
înainte.
70. Curtea reamintește că Decizia definitivă din data de
19 iunie 2001 a Curții Supreme de Justiție a statuat că
reclamanta publicase în mod legal traducerea originală a
romanului Shōgun efectuată de F.A. și a înlăturat orice

MONITORUL OFICIAL AL ROMÂNIEI, PARTEA I, Nr. 51/28.I.2009
responsabilitate a acesteia în ceea ce privește faptele ce stau la
baza prezentei cereri, și anume cu privire la orice obligație de
plată către doamna Cerăceanu, referitor la publicarea traducerii
romanului, efectuată de aceasta din urmă. Curtea constată că
această decizie a fost pronunțată cu putere de lucru judecat și
că nu era revocabilă. Așadar, reclamanta beneficia de o valoare
patrimonială în sensul art. 1 din Protocolul nr. 1, constând în
dreptul de a edita o traducere în limba română a romanului
Shōgun.
71. În continuare, Curtea constată că Decizia din data de
13 ianuarie 2003 a Curții Supreme de Justiție a anulat Decizia
definitivă din data de 19 iunie 2001 și a statuat că reclamanta nu
avea dreptul să publice traducerea romanului Shōgun și a
condamnat-o să plătească suma de 45.022,93 RON cu titlu de
daune-interese. Curtea consideră că această situație este
similară cu cea a reclamantului din Cauza Brumărescu
menționată mai sus. Așadar, Curtea apreciază că Decizia din
data de 13 ianuarie 2003 a Curții Supreme de Justiție a avut ca
efect privarea reclamantei de bunurile sale, în sensul celei de-a
doua fraze a primului paragraf al art. 1 din Protocolul nr. 1 (vezi
Brumărescu, citată anterior, §§ 73—74).
72. Curtea reamintește că o privare de proprietate ce intră
sub incidența acestei a doua norme poate fi justificată numai
dacă se demonstrează în special că ea a avut loc pentru o
cauză de utilitate publică și în condițiile prevăzute de lege. Mai
mult, orice ingerință în folosirea proprietății trebuie să respecte
criteriul proporționalității (Brumărescu, citată anterior, §§ 73—74).
73. În speță, Curtea observă că Guvernul invocă o eroare de
apreciere a faptelor de către tribunal în Sentința sa din data de
13 iulie 1999 și de către Curtea Supremă de Justiție, în Decizia
sa din 19 iunie 2001, și nu o eroare de drept, pentru a justifica
ingerința în dreptul la respectarea bunurilor reclamantei. Or, în
cazul de față, pârâta a putut să beneficieze de căile de atac
ordinare pentru a contesta aprecierea faptelor în fața instanțelor
superioare. Prin urmare, Curtea apreciază că, în ciuda marjei
de apreciere de care dispune statul în materie, această așa-zisă
eroare nu este suficientă pentru a legitima privarea de un drept
dobândit în deplină legalitate în urma unui litigiu civil soluționat
în mod definitiv (vezi și Hotărârea S.C. Mașinexportimport
Industrial Group S.A., citată anterior, § 46)
74. Prin urmare, a avut loc încălcarea art. 1 din Protocolul nr. 1
la Convenție.
III. Asupra aplicării art. 41 din Convenție
75. Conform art. 41 din Convenție,
ăDacă Curtea declară că a avut loc o încălcare a Convenției
sau a protocoalelor sale și dacă dreptul intern al înaltei părți
contractante nu permite decât o înlăturare incompletă a
consecințelor acestei încălcări, Curtea acordă părții lezate, dacă
este cazul, o reparație echitabilă.”
A. Prejudiciu
1. Prejudiciul material

76. Într-o primă cerere de reparație echitabilă formulată în
termenul acordat de Curte în acest scop, reclamanta solicită,
pentru reparația prejudiciului său material și sub rezerva
executării silite împotriva sa până la data hotărârii Curții, suma
de 45.000 RON, actualizată cu rata inflației, sumă pe care
aceasta a fost obligată să o plătească prin Decizia Curții
Supreme de Justiție din 13 ianuarie 2003. În plus, aceasta îi
solicită Curții să constate că gravele circumstanțe ale încălcării
drepturilor sale nu pot fi remediate decât prin revizuirea deciziei
pronunțate în urma recursului în anulare.
77. La data de 25 iunie 2007, în ziua redactării Deciziei din
data de 20 iunie 2007 a Curții de Apel București, care confirma
în mod definitiv sentința ce autoriza deschiderea procedurii de
faliment, reclamanta a adresat Curții o completare la cererea sa
inițială de reparație echitabilă. Pe lângă pretențiile sale
prezentate inițial, aceasta solicită suma de 214.345 euro (EUR)
pentru pierderea de câștiguri din cauza deschiderii împotriva sa
a procedurii falimentului, reprezentând beneficiul pierdut în baza
contractelor aflate în curs de executare, precum și profitul
estimat pentru următorii 3 ani, calculat în funcție de profitul
realizat în ultimii 3 ani.

15

De asemenea, reclamanta solicită suma de 15.094 EUR
pentru prejudiciul material ce acoperă plata lunară datorată
lichidatorului judiciar, pentru perioada estimată a duratei
procedurii de faliment. Aceasta arată că societatea fusese
obligată la această plată lunară prin decizia de deschidere a
acestei proceduri.
78. Prin scrisoarea din data de 17 octombrie 2007,
reclamanta a informat Curtea că a plătit suma de 45.022,93
RON la care fusese obligată prin Decizia din data de 13 ianuarie
2003, suferind astfel un prejudiciu material concret, a cărui
reparație o solicită.
79. Guvernul contestă aceste pretenții. Înainte de plata
efectuată de reclamantă, el a arătat că aceasta nu plătise suma
pe care ar fi trebuit să o achite în temeiul Deciziei Curții Supreme
de Justiție din data de 13 ianuarie 2003. În ceea ce privește
celelalte sume solicitate, Guvernul susține că nu există nicio
legătură directă între încălcarea invocată și pretinsul prejudiciu
material suferit și că, în orice caz, cererile nu sunt dovedite.
80. Curtea reamintește jurisprudența sa bine stabilită
conform căreia o hotărâre prin care se constată o încălcare
atrage pentru statul pârât obligația juridică, în sensul Convenției,
de a pune capăt încălcării și de a-i înlătura consecințele astfel
încât să restabilească, pe cât posibil, situația anterioară
acesteia.
Statele contractante sunt, în principiu, libere să aleagă
mijloacele pe care doresc să le folosească pentru a se conforma
unei hotărâri ce constată o încălcare, pronunțată într-o cauză în
care ele sunt părți. Dacă natura încălcării permite o restitutio in
integrum, statul pârât are obligația de a o îndeplini. Dacă, în
schimb, dreptul național nu permite sau permite doar o înlăturare
incompletă a consecințelor încălcării, art. 41 îi conferă Curții
puterea de a-i acorda părții lezate, dacă este cazul, reparația pe
care o consideră adecvată [(Brumărescu împotriva României
(reparație echitabilă) [MC], nr. 28.342/95, § 21, CEDO 2001—I)].
81. De asemenea, Curtea reamintește că, în caz de
încălcare a art. 6 din Convenție, aplicarea principiului restitutio
in integrum presupune ca reclamanții să fie repuși, pe cât
posibil, într-o situație echivalentă cu cea în care s-ar fi aflat dacă
nu ar fi avut loc încălcarea cerințelor acestei prevederi [(Piersack
împotriva Belgiei (art. 50), Hotărârea din 26 octombrie 1984,
seria A nr. 85, p. 16, § 12)].
82. Curtea constată că deja a acordat, atunci când a constatat
încălcarea art. 6 din Convenție din cauza nerespectării principiului
securității raporturilor juridice, sume cu titlu de prejudiciu material
suferit în urma anulării unei decizii definitive (Stetsenko împotriva
Rusiei, nr. 878/03, § 33, 5 octombrie 2006; Braga împotriva
Moldovei, nr. 74.154/01, § 30, 14 noiembrie 2006).
83. În cauza de față, Curtea reamintește că a constatat
încălcarea art. 6 din Convenție și a art. 1 din Protocolul nr. 1 la
Convenție, din cauza anulării, în urma recursului formulat de
procurorul general, a unei hotărâri judecătorești rămase
definitivă, și anume Decizia definitivă din data de 19 iunie 2001
pronunțată de Curtea Supremă de Justiție, recunoscându-i
reclamantei o valoare patrimonială certă.
84. În speță, Curtea observă că reclamanta i-a plătit
creditoarei sale suma de 45.022,93 RON, în baza hotărârii
pronunțate în recursul în anulare. Așadar, reclamantei trebuie
să i se acorde această sumă în temeiul art. 41 din Convenție.
85. În ceea ce privește celelalte sume solicitate cu titlu de
daune materiale, din cauza deschiderii procedurii de faliment,
Curtea reamintește că, într-o cauză similară, nu a distins nicio
legătură de cauzalitate între încălcarea constatată și prejudiciul
solicitat. În ceea ce privește pierderile de câștig, Curtea a
declarat că nu poate specula asupra eventualei evoluții
economice a reclamantei (S.C. Mașinexportimport Industrial
Group S.A. împotriva României, citată anterior, § 53).
86. Totuși, spre deosebire de situația reținută în cauza S.C.
Mașinexportimport Industrial Group S.A., din dosar nu rezultă
că societatea reclamantă se confrunta cu dificultăți financiare
înainte de recursul în anulare litigios (S.C. Mașinexportimport
Industrial Group S.A. împotriva României, citată anterior, §§ 20
și 51). Situația de faliment a societății reclamante este

16

MONITORUL OFICIAL AL ROMÂNIEI, PARTEA I, Nr. 51/28.I.2009

consecința directă a recursului în anulare ce face obiectul
prezentei cereri. Prin urmare, aceasta a suferit un prejudiciu
semnificativ ce trebuie să dea ocazia unei despăgubiri [vezi,
mutatis mutandis, Sovtransavto Holding împotriva Ucrainei
(reparație echitabilă), nr. 48.553/99, § 71, 2 octombrie 2003].
Având în vedere circumstanțele speciale ale cauzei, Curtea,
statuând în echitate, îi alocă suma de 50.000 EUR, pe lângă cea
alocată la paragraful 84 de mai sus, cu titlu de prejudiciu
material în legătură directă cu încălcarea constatată a art. 6 § 1
din Convenție și a art. 1 din Protocolul nr. I la Convenție.
2. Prejudiciul moral

87. Reclamanta solicită suma de 300.000 EUR cu titlu de
prejudiciu moral adus reputației sale în urma deschiderii unei
proceduri de faliment, pornită exclusiv pentru datoria constatată
prin Decizia Curții Supreme de Justiție din data de 13 ianuarie
2003, ce face obiectul prezentei cereri. Astfel, aceasta face
trimitere la publicările deschiderii procedurii de faliment
împotriva sa în Buletinul insolvenței din lunile februarie, mai și
iunie 2007.
88. Guvernul contestă această sumă ca fiind excesivă și
nesusținută.
89. În ceea ce privește reparația prejudiciului moral, Curtea
a statuat deja că prejudiciul nonmaterial poate cuprinde, pentru
o societate comercială, elemente mai mult sau mai puțin
ăobiective” și ăsubiective”. Printre aceste elemente trebuie
recunoscute reputația societății, dar și incertitudinea în
planificarea deciziilor ce trebuie luate, tulburările cauzate în
administrarea societății înseși, ale căror consecințe nu se
pretează unui calcul exact și, în fine, deși într-o măsură mai
mică, neliniștea și neplăcerile cauzate membrilor organelor de

conducere ale societății (Comingersoll S.A. împotriva
Portugaliei, [MC], nr. 35.382/97, § 35, CEDO 2000-IV).
90. În speță, Curtea apreciază că situația de incertitudine
prelungită în care a fost pusă reclamanta probabil că a cauzat,
pe de o parte, tulburări considerabile în planificarea deciziilor ce
trebuiau luate în ceea ce privește administrarea activității sale
economice și, pe de altă parte, neplăceri în relațiile reclamantei
cu alte societăți. Pe de altă parte, această incertitudine probabil
că a afectat și reputația reclamantei în ochii clienților săi actuali
și potențiali, afectând succesul comercial și viabilitatea însăși a
societății, în detrimentul asociaților și al angajaților (vezi, mutatis
mutandis, Sovtransavto Holding, citată anterior, § 80 și Steel și
Morris împotriva Regatului Unit, nr. 68.416/01, § 94, CEDO
2005-II).
91. Având în vedere totalitatea elementelor aflate în posesia
sa și statuând în echitate, astfel cum prevede art. 41 din
Convenție, Curtea hotărăște să îi aloce reclamantei suma de
5.000 EUR cu titlu de prejudiciu moral.
B. Cheltuieli de judecată

92. Reclamanta nu a trimis nicio cerere privind cheltuielile de
judecată angajate în fața instanțelor interne și în fața Curții.
93. Conform jurisprudenței Curții, un reclamant nu poate
obține rambursarea cheltuielilor sale de judecată decât în
măsura în care le-a solicitat. Prin urmare, în speță, Curtea nu îi
acordă reclamantei nicio sumă cu acest titlu.
C. Dobânzi moratorii

94. Curtea consideră potrivit ca rata dobânzii moratorii să se
bazeze pe rata dobânzii facilității de împrumut marginal a Băncii
Centrale Europene, majorată cu trei puncte procentuale.

PENTRU ACESTE MOTIVE,

În unanimitate,
CURTEA

1. declară cererea admisibilă;
2. hotărăște că a avut loc încălcarea art. 6 din Convenție;
3. hotărăște că a avut loc încălcarea art. 1 din Protocolul nr. 1 la Convenție;
4. hotărăște:
a) ca statul pârât să îi plătească reclamantei, în cel mult 3 luni de la data rămânerii definitive a prezentei hotărâri, conform
art. 44 § 2 din Convenție, următoarele sume:
i) 45.022,93 RON (patruzeci și cinci mii douăzeci și doi lei noi românești și nouăzeci și trei bani); precum și
(ii) 50.000 EUR (cincizeci mii euro), cu titlu de daune materiale;
(iii) 5.000 EUR (cinci mii euro), plus orice sumă ce ar putea fi datorată cu titlu de impozit, cu titlu de daune morale;
b) ca, începând de la expirarea termenului menționat mai sus și până la efectuarea plății, aceste sume să se majoreze cu
o dobândă simplă având o rată egală cu cea a facilității de împrumut marginal a Băncii Centrale Europene, valabilă în această
perioadă, majorată cu trei puncte procentuale;
c) ca sumele menționate mai sus la pct. (ii) și (iii) să fie convertite în moneda statului pârât, la cursul de schimb valabil la
data plății;
5. respinge cererea de reparație echitabilă în rest.
Întocmită în limba franceză, apoi comunicată în scris la data de 13 mai 2008, în aplicarea art. 77 §§ 2 și 3 din Regulament.
Josep Casadevall,
președinte

Santiago Quesada,
grefier

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul de vânzări și informare, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 51/28.I.2009 conține 16 pagini.

Prețul: 3,20 lei

&JUYDGY|324008]
ISSN 1453—4495

