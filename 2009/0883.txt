Anul 177 (XXI) — Nr. 883

PARTEA I

LEGI, DECRETE, HOTĂRÂRI ȘI ALTE ACTE

Joi, 17 decembrie 2009

SUMAR

Pagina
DECIZII ALE CURȚII CONSTITUȚIONALE
Decizia nr. 1.368 din 27 octombrie 2009 referitoare la excepția
de neconstituționalitate a dispozițiilor art. I pct. 2 și 3
din Ordonanța de urgență a Guvernului nr. 151/2008
pentru modificarea și completarea Ordonanței
Guvernului nr. 15/2008 privind creșterile salariale ce
se vor acorda în anul 2008 personalului din învățământ
și a celor ale art. 2 și art. 3 din Ordonanța de urgență
a Guvernului nr. 1/2009 privind unele măsuri în
domeniul salarizării personalului din sectorul bugetar
Decizia nr. 1.418 din 5 noiembrie 2009 referitoare la excepția
de neconstituționalitate a prevederilor art. 4 alin. (1)
teza întâi din Legea contenciosului administrativ
nr. 554/2004 și ale art. 9 din Ordonanța Guvernului
nr. 121/1998 privind răspunderea materială a
militarilor ....................................................................
Decizia nr. 1.422 din 5 noiembrie 2009 referitoare la excepția
de neconstituționalitate a prevederilor art. 1 alin. (9) și
ale art. 4 alin. (2) din Legea contenciosului
administrativ nr. 554/2004, precum și ale art. 26
alin. (1) și (3) din Legea nr. 10/2001 privind regimul
juridic al unor imobile preluate în mod abuziv în
perioada 6 martie 1945 — 22 decembrie 1989 ..........

Pagina
Decizia nr. 1.428 din 5 noiembrie 2009 referitoare la excepția
de neconstituționalitate a prevederilor art. 7 alin. 1 din
Legea nr. 85/1992 privind vânzarea de locuințe și
spații cu altă destinație construite din fondurile statului
și din fondurile unităților economice sau bugetare de
stat..............................................................................

6–8

10–11

11–12

Decizia nr. 1.589 din 26 noiembrie 2009 referitoare la excepția
de neconstituționalitate a dispozițiilor art. 6 alin. 1 și 4,
art. 70 alin. 2, art. 171 alin. 1 și art. 224 alin. 1 și 3 din
Codul de procedură penală ........................................

12–13

Decizia nr. 1.595 din 26 noiembrie 2009 referitoare la excepția
de neconstituționalitate a dispozițiilor art. 2 alin. 2 din
Codul de procedură penală ........................................

4–6

Decizia nr. 1.516 din 17 noiembrie 2009 referitoare la excepția
de neconstituționalitate a dispozițiilor art. 136 alin. (6)
din Ordonanța Guvernului nr. 92/2003 privind Codul
de procedură fiscală ..................................................
Decizia nr. 1.554 din 17 noiembrie 2009 referitoare la excepția
de neconstituționalitate a dispozițiilor art. 49 alin. 1 din
Codul de procedură civilă ..........................................

2–4

8–9

14–15

Decizia nr. 1.599 din 26 noiembrie 2009 referitoare la excepția
de neconstituționalitate a dispozițiilor art. 215 alin. 1—4
din Codul penal ..........................................................

15–16

2

MONITORUL OFICIAL AL ROMÂNIEI, PARTEA I, Nr. 883/17.XII.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.368
din 27 octombrie 2009

referitoare la excepția de neconstituționalitate a dispozițiilor art. I pct. 2 și 3
din Ordonanța de urgență a Guvernului nr. 151/2008 pentru modificarea și completarea
Ordonanței Guvernului nr. 15/2008 privind creșterile salariale ce se vor acorda în anul 2008
personalului din învățământ și a celor ale art. 2 și art. 3 din Ordonanța de urgență a Guvernului
nr. 1/2009 privind unele măsuri în domeniul salarizării personalului din sectorul bugetar
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Simona Ricu
Benke Károly

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. I pct. 2 și 3 din Ordonanța de urgență a
Guvernului nr. 151/2008 pentru modificarea și completarea
Ordonanței Guvernului nr. 15/2008 privind creșterile salariale ce
se vor acorda în anul 2008 personalului din învățământ și a celor
ale art. 2 și art. 3 din Ordonanța de urgență a Guvernului
nr. 1/2009 privind unele măsuri în domeniul salarizării
personalului din sectorul bugetar, excepție ridicată de Sindicatul
Democratic al Pedagogilor zona Târgu Secuiesc în Dosarul
nr. 401/119/2009 al Tribunalului Covasna — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în dosarele
nr. 2.504D/2009, nr. 2.505D/2009, nr. 2.558D—2.560D/2009 și
nr. 4.045D/2009, având ca obiect o excepție de
neconstituționalitate similară cu cea ridicată în Dosarul
nr. 2.503D/2009.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere identitatea dintre obiectul excepțiilor
de neconstituționalitate ridicate în dosarele sus-menționate, din
oficiu, pune în discuție conexarea dosarelor nr. 2.504D/2009,
nr. 2.505D/2009, nr. 2.558D—2.560D/2009 și nr. 4.045D/2009 la
Dosarul nr. 2.503D/2009.
Reprezentantul Ministerului Public este de acord cu măsura
conexării.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea dosarelor nr. 2.504D/2009,
nr. 2.505D/2009, nr. 2.558D—2.560D/2009 și nr. 4.045D/2009 la
Dosarul nr. 2.503D/2009, care este primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care solicită
respingerea ca devenită inadmisibilă a excepției de
neconstituționalitate, întrucât, prin deciziile nr. 842 din 2 iunie
2009 și nr. 989 din 30 iunie 2009, Curtea a constatat
neconstituționalitatea dispozițiilor legale criticate.
C U R T E A,

având în vedere actele și lucrările dosarelor, constată
următoarele:

Prin încheierile din 18 martie 2009, 25 martie 2009, 4 mai
2009 și 14 mai 2009, pronunțate în dosarele nr. 401/119/2009,
nr. 402/119/2009, nr. 398/119/2009, nr. 235/85/2009,
nr. 696/110/2009, nr. 844/110/2009 și nr. 835/110/2009,
Tribunalul Covasna — Secția civilă, Tribunalul Sibiu —
Secția civilă și Tribunalul Bacău — Secția civilă au sesizat
Curtea Constituțională cu excepția de neconstituționalitate
a dispozițiilor art. I pct. 2 și 3 din Ordonanța de urgență a
Guvernului nr. 151/2008 pentru modificarea și completarea
Ordonanței Guvernului nr. 15/2008 privind creșterile
salariale ce se vor acorda în anul 2008 personalului din
învățământ și a celor ale art. 2 și art. 3 din Ordonanța de
urgență a Guvernului nr. 1/2009 privind unele măsuri în
domeniul salarizării personalului din sectorul bugetar,
excepție ridicată de Sindicatul Democratic al Pedagogilor zona
Târgu Secuiesc, Sindicatul Liber din Învățământ din județul Sibiu
și Sindicatul Liber din Învățământ din județul Bacău în cauze
având ca obiect pretenții bănești.
În motivarea excepției de neconstituționalitate se
apreciază că, prin adoptarea ordonanței de urgență, Guvernul
refuză să aplice o lege adoptată de Parlament, ceea ce încalcă
prevederile constituționale ale art. 1 alin. (3) și (4), precum și ale
art. 61 alin. (1). De asemenea, se arată că Guvernul a adoptat
ordonanța de urgență cu încălcarea exigențelor stabilite de
art. 115 alin. (4) și (6) din Constituție, întrucât nu a indicat situația
extraordinară care a stat la baza emiterii acesteia, nu a motivat
corespunzător urgența acestei reglementări și a afectat
drepturile constituționale ale personalului didactic, și anume
dreptul la un nivel de trai decent și protecția socială a muncii.
În final, se consideră că au fost încălcate și prevederile
art. 102 alin. (1) și (2), precum și ale art. 141 din Constituție,
întrucât Guvernul nu a consultat Consiliul Economic și Social
atunci când a adoptat aceste ordonanțe de urgență.
Tribunalul Covasna — Secția civilă, Tribunalul Sibiu —
Secția civilă și Tribunalul Bacău — Secția civilă apreciază
că excepția de neconstituționalitate ridicată este întemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul, în dosarele nr. 2.558D/2009 — nr. 2.560D/2009,
consideră că excepția de neconstituționalitate formulată este
inadmisibilă.
Avocatul Poporului apreciază că excepția de
neconstituționalitate invocată este inadmisibilă.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.

MONITORUL OFICIAL AL ROMÂNIEI, PARTEA I, Nr. 883/17.XII.2009
C U R T E A,

examinând încheierile de sesizare, punctele de vedere ale
Guvernului și Avocatului Poporului, rapoartele întocmite de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
art. 1 alin. (2), ale art. 2, 3, 10 și 29 din Legea nr. 47/1992, să
soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. I pct. 2 și 3 Ordonanța de urgență a Guvernului
nr. 151/2008 pentru modificarea și completarea Ordonanței
Guvernului nr. 15/2008 privind creșterile salariale ce se vor
acorda în anul 2008 personalului din învățământ, publicată în
Monitorul Oficial al României, Partea I, nr. 759 din 11 noiembrie
2008, precum și cele ale art. 2 și art. 3 din Ordonanța de urgență
a Guvernului nr. 1/2009 privind unele măsuri în domeniul
salarizării personalului din sectorul bugetar, publicată în
Monitorul Oficial al României, Partea I, nr. 60 din 30 ianuarie
2009, care au următorul cuprins:
— Art. I pct. 2 și 3 din Ordonanța de urgență a Guvernului
nr. 151/2008: ăArt. I. — Ordonanța Guvernului nr. 15/2008
privind creșterile salariale ce se vor acorda în anul 2008
personalului din învățământ, publicată în Monitorul Oficial al
României, Partea I, nr. 82 din 1 februarie 2008, aprobată cu
modificări prin Legea nr. 221/2008, cu modificările ulterioare, se
modifică și se completează după cum urmează: [...]
2. Articolul 1 se modifică și va avea următorul cuprins:
ăArt. 1. — (1) În cursul anului 2008 salariile de bază ale
personalului didactic din învățământ, stabilite potrivit
prevederilor Ordonanței de urgență a Guvernului nr. 68/2004
privind unele măsuri în domeniul învățământului, aprobată cu
modificări prin Legea nr. 6/2005, cu modificările ulterioare, se
majorează după cum urmează:
a) pentru funcția de profesor universitar prevăzută în anexa
nr. 1.1, valoarea coeficientului de multiplicare 1,000 este
următoarea:
— 1 ianuarie — 31 martie 2008, valoarea coeficientului de
multiplicare 1,000: 230,247 lei;
— 1 aprilie — 30 septembrie 2008, valoarea coeficientului
de multiplicare 1,000: 244,061 lei;
— 1 octombrie — 31 decembrie 2008, valoarea coeficientului
de multiplicare 1,000: 266,026 lei;
b) coeficienții de multiplicare prevăzuți pentru funcțiile
didactice de predare cu gradul didactic II, definitiv, debutant, cele
cu studii de nivel liceal fără pregătire de specialitate și pentru
funcțiile didactice auxiliare se majorează cu 10% începând cu
data de 1 ianuarie 2008, față de nivelul din 31 decembrie 2007;
c) pentru funcțiile didactice prevăzute în anexele nr. 1.2, 2 și 3,
valoarea coeficientului de multiplicare 1,000 este următoarea:
— 1 ianuarie — 31 martie 2008, valoarea coeficientului de
multiplicare 1,000: 259,593 lei;
— 1 aprilie — 30 septembrie 2008, valoarea coeficientului
de multiplicare 1,000: 275,168 lei;
— 1 octombrie — 31 decembrie 2008, valoarea coeficientului
de multiplicare 1,000: 299,933 lei.
(2) Indemnizațiile pentru persoanele care ocupă funcții de
conducere specifice, precum și indemnizațiile pentru
îndeplinirea unor activități specifice învățământului sunt
prevăzute în anexele nr. 4 și 5.”
3. După articolul 1 se introduce un nou articol, articolul 11,
cu următorul cuprins:
ăArt. 11. — (1) În cursul anului 2009 salariile de bază ale
personalului didactic din învățământ, stabilite potrivit anexelor
nr. 1.1, 1.2, 2 și 3, se majorează după cum urmează:
a) pentru perioada 1 ianuarie — 28 februarie 2009,
coeficienții de multiplicare și valorile coeficientului de multiplicare
1,000 sunt prevăzuți pentru toate funcțiile didactice și didactice
auxiliare în anexele nr. 1.1a, 1.2a, 2a și 3a;

3

b) pentru perioada 1 martie — 31 august 2009 se va acorda
o treime din creșterea salariilor de bază obținute prin aplicarea
coeficienților de multiplicare și a valorilor coeficientului de
multiplicare 1,000 prevăzuți pentru toate funcțiile didactice și
didactice auxiliare în anexele nr. 1.1b, 1.2b, 2b și 3b;
c) pentru perioada 1 septembrie — 31 decembrie 2009,
coeficienții de multiplicare și valorile coeficientului de multiplicare
1,000 sunt prevăzuți pentru toate funcțiile didactice și didactice
auxiliare în anexele nr. 1.1b, 1.2b, 2b și 3b.
(2) Indemnizațiile pentru persoanele care ocupă funcții de
conducere specifice, precum și indemnizațiile pentru
îndeplinirea unor activități specifice învățământului pentru anul
2009 sunt cele prevăzute în anexele nr. 4 și 5”.
— Art. 2 din Ordonanța de urgență a Guvernului nr. 1/2009:
ăArt. 2. — La articolul 11 alineatul (1), literele a) și b) din
Ordonanța Guvernului nr. 15/2008 privind creșterile salariale ce
se vor acorda în anul 2008 și în anul 2009 personalului din
învățământ, publicată în Monitorul Oficial al României, Partea I,
nr. 82 din 30 ianuarie 2008, aprobată cu modificări prin Legea
nr. 221/2008, cu modificările și completările ulterioare, se
modifică și vor avea următorul cuprins:
«a) pentru perioada 1 ianuarie — 31 martie 2009, coeficienții
de multiplicare și valorile coeficientului de multiplicare 1,000 sunt
prevăzuți pentru toate funcțiile didactice și didactice auxiliare în
anexele nr. 1.1a, 1.2a, 2a și 3a;
b) pentru perioada 1 aprilie — 31 august 2009 se va acorda
o treime din creșterea salariilor de bază obținute prin aplicarea
coeficienților de multiplicare și a valorilor coeficientului de
multiplicare 1,000 prevăzuți pentru toate funcțiile didactice și
didactice auxiliare în anexele nr. 1.1b, 1.2b, 2b și 3b;»”;
— Art. 3: ăValorile coeficientului de multiplicare 1,000
prevăzute în anexele nr. 1.1a, 1.2a, 2a, 3a, 1.1b, 1.2b, 2b și 3b
la Ordonanța Guvernului nr. 15/2008, aprobată cu modificări prin
Legea nr. 221/2008, cu modificările și completările ulterioare, se
aplică corespunzător perioadelor stabilite la art. 2 din prezenta
ordonanță de urgență”.
Autorii excepției susțin că dispozițiile legale criticate încalcă
prevederile constituționale ale art. 1 alin. (3) privind caracterul de
stat de drept, ale art. 1 alin. (4) privind principiul separației și
echilibrului puterilor în stat, ale art. 41 alin. (2) privind dreptul
salariaților la măsuri de protecție socială, ale art. 47 privind
nivelul de trai, ale art. 61 alin. (1) privind rolul Parlamentului, ale
art. 102 alin. (1) și (2) privind rolul Guvernului, ale art. 115
alin. (4) și (6) privind condițiile de adoptare ale ordonanțelor de
urgență, precum și ale art. 141 privind Consiliul Economic și
Social.
Analizând excepția de neconstituționalitate ridicată, Curtea
constată următoarele:
I. Prevederile art. I pct. 2 și 3 ale Ordonanței de urgență a
Guvernului nr. 151/2008 au fost declarate neconstituționale prin
Decizia Curții Constituționale nr. 842 din 2 iunie 2009, publicată
în Monitorul Oficial al României, Partea I, nr. 464 din 6 iulie 2009.
În lipsa unei intervenții legislative a Guvernului sau
Parlamentului în termenul de 45 de zile cât timp reglementarea
legală în cauză a fost suspendată de drept, aceasta și-a încetat
efectele în temeiul art. 147 alin. (1) din Constituție. În aceste
condiții, în baza art. 29 alin. (1) și (3) din Legea nr. 47/1992,
excepția de neconstituționalitate ridicată urmează să fie
respinsă ca devenită inadmisibilă.
II. Prevederile art. 2 și art. 3 din Ordonanța de urgență a
Guvernului nr. 1/2009 au fost declarate neconstituționale prin
Decizia Curții Constituționale nr. 989 din 30 iunie 2009, publicată
în Monitorul Oficial al României, Partea I, nr. 531 din 31 iulie
2009. În lipsa unei intervenții legislative a Guvernului sau
Parlamentului în termenul de 45 de zile cât reglementarea legală
în cauză a fost suspendată de drept, aceasta și-a încetat
efectele în temeiul art. 147 alin. (1) din Constituție. În aceste
condiții, în baza art. 29 alin. (1) și (3) din Legea nr. 47/1992,
excepția de neconstituționalitate ridicată urmează să fie
respinsă ca devenită inadmisibilă.

4

MONITORUL OFICIAL AL ROMÂNIEI, PARTEA I, Nr. 883/17.XII.2009

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca devenită inadmisibilă excepția de neconstituționalitate a dispozițiilor art. I pct. 2 și 3 din Ordonanța de urgență
a Guvernului nr. 151/2008 pentru modificarea și completarea Ordonanței Guvernului nr. 15/2008 privind creșterile salariale ce se
vor acorda în anul 2008 personalului din învățământ și a celor ale art. 2 și art. 3 din Ordonanța de urgență a Guvernului nr. 1/2009
privind unele măsuri în domeniul salarizării personalului din sectorul bugetar, excepție ridicată de excepție ridicată de Sindicatul
Democratic al Pedagogilor zona Târgu Secuiesc, Sindicatul Liber din Învățământ din județul Sibiu și Sindicatul Liber din Învățământ
din județul Bacău în dosarele nr. 401/119/2009, nr. 402/119/2009, nr. 398/119/2009, nr. 235/85/2009, nr. 696/110/2009,
nr. 844/110/2009 și nr. 835/110/2009 ale Tribunalului Covasna — Secția civilă, Tribunalului Sibiu — Secția civilă și Tribunalului
Bacău — Secția civilă.
Definitivă și general obligatorie.
Pronunțată în ședința publică din data de 27 octombrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Benke Károly

CURTEA CONSTITUȚIONALĂ

D E C I Z I A Nr. 1.418
din 5 noiembrie 2009

referitoare la excepția de neconstituționalitate a prevederilor art. 4 alin. (1) teza întâi
din Legea contenciosului administrativ nr. 554/2004 și ale art. 9 din Ordonanța Guvernului
nr. 121/1998 privind răspunderea materială a militarilor
Tudorel Toader
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Carmen-Cătălina Gliga
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 4 alin. (1) teza întâi din Legea contenciosului
administrativ nr. 554/2004 și ale art. 9 din Ordonanța Guvernului
nr. 121/1998 privind răspunderea materială a militarilor, excepție
ridicată de Călin Viorel Iuga în Dosarul nr. 1.406/33/2008 al
Curții de Apel Cluj — Secția comercială, de contencios
administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public. Acesta pune
concluzii de respingere ca neîntemeiată a excepției de
neconstituționalitate a dispozițiilor art. 4 alin. (1) din Legea
contenciosului administrativ nr. 554/2004, precizând că actele
administrative unilaterale cu caracter normativ pot fi supuse
oricând controlului de legalitate, atât pe calea unei acțiuni
directe, potrivit art. 11 alin. (4) din legea menționată, cât și prin
intermediul unei excepții de nelegalitate, astfel cum rezultă din
interpretarea coroborată a textului de lege criticat și a
prevederilor art. 4 alin. (2) din aceeași lege. În ceea ce privește
excepția de neconstituționalitate a dispozițiilor art. 9 din
Ordonanța Guvernului nr. 121/1998, consideră că este

inadmisibilă, întrucât excedează competenței Curții
Constituționale aprecierile referitoare la stabilirea categoriilor de
persoane cărora acestea li se aplică.
C U R T E A,

având în vedere actele și lucrările dosarului, constată
următoarele:
Prin Încheierea din 3 martie 2009, pronunțată în Dosarul
nr. 1.406/33/2008, Curtea de Apel Cluj — Secția comercială,
de contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 4 alin. (1) teza întâi din Legea
contenciosului administrativ nr. 554/2004 și ale art. 9 din
Ordonanța Guvernului nr. 121/1998 privind răspunderea
materială a militarilor. Excepția de neconstituționalitate a fost
ridicată de Călin Viorel Iuga într-un litigiu de contencios
administrativ având ca obiect soluționarea excepției de
nelegalitate a unei decizii de imputare.
În motivarea excepției, autorul acesteia critică, în esență,
lipsa posibilității de a invoca nelegalitatea unui act administrativ
cu caracter normativ pe cale de excepție. Precizează că
hotărârile judecătorești definitive și irevocabile prin care s-a
anulat în tot sau în parte un astfel de act administrativ au putere
numai pentru viitor. De aceea, admiterea cererii sale de anulare
a prevederilor nelegale din cuprinsul actului administrativ cu
caracter normativ nu ar lipsi de efecte juridice și actul
administrativ cu caracter individual vătămător emis anterior
pronunțării hotărârii judecătorești. În același sens, arată că, deși
înainte de emiterea actului administrativ cu caracter individual
are la dispoziție calea directă împotriva actului administrativ cu
caracter normativ, un asemenea demers este lipsit de interes,

MONITORUL OFICIAL AL ROMÂNIEI, PARTEA I, Nr. 883/17.XII.2009
atât timp cât reclamantul nu a suferit o vătămare într-un drept
sau interes legitim, actul administrativ individual nefiind încă
emis. În plus, arată că există situații în care actul administrativ
cu caracter normativ nu este cunoscut până la data emiterii
actului administrativ individual, referindu-se la cele emise în
domeniul apărării naționale, ordinii publice și siguranței
naționale, ăcare sunt scutite de la obligația publicării lor în
Monitorul Oficial și care nu au fost aduse la cunoștința celor
cărora acestea li se adresează în niciun mod”.
În ceea ce privește dispozițiile art. 9 din Ordonanța
Guvernului nr. 121/1998, susține că, prin intrarea în vigoare a
prevederilor art. 1 alin. (1) din Legea nr. 360/2002 privind
Statutul polițistului, acestea au devenit neconstituționale în cazul
în care sunt interpretate în sensul că expresia ăsalariați civili”
include și categoria polițiștilor, ca funcționari publici cu statut
special. Precizează că extinderea domeniului de aplicare a
prevederilor Ordonanței Guvernului nr. 121/1998 și asupra
salariaților civili are în vedere salariații civili din instituțiile
militarizate, or, odată cu demilitarizarea instituției Poliției, polițiștii
nu mai pot intra sub incidența textului de lege criticat.
Curtea de Apel Cluj — Secția comercială, de contencios
administrativ și fiscal consideră că excepția de
neconstituționalitate a prevederilor art. 4 alin. (1) din Legea
contenciosului administrativ nr. 554/2004 este întemeiată. În
ceea ce privește dispozițiile art. 9 din Ordonanța Guvernului
nr. 121/1998, apreciază că sunt constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că dispozițiile de lege
criticate sunt în deplină concordanță cu prevederile
constituționale și din celelalte documente internaționale invocate
de autorul excepției.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, concluziile procurorului, raportul întocmit
de judecătorul-raportor, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 4 alin. (1) teza întâi din Legea contenciosului
administrativ nr. 554/2004, publicată în Monitorul Oficial al
României, Partea I, nr. 1.154 din 7 decembrie 2004. Ca urmare
a modificărilor survenite prin Legea nr. 262/2007, publicată în
Monitorul Oficial al României, Partea I, nr. 510 din 30 iulie 2007,
textul de lege criticat are următorul cuprins:
— Art. 4 alin. (1) teza întâi: ăLegalitatea unui act administrativ
unilateral cu caracter individual, indiferent de data emiterii
acestuia, poate fi cercetată oricând în cadrul unui proces, pe
cale de excepție, din oficiu sau la cererea părții interesate. (...)”
De asemenea, obiect al excepției îl reprezintă și prevederile
art. 9 din Ordonanța Guvernului nr. 121/1998 privind
răspunderea materială a militarilor, publicată în Monitorul Oficial
al României, Partea I, nr. 328 din 29 august 1998, care au
următoarea redactare:
— Art.9: ăPrevederile prezentei ordonanțe se aplică și
militarilor aflați în misiune în afara granițelor țării, precum și

5

salariaților civili din structura instituțiilor publice prevăzute la
art. 2.”
Instituțiile publice prevăzute la art. 2 din ordonanță sunt
Ministerul Apărării Naționale, Ministerul de Interne, Serviciul
Român de Informații, Serviciul de Protecție și Pază, Serviciul de
Informații Externe, Serviciul de Telecomunicații Speciale și
Ministerul Justiției.
În opinia autorului excepției, prevederile art. 4 alin. (1) din
Legea contenciosului administrativ nr. 554/2004 contravin
următoarelor texte din Legea fundamentală: art. 21 care
consacră dreptul de acces liber la justiție și dreptul la un proces
echitabil, art. 24 care garantează dreptul la apărare și art. 126
alin. (6) potrivit căruia controlul judecătoresc al actelor
administrative ale autorităților publice pe calea contenciosului
administrativ este garantat. De asemenea, invocă și prevederile
art. 6 paragraful 1 din Convenția pentru apărarea drepturilor
omului și a libertăților fundamentale referitoare la dreptul la un
proces echitabil.
Autorul excepției își raportează critica de neconstituționalitate
a dispozițiilor art. 9 din Ordonanța Guvernului nr. 121/1998 la
prevederile din Constituție cuprinse la art. 4 alin. (2) care instituie
criteriile nediscriminării și la art. 16 care statuează cu privire la
egalitatea cetățenilor în fața legii și a autorităților publice. În plus,
menționează, ca fundament al criticilor sale, și dispozițiile art. 26
din Pactul internațional privitor la drepturile civile și politice, ale
art. 1 paragraful 1 din Protocolul nr. 12 la Convenția pentru
apărarea drepturilor omului și a libertăților fundamentale, ale
art. 14 din aceeași Convenție și ale art. 2 pct. 2 din Pactul
internațional privitor la drepturile economice, sociale și culturale,
toate aceste prevederi având în vedere interzicerea
discriminării.
Examinând excepția de neconstituționalitate, Curtea
constată că, prin Decizia nr. 944 din 25 iunie 2009, publicată în
Monitorul Oficial al României, Partea I, nr. 646 din 1 octombrie
2009, s-a mai pronunțat cu privire la o critică asemănătoare,
constând în susținerea potrivit căreia, în cadrul unui proces
declanșat împotriva unui act administrativ unilateral cu caracter
individual, persoana care se consideră vătămată într-un drept
al său sau interes legitim nu are posibilitatea de a contesta, pe
calea excepției de nelegalitate, actul administrativ cu caracter
normativ în baza căruia a fost emis actul administrativ individual.
Cu acel prilej, Curtea a reținut că persoana interesată are la
îndemână calea unei acțiuni directe prin care poate să solicite
oricând examinarea legalității actului administrativ cu caracter
normativ, astfel că accesul liber la justiție nu este restricționat în
ceea ce privește contestarea legalității unor astfel de acte
administrative, fiind respectate toate garanțiile specifice unui
proces echitabil.
În jurisprudența sa, reprezentată de Decizia nr. 342 din
17 martie 2009, publicată în Monitorul Oficial al României,
Partea I, nr. 276 din 28 aprilie 2009, Curtea a mai statuat că
faptul că excepția de nelegalitate vizează, potrivit art. 4 alin. (1)
din Legea contenciosului administrativ nr. 554/2004, doar actele
administrative unilaterale cu caracter individual nu are
semnificația excluderii actelor administrative unilaterale cu
caracter normativ de la controlul de legalitate exercitat de
instanța de contencios administrativ, acest control realizându-se
pe calea acțiunii directe, separate, și nu a incidentului procedural
al ridicării excepției de nelegalitate. În acest sens, Curtea a
observat că dispozițiile art. 8 din Legea nr. 554/2004
reglementează obiectul acțiunii judiciare în materia
contenciosului administrativ, acesta fiind raportat la ăactul
administrativ unilateral” al unei autorități publice, fără nicio
distincție cu privire la caracterul individual ori normativ al
acestuia.
În cazul de față, Curtea constată, în plus, că succesiunea în
timp a demersurilor procesuale întreprinse de autorul excepției
în scopul apărării drepturilor și intereselor sale reprezintă o

6

MONITORUL OFICIAL AL ROMÂNIEI, PARTEA I, Nr. 883/17.XII.2009

opțiune a acestuia, prevederile legale criticate neîngrădindu-i în
niciun fel dreptul de acces liber la justiție. Alegerea, dintre
modalitățile concrete de exercitare a acestuia, consacrate de
normele în vigoare, a celor mai potrivite și eficace căi procesuale
ține exclusiv de voința persoanei interesate, care poate apela
inclusiv la asistența juridică de specialitate.
În motivarea criticii, autorul excepției de neconstituționalitate
invocă existența unor situații în care actul administrativ cu
caracter normativ nu este cunoscut până la data emiterii actului
administrativ individual, referindu-se la actele administrative cu
caracter normativ emise în domeniul apărării naționale, ordinii
publice și siguranței naționale, ăcare sunt scutite de la obligația
publicării lor în Monitorul Oficial și care nu au fost aduse la
cunoștința celor cărora acestea li se adresează în niciun mod”.
Curtea nu poate reține acest argument în sprijinul
neconstituționalității textului de lege criticat, întrucât ipotezele
prezentate constituie chestiuni de fapt, asupra cărora instanța

de contencios constituțional nu are competența de a se
pronunța. Lipsa publicității prin intermediul Monitorului Oficial a
acestui tip de acte administrative cu caracter normativ ar trebui
să fie compensată prin aducerea la cunoștința destinatarilor
reglementărilor cuprinse în acestea prin comunicare directă, la
nivelul structurilor din care aceștia fac parte. Dar, astfel cum a
arătat mai sus, Curtea Constituțională nu poate proceda la o
verificare a acestor aspecte, fiind legate de aplicarea în concret
a actelor administrative la care face trimitere autorul excepției
de neconstituționalitate.
În ceea ce privește dispozițiile art. 9 din Ordonanța
Guvernului nr. 121/1998, Curtea observă că autorul acesteia
deduce neconstituționalitatea lor din modul în care acestea pot
fi interpretate. Or, interpretarea, în scopul aplicării normelor
legale, reprezintă un atribut care aparține exclusiv instanțelor
judecătorești. De aceea, excepția de neconstituționalitate având
acest obiect urmează să fie respinsă ca inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

I. Respinge, ca neîntemeiată, excepția de neconstituționalitate a prevederilor art. 4 alin. (1) teza întâi din Legea
contenciosului administrativ nr. 554/2004, excepție ridicată de Călin Viorel Iuga în Dosarul nr. 1.406/33/2008 al Curții de Apel Cluj —
Secția comercială, de contencios administrativ și fiscal.
II. Respinge, ca inadmisibilă, excepția de neconstituționalitate a prevederilor art. 9 din Ordonanța Guvernului nr. 121/1998
privind răspunderea materială a militarilor, excepție ridicată de același autor în același dosar al aceleiași instanțe.
Definitivă și general obligatorie.
Pronunțată în ședința publică din data de 5 noiembrie 2009.
PREȘEDINTE,

prof. univ. dr. TUDOREL TOADER
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 1.422
din 5 noiembrie 2009

referitoare la excepția de neconstituționalitate a prevederilor art. 1 alin. (9) și ale art. 4 alin. (2)
din Legea contenciosului administrativ nr. 554/2004, precum și ale art. 26 alin. (1) și (3)
din Legea nr. 10/2001 privind regimul juridic al unor imobile preluate în mod abuziv în perioada
6 martie 1945 — 22 decembrie 1989
Tudorel Toader
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Carmen-Cătălina Gliga
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 1 alin. (9) și ale art. 4 alin. (2) din Legea
contenciosului administrativ nr. 554/2004, precum și ale art. 26
alin. (1) și (3) din Legea nr. 10/2001 privind regimul juridic al unor
imobile preluate în mod abuziv în perioada 6 martie 1945 —

22 decembrie 1989, excepție ridicată de Livia Alice Teodorescu
în Dosarul nr. 4.204/105/2008 al Tribunalului Prahova — Secția
comercială și de contencios administrativ II.
La apelul nominal răspunde, personal, autoarea excepției,
lipsind celelalte părți, față de care procedura de citare a fost
legal îndeplinită.
Cauza fiind în stare de judecată, președintele Curții acordă
cuvântul autoarei excepției, care solicită admiterea acesteia,
pentru argumentele pe care le dezvoltă și în notele scrise
depuse la dosarul cauzei.
Reprezentantul Ministerului Public pune concluzii de
respingere ca neîntemeiată a excepției de neconstituționalitate,
arătând că textele de lege criticate nu contravin prevederilor din
Legea fundamentală invocate de autoarea excepției.

MONITORUL OFICIAL AL ROMÂNIEI, PARTEA I, Nr. 883/17.XII.2009
C U R T E A,

având în vedere actele și lucrările dosarului, constată
următoarele:
Prin Încheierea din 10 martie 2009, pronunțată în Dosarul
nr. 4.204/105/2008, Tribunalul Prahova — Secția comercială
și de contencios administrativ II a sesizat Curtea
Constituțională cu excepția de neconstituționalitate a
prevederilor art. 1 alin. (9) și ale art. 4 alin. (2) din Legea
contenciosului administrativ nr. 554/2004, precum și ale
art. 26 alin. (1) și (3) din Legea nr. 10/2001 privind regimul
juridic al unor imobile preluate în mod abuziv în perioada
6 martie 1945 — 22 decembrie 1989. Excepția de
neconstituționalitate a fost ridicată de Livia Alice Teodorescu
într-un litigiu de contencios administrativ.
În motivarea excepției de neconstituționalitate se susține
că participarea procurorului la soluționarea litigiilor de
contencios administrativ ar trebui să fie întotdeauna obligatorie,
iar nu lăsată, astfel cum prevede art. 1 alin. (9) din Legea
contenciosului administrativ nr. 554/2004, la aprecierea
procurorului, care poate fi, uneori, subiectivă.
În ceea ce privește dispozițiile art. 4 alin. (2) din Legea
nr. 554/2004, autoarea excepției arată că, ăprin exces de putere,
natura actului administrativ-jurisdicțional, bazat pe principiile
contradictorialității, asigurării dreptului la apărare și
independenței activității administrativ-jurisdicționale, a fost
schimbată în act administrativ unilateral cu caracter individual”,
judecata fiind supusă procedurii de urgență prevăzută de art. 4
alin. (2), fără ca instanța să poată admite probe noi menite să
dovedească ilegalitatea actului administrativ individual.
În continuare, autoarea excepției susține că dispozițiile
art. 26 alin. (1) și (3) din Legea nr. 10/2001 sunt
neconstituționale, întrucât încalcă principiul separației puterilor
în stat. Aceasta, deoarece, ădin momentul în care justiția a fost
sesizată, competența organului administrativ a încetat, fiind
exclus ca organul administrației publice să se substituie
autorității judecătorești și să emită o dispoziție în timpul
procesului”. Arată că dispoziția trebuie să fie adoptată de
instanță prin hotărâre definitivă și irevocabilă, intervenția
organului administrativ nefiind permisă.
Tribunalul Prahova — Secția comercială și de
contencios administrativ II consideră că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că dispozițiile de lege
criticate sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, susținerile autoarei excepției, concluziile
procurorului, raportul întocmit de judecătorul-raportor, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 1 alin. (9) și ale art. 4 alin. (2) din Legea
contenciosului administrativ nr. 554/2004, publicată în Monitorul
Oficial al României, Partea I, nr. 1.154 din 7 decembrie 2004,

7

modificată și completată prin Legea nr. 262/2007, publicată în
Monitorul Oficial al României, Partea I, nr. 510 din 30 iulie 2007.
Textele de lege criticate au următorul cuprins:
— Art. 1 alin. (9): ăLa soluționarea cererilor în contencios
administrativ, reprezentantul Ministerului Public poate participa,
în orice fază a procesului, ori de câte ori apreciază că este
necesar pentru apărarea ordinii de drept, a drepturilor și
libertăților cetățenilor.”
— Art. 4 alin. (2): ăInstanța de contencios administrativ se
pronunță, după procedura de urgență, în ședință publică, cu
citarea părților și a emitentului. În cazul în care excepția de
nelegalitate vizează un act administrativ unilateral emis anterior
intrării în vigoare a prezentei legi, cauzele de nelegalitate
urmează a fi analizate prin raportare la dispozițiile legale în
vigoare la momentul emiterii actului administrativ.”
De asemenea, obiect al excepției îl constituie și prevederile
art. 26 alin. (1) și (3) din Legea nr. 10/2001 privind regimul juridic
al unor imobile preluate în mod abuziv în perioada 6 martie
1945 — 22 decembrie 1989, republicată în Monitorul Oficial al
României, Partea I, nr. 798 din 2 septembrie 2005, care au
următoarea redactare:
— Art. 26 alin. (1) și (3): ă(1) Dacă restituirea în natură nu
este posibilă, deținătorul imobilului sau, după caz, entitatea
învestită potrivit prezentei legi cu soluționarea notificării este
obligată ca, prin decizie sau, după caz, prin dispoziție motivată,
în termenul prevăzut la art. 25 alin. (1), să acorde persoanei
îndreptățite în compensare alte bunuri sau servicii ori să
propună acordarea de despăgubiri în condițiile legii speciale
privind regimul de stabilire și plată a despăgubirilor aferente
imobilelor preluate în mod abuziv, în situațiile în care măsura
compensării nu este posibilă sau aceasta nu este acceptată de
persoana îndreptățită. (...)
(3) Decizia sau, după caz, dispoziția motivată de respingere
a notificării sau a cererii de restituire în natură poate fi atacată
de persoana care se pretinde îndreptățită la secția civilă a
tribunalului în a cărui circumscripție se află sediul unității
deținătoare sau, după caz, al entității învestite cu soluționarea
notificării, în termen de 30 de zile de la comunicare.”
În opinia autoarei excepției de neconstituționalitate, textele
de lege criticate contravin următoarelor dispoziții din Legea
fundamentală: art. 1 alin. (4) și (5) care consacră principiul
separației și echilibrului puterilor în stat și obligativitatea
respectării Constituției, a supremației sale și a legilor, art. 16
alin. (1) care statuează egalitatea cetățenilor în fața legii și a
autorităților publice, art. 21 alin. (1), (2) și (3) privind dreptul de
acces liber la justiție și dreptul la un proces echitabil, art. 24 care
garantează dreptul la apărare și art. 131 alin. (1) referitor la rolul
Ministerului Public.
Examinând excepția de neconstituționalitate, Curtea observă
că s-a mai pronunțat asupra constituționalității prevederilor art. 1
alin. (9) din Legea contenciosului administrativ nr. 554/2004, sub
aspectul unor critici asemănătoare celor formulate și în prezenta
cauză, prin Decizia nr. 1.192 din 11 noiembrie 2008, publicată în
Monitorul Oficial al României, Partea I, nr. 823 din 8 decembrie
2008, reținând, cu acel prilej, că textul criticat reflectă, în planul
legii organice, conținutul normativ al art. 131 alin. (1) din
Constituție, care consacră rolul Ministerului Public de
reprezentant al intereselor generale ale societății și de apărător
al ordinii de drept, precum și al drepturilor și libertăților
cetățenilor.
Curtea
constată
că,
în
motivarea
pretinsei
neconstituționalități a dispozițiilor art. 4 alin. (2) din Legea
contenciosului administrativ nr. 554/2004, autoarea excepției nu
învederează reale vicii de neconstituționalitate, ci își exprimă
nemulțumirea cu privire la calea procedurală urmată pentru
contestarea legalității unei dispoziții a Primăriei municipiului
Ploiești, precum și cu privire la calificarea acestui tip de act. Or,

8

MONITORUL OFICIAL AL ROMÂNIEI, PARTEA I, Nr. 883/17.XII.2009

acestea sunt aspecte care excedează competenței Curții
Constituționale, soluționarea acestora fiind atributul exclusiv al
instanței învestite cu judecarea litigiului de contencios
administrativ în cadrul căruia a fost ridicată excepția de
neconstituționalitate.
În ceea ce privește prevederile art. 26 alin. (1) din Legea
nr. 10/2001, Curtea observă că nu poate reține critica prin
raportare la dispozițiile art. 1 alin. (4) din Constituție, care
consacră principiul separației și echilibrului puterilor în stat.
Prevederile de lege contestate au în vedere etapa administrativă
a soluționării cererii de restituire a imobilelor ce fac obiectul Legii

nr. 10/2001, etapă anterioară celei judecătorești, astfel că nu se
pune problema existenței unei suprapuneri a funcțiilor autorității
judecătorești cu ale celei executive, reprezentate de primăria
emitentă a dispoziției de respingere a cererii formulate de
autoarea excepției de restituire în natură și acordare de măsuri
reparatorii prin echivalent constând în despăgubiri pentru un
anumit imobil.
Curtea observă că autoarea excepției nu formulează nicio
critică referitoare la dispozițiile art. 26 alin. (3) din Legea
nr. 10/2001, astfel că excepția nu întrunește cerința motivării
impusă de art. 10 alin. (2) din Legea nr. 47/1992.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

I. Respinge, ca neîntemeiată, excepția de neconstituționalitate a prevederilor art. 1 alin. (9) din Legea contenciosului
administrativ nr. 554/2004 și ale art. 26 alin. (1) din Legea nr. 10/2001 privind regimul juridic al unor imobile preluate în mod abuziv
în perioada 6 martie 1945—22 decembrie 1989, excepție ridicată de Livia Alice Teodorescu în Dosarul nr. 4.204/105/2008 al
Tribunalului Prahova — Secția comercială și de contencios administrativ II.
II. Respinge, ca inadmisibilă, excepția de neconstituționalitate a prevederilor art. 4 alin. (2) din Legea contenciosului
administrativ nr. 554/2004 și ale art. 26 alin. (3) din Legea nr. 10/2001 privind regimul juridic al unor imobile preluate în mod abuziv
în perioada 6 martie 1945—22 decembrie 1989, excepție ridicată de același autor, în același dosar al aceleiași instanțe.
Definitivă și general obligatorie.
Pronunțată în ședința publică din data de 5 noiembrie 2009.
PREȘEDINTE,

prof. univ. dr. TUDOREL TOADER
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 1.428
din 5 noiembrie 2009

referitoare la excepția de neconstituționalitate a prevederilor art. 7 alin. 1 din Legea nr. 85/1992
privind vânzarea de locuințe și spații cu altă destinație construite din fondurile statului
și din fondurile unităților economice sau bugetare de stat
Tudorel Toader
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Carmen-Cătălina Gliga
Maria Bratu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 7 alin. 1 din Legea nr. 85/1992 privind
vânzarea de locuințe și spații cu altă destinație construite din
fondurile statului și din fondurile unităților economice sau
bugetare de stat, excepție ridicată de Societatea Comercială
ăDaewoo Mangalia Heavy Industries” — S.A. în Dosarul
nr. 1.520/254/2008 al Judecătoriei Mangalia.
La apelul nominal lipsesc părțile, față de care procedura de
citare a fost legal îndeplinită.

Președintele dispune a se face apelul și în Dosarul
nr. 3.508D/2009, care are același obiect al excepției de
neconstituționalitate.
La apelul nominal lipsesc părțile, față de care procedura de
citare a fost legal îndeplinită.
Curtea, din oficiu, pune în discuție conexarea acestor dosare,
având în vedere identitatea de obiect a excepțiilor.
Reprezentantul Ministerului Public este de acord ca aceste
dosare să fie conexate.
Curtea, în temeiul art. 53 alin. (5) din Legea nr. 47/1992
privind organizarea și funcționarea Curții Constituționale,
dispune conexarea Dosarului nr. 3.508D/2009 la Dosarul
nr. 2.389D/2009, care este primul înregistrat.
Magistratul-asistent referă cu privire la cererea formulată de
autorul excepției, prin care renunță la excepția de
neconstituționalitate ridicată în aceste dosare.
Cauza se află în stare de judecată.
Reprezentantul Ministerului Public pune concluzii de
respingere ca neîntemeiată a excepției de neconstituționalitate,
sens în care invocă jurisprudența în materie a Curții.

MONITORUL OFICIAL AL ROMÂNIEI, PARTEA I, Nr. 883/17.XII.2009
C U R T E A,

având în vedere actele și lucrările dosarelor, constată
următoarele:
Prin încheierile din 22 ianuarie 2009, pronunțate în dosarele
nr. 1.520/254/2008 și nr. 1.503/254/2008, Judecătoria
Mangalia a sesizat Curtea Constituțională cu excepția de
neconstituționalitate a prevederilor art. 7 alin. 1 din Legea
nr. 85/1992 privind vânzarea de locuințe și spații cu altă
destinație construite din fondurile statului și din fondurile
unităților economice sau bugetare de stat.
Excepția a fost ridicată de Societatea Comercială ăDaewoo
Mangalia Heavy Industries” — S.A.
În motivarea excepției de neconstituționalitate autorul
acesteia susține că prevederile de lege criticate contravin
art. 44, 53 și 136 din Constituție, precum și art. 1 din primul
Protocol adițional la Convenția pentru apărarea drepturilor
omului și a libertăților fundamentale, în măsura în care se
interpretează că obligația de a vinde locuințele închiriate —
construite din fondurile statului și din fondurile unităților
economice — se transmite nelimitat în timp, indiferent de faptul
că bunul a trecut în patrimoniul unui proprietar prin acte juridice
de înstrăinare, aport la capitalul social, cesiune etc.
Judecătoria Mangalia consideră că prevederile de lege
criticate contravin dispozițiilor art. 44 și 136 din Constituție.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Avocatul Poporului consideră că prevederile legale criticate
sunt constituționale, invocând jurisprudența în materie a Curții
Constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctele de vedere ale
Avocatului Poporului, rapoartele întocmite de judecătorulraportor, concluziile procurorului, prevederile de lege criticate,
raportate la dispozițiile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Cu privire la cererea autorului excepției de
neconstituționalitate de renunțare la judecarea acesteia, Curtea
reține că, potrivit art. 55 din Legea nr. 47/1992 privind
organizarea și funcționarea Curții Constituționale, ăCurtea
Constituțională, legal sesizată, procedează la examinarea

9

constituționalității, nefiind aplicabile dispozițiile Codului de
procedură civilă referitoare la suspendarea, întreruperea sau
stingerea procesului [...]”.
Față de cele de mai sus, renunțarea autorului excepției de
neconstituționalitate la soluționarea acesteia nu împiedică
realizarea în continuare a controlului de constituționalitate.
Obiectul excepției îl reprezintă prevederile art. 7 alin. 1 din
Legea nr. 85/1992 privind vânzarea de locuințe și spații cu altă
destinație construite din fondurile statului și din fondurile
unităților economice sau bugetare de stat, republicată în
Monitorul Oficial al României, Partea I, nr. 264 din 15 iulie 1998,
potrivit cărora: ăLocuințele construite din fondurile unităților
economice sau bugetare de stat, până la data intrării în vigoare
a prezentei legi, altele decât locuințele de intervenție, vor fi
vândute titularilor contractelor de închiriere, la cererea acestora,
cu plata integrală sau în rate a prețului, în condițiile Decretuluilege nr. 61/1990 și ale prezentei legi.”
În opinia autorului excepției, prevederile legale criticate
contravin dispozițiilor constituționale cuprinse în art. 44 privind
dreptul de proprietate, art. 53 privind restrângerea exercițiului
unor drepturi sau al unor libertăți și art. 136 referitor la
proprietate. De asemenea, sunt invocate prevederile art. 1
paragraful 1 din primul Protocol adițional la Convenția pentru
apărarea drepturilor omului și a libertăților fundamentale.
Examinând excepția, Curtea reține următoarele:
Prin numeroase decizii, ca, de exemplu, Decizia nr. 113 din
19 februarie 2008, publicată în Monitorul Oficial al României,
Partea I, nr. 185 din 11 martie 2008, Decizia nr. 814 din 3 iulie
2008, publicată în Monitorul Oficial al României, Partea I, nr. 574
din 30 iulie 2008, și Decizia nr. 997 din 30 iunie 2009, publicată
în Monitorul Oficial al României, Partea I, nr. 575 din 18 august
2009, Curtea a statuat, în esență, că art. 7 din Legea nr. 85/1992
consacră o normă de justiție socială, întrucât dă posibilitatea
chiriașilor să cumpere locuințele la construirea cărora au
contribuit direct sau indirect în vechiul sistem statal-juridic.
În cazul privatizării unităților din ale căror fonduri a fost
construită locuința ce a făcut obiectul vânzării, obligația de
vânzare către chiriași, prevăzută de dispozițiile Legii nr. 85/1992,
este — astfel cum a statuat Curtea Constituțională — o obligație
in rem, instituită în considerarea obiectului (locuința construită
din fondurile unității economice sau bugetare), iar nu o obligație
in personam, reglementată în considerarea subiectului,
societatea comercială ce a luat naștere pe calea privatizării.
În ceea ce privește pretinsa încălcare a dispozițiilor art. 53
din Constituție, Curtea a reținut că acestea sunt aplicabile numai
în ipoteza în care există o restrângere a exercitării drepturilor și
libertăților fundamentale, restrângere care, însă, nu a fost
constatată de Curte.
Considerentele și soluția deciziilor menționate își mențin
valabilitatea și în prezenta cauză, întrucât nu au intervenit
elemente noi, de natură să determine schimbarea acestei
jurisprudențe.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 7 alin. 1 din Legea nr. 85/1992 privind vânzarea de locuințe
și spații cu altă destinație construite din fondurile statului și din fondurile unităților economice sau bugetare de stat, excepție ridicată
de Societatea Comercială ăDaewoo Mangalia Heavy Industries” — S.A. în dosarele nr. 1.520/254/2008 și nr. 1.503/254/2008 ale
Judecătoriei Mangalia.
Definitivă și general obligatorie.
Pronunțată în ședința publică din data de 5 noiembrie 2009.
PREȘEDINTE,

prof. univ. dr. TUDOREL TOADER
Magistrat-asistent,
Maria Bratu

10

MONITORUL OFICIAL AL ROMÂNIEI, PARTEA I, Nr. 883/17.XII.2009
CURTEA CONSTITUȚIONALĂ

D E C I Z I A Nr. 1.516
din 17 noiembrie 2009

referitoare la excepția de neconstituționalitate a dispozițiilor art. 136 alin. (6)
din Ordonanța Guvernului nr. 92/2003 privind Codul de procedură fiscală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Benke Károly

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 136 alin. (6) din Ordonanța Guvernului
nr. 92/2003 privind Codul de procedură fiscală, excepție ridicată
de Bara Vidor în Dosarul nr. 2.983/96/2008 al Tribunalului
Harghita — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Reprezentantul Ministerului Public pune concluzii de
respingere ca neîntemeiată a excepției ridicate, invocând, în
acest sens, jurisprudența Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 5 mai 2009, pronunțată în Dosarul
nr. 2.983/96/2008, Tribunalul Harghita — Secția civilă a
sesizat Curtea Constituțională cu excepția de
neconstituționalitate a dispozițiilor art. 136 alin. (6) din
Ordonanța Guvernului nr. 92/2003 privind Codul de
procedură fiscală, excepție ridicată de Bara Vidor într-o cauză
având ca obiect o acțiune în anularea unui act administrativ
fiscal.
În motivarea excepției de neconstituționalitate autorul
acesteia susține, în esență, că textul criticat este contrar art. 16
alin. (1) din Constituție, deoarece instituie o derogare de la
dispozițiile art. 142 din Legea nr. 85/2006, instituindu-se astfel
un regim discriminatoriu între diferite categorii de debitori —
datorită procedurilor diferite de executare silită de drept comun,
respectiv de drept fiscal —, precum și un regim diferit creditorilor
aceluiași debitor. Astfel, procedura de executare silită a creanței
fiscale, fiind preluată de Agenția Națională de Administrare
Fiscală, este mai rapidă decât procedura de drept comun, astfel
încât se creează privilegii pentru creditorii de creanțe fiscale.
Tribunalul Harghita — Secția civilă apreciază că excepția
de neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.

Avocatul Poporului apreciază că prevederile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 136 alin. (6) din Ordonanța Guvernului
nr. 92/2003 privind Codul de procedură fiscală, republicată în
Monitorul Oficial al României, Partea I, nr. 513 din 31 iulie 2007,
cu modificările și completările ulterioare, care au următorul
cuprins: ă(6) În cazul în care, potrivit legii, s-a dispus atragerea
răspunderii membrilor organelor de conducere, în conformitate
cu dispozițiile cap. IV din Legea nr. 85/2006 privind procedura
insolvenței, și pentru creanțe fiscale, prin derogare de la
prevederile art. 142 din Legea nr. 85/2006, executarea silită se
efectuează de organul de executare în condițiile prezentului
cod.”
Dispozițiile constituționale invocate în susținerea excepției
sunt cele ale art. 16 privind egalitatea în drepturi.
Examinând excepția de neconstituționalitate, Curtea
constată că s-a mai pronunțat asupra constituționalității
dispozițiilor legale criticate, prin raportare la dispozițiile art. 16
din Legea fundamentală, de exemplu, prin Decizia nr. 942 din
23 septembrie 2008, publicată în Monitorul Oficial al României,
Partea I, nr. 716 din 22 octombrie 2008. În considerentele acelei
decizii, Curtea a statuat că legiuitorul poate reglementa regimuri
derogatorii de la dreptul comun prin stabilirea unor norme de
procedură speciale, determinate de anumite situații speciale. În
cazul de față, situația specială este dată de faptul că obiectul
executării silite îl constituie încasarea creanțelor fiscale ce
constituie surse ale bugetului de stat, interesul general ocrotit
impunând adoptarea unor reguli care să asigure protejarea
eficientă a creanțelor statului și recuperarea lor cu prioritate. Nu
se aduce astfel atingere principiului egalității, cu privire la care
Curtea Constituțională a statuat în mod constant în jurisprudența
sa că nu este sinonim cu uniformitatea, astfel încât, dacă la
situații juridice egale se impune un tratament juridic egal, la
situații diferite tratamentul aplicabil nu poate fi decât diferit.
Întrucât nu au intervenit elemente noi care să justifice
schimbarea jurisprudenței, considerentele și soluția deciziei
menționate își păstrează valabilitatea și în cauza de față.

MONITORUL OFICIAL AL ROMÂNIEI, PARTEA I, Nr. 883/17.XII.2009

11

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 136 alin. (6) din Ordonanța Guvernului
nr. 92/2003 privind Codul de procedură fiscală, excepție ridicată de Bara Vidor în Dosarul nr. 2.983/96/2008 al Tribunalului
Harghita — Secția civilă.
Definitivă și general obligatorie.
Pronunțată în ședința publică din data de 17 noiembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Benke Károly

CURTEA CONSTITUȚIONALĂ

D E C I Z I A Nr. 1.554
din 17 noiembrie 2009

referitoare la excepția de neconstituționalitate a dispozițiilor art. 49 alin. 1
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Carmen-Cătălina Gliga
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 49 alin. 1 din Codul de procedură civilă,
excepție ridicată de Gheorghe Tiber în Dosarul
nr. 2.481/233/2009 al Judecătoriei Galați.
La apelul nominal se constată lipsa părților, față de care
procedura de citare este legal îndeplinită.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 8 mai 2009, pronunțată în Dosarul
nr. 2.481/233/2009, Judecătoria Galați a sesizat Curtea
Constituțională cu excepția de neconstituționalitate a
dispozițiilor art. 49 alin. 1 din Codul de procedură civilă,
excepție ridicată de Gheorghe Tiber într-o cauză având ca
obiect soluționarea cererii de modificare a actelor constitutive
ale Sindicatului Solidaritatea al Metalurgiștilor din Societatea
Comercială ăArcelormittal” — S.A. din Galați.

În motivarea excepției de neconstituționalitate autorul
acesteia susține, în esență, că prevederile criticate din Codul de
procedură civilă sunt neconstituționale, deoarece lasă loc la
interpretări abuzive ale sintagmei ăorice persoană interesată” și,
de lege ferenda, textul ar trebui să se aplice numai în cazul
procedurilor contencioase, iar nu și celor necontencioase, cum
este cazul în speță — dosarul având ca obiect cererea prin care
sindicatul a solicitat instanței de judecată să pronunțe o hotărâre
prin care să se ia act de modificările intervenite în statutul
organizației.
Judecătoria Galați și-a exprimat opinia în sensul că
dispozițiile de lege criticate sunt constituționale.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat Curții
Constituționale punctele lor de vedere asupra excepției de
neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și
dispozițiile Legii nr. 47/1992, reține următoarele:
Curtea Constituțională este legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.

12

MONITORUL OFICIAL AL ROMÂNIEI, PARTEA I, Nr. 883/17.XII.2009

Obiectul excepției de neconstituționalitate îl constituie
dispozițiile art. 49 alin. 1 din Codul de procedură civilă, având
următorul cuprins: ăOricine are interes poate interveni într-o
pricină ce se urmează între alte persoane.”
Autorul excepției de neconstituționalitate consideră că
dispozițiile criticate contravin prevederilor constituționale
cuprinse în art. 9 privind sindicatele, patronatele și asociațiile
sindicale și în art. 57 privind exercitarea drepturilor și a
libertăților constituționale cu bună-credință.
Examinând excepția de neconstituționalitate, Curtea reține
că, potrivit art. 126 alin. (2) din Constituție, stabilirea procedurii
de judecată constituie atributul exclusiv al legiuitorului, acesta
fiind ținut, desigur, ca în procesul de legiferare să se circumscrie
cadrului constituțional. Or, Curtea constată că reglementările

deduse controlului de constituționalitate satisfac exigențele
impuse de normele constituționale.
Referitor la invocarea prevederilor art. 9 din Constituție,
Curtea reține că dispozițiile criticate reglementează instituția
intervenției în procesul civil, dând expresie principiului
constituțional al accesului liber la justiție, fără să aibă legătură cu
prevederile constituționale menționate, potrivit cărora
sindicatele, patronatele și asociațiile sindicale se constituie și își
desfășoară activitatea potrivit statutelor lor, în condițiile legii.
În ceea ce privește celelalte susțineri ale autorului excepției
de neconstituționalitate, Curtea constată că acestea reprezintă
aspecte ce țin de aplicarea legii, fiind de competența instanței de
judecată, iar nu probleme de constituționalitate a normelor de
lege criticate. De asemenea, Curtea reține că propunerile de
lege ferenda nu constituie aspecte de constituționalitate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 49 alin. 1 din Codul de procedură civilă, excepție ridicată de
Gheorghe Tiber în Dosarul nr. 2.481/233/2009 al Judecătoriei Galați.
Definitivă și general obligatorie.
Pronunțată în ședința publică din data de 17 noiembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 1.589
din 26 noiembrie 2009

referitoare la excepția de neconstituționalitate a dispozițiilor art. 6 alin. 1 și 4, art. 70 alin. 2,
art. 171 alin. 1 și art. 224 alin. 1 și 3 din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Marinela Mincă
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 6 alin. 1 și 4, art. 70 alin. 2, art. 171 alin. 1 și
art. 224 alin. 1 și 3 din Codul de procedură penală, excepție
ridicată de Maria Popoviciu, Florian Țepelea, Stelian Mihuș și
Sevastian Popica în Dosarul nr. 12.270/55/2008 al Judecătoriei
Arad — Secția penală.

La apelul nominal lipsesc părțile. Magistratul-asistent referă
asupra faptului că partea Bela Tamaș a fost citată la 3 adrese în
România și la o adresă din Ungaria. Cât privește procedura cu
străinătatea se arată că scrisorile recomandate s-au restituit
Curții, deoarece partea deși avizată nu s-a prezentat pentru a-și
ridica corespondența, iar procedura de citare la adresele din
România a fost legal îndeplinită.
Partea Agenția Națională de Administrare Fiscală a depus la
dosar concluzii scrise.
Reprezentantul Ministerului Public consideră că procedura
de citare a fost legal îndeplinită pentru toate părțile.
Curtea constată că procedura de citare cu străinătatea este
legal îndeplinită, motiv pentru care, cauza fiind în stare de
judecată, președintele acordă cuvântul reprezentantului
Ministerului Public.
Reprezentantul Ministerului Public pune concluzii de
respingere a excepției de neconstituționalitate ca nefondată.

MONITORUL OFICIAL AL ROMÂNIEI, PARTEA I, Nr. 883/17.XII.2009
C U R T E A,

având în vedere actele și lucrările dosarului, constată
următoarele:
Prin Încheierea din 27 martie 2009, pronunțată în Dosarul
nr. 12.270/55/2008, Judecătoria Arad — Secția penală a
sesizat Curtea Constituțională cu excepția de
neconstituționalitate a prevederilor art. 6 alin. 1 și 4, art. 70
alin. 2, art. 171 alin. 1 și art. 224 alin. 1 și 3 din Codul de
procedură penală, excepție ridicată de Maria Popoviciu, Florian
Țepelea, Stelian Mihuș și Sevastian Popica în dosarul de mai
sus.
În motivarea excepției de neconstituționalitate, autorii
acesteia susțin că prevederile legale menționate încalcă
dispozițiile constituționale ale art. 24, 53, precum și art. 6
paragraful 1 și paragraful 3 lit. c) și d) din Convenția pentru
apărarea drepturilor omului și a libertăților fundamentale,
deoarece în faza actelor premergătoare făptuitorul personal, ori
prin apărătorul său, nu are dreptul de a asista la niciun act ce
precede începerea urmăririi penale. Iată de ce actele efectuate
fără o minimă garantare a dreptului la apărare nu ar trebui să
poată fi valorificate cu titlu de probă.
Judecătoria Arad — Secția penală opinează că excepția
de neconstituționalitate este nefondată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că excepția de
neconstituționalitate este neîntemeiată, sens în care face
trimitere la jurisprudența în materie.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.

13

Obiectul excepției de neconstituționalitate îl constituie
dispozițiile art. 6 alin. 1 și 4 cu denumirea marginală Garantarea
dreptului de apărare, art. 70 alin. 2 cu denumirea marginală
Întrebări și lămuriri prealabile (referitoare la ascultarea
învinuitului sau inculpatului), art. 171 alin. 1 cu denumirea
marginală Asistența învinuitului sau inculpatului și art. 224 alin. 1
și 3 cu denumirea marginală Acte premergătoare, toate din
Codul de procedură penală, care au următorul conținut:
— Art. 6 alin. 1 și 4: ăDreptul de apărare este garantat
învinuitului, inculpatului și celorlalte părți în tot cursul procesului
penal.[...]
Orice parte are dreptul sa fie asistată de apărător în tot cursul
procesului penal.”;
— Art. 70 alin. 2: ăÎnvinuitului sau inculpatului i se aduc apoi
la cunoștință fapta care formează obiectul cauzei, încadrarea
juridică a acesteia, dreptul de a avea un apărător, precum și
dreptul de a nu face nicio declarație, atrăgându-i-se totodată
atenția că ceea ce declară poate fi folosit și împotriva sa. Dacă
învinuitul sau inculpatul dă o declarație, i se pune în vedere să
declare tot ce știe cu privire la fapta și la învinuirea ce i se aduce
în legătura cu aceasta.”;
— Art. 171 alin. 1: ăÎnvinuitul sau inculpatul are dreptul să fie
asistat de apărător în tot cursul urmăririi penale și al judecății, iar
organele judiciare sunt obligate să-i aducă la cunoștință acest
drept.”;
— Art. 224 alin. 1 și 3: ăÎn vederea începerii urmăririi penale,
organul de urmărire penală poate efectua acte
premergătoare.[...]
Procesul-verbal prin care se constată efectuarea unor acte
premergătoare poate constitui mijloc de probă.”
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său prin raportare la critici similare. Astfel, cu prilejul
pronunțării Deciziei nr. 647 din 28 aprilie 2009, publicată în
Monitorul Oficial al României, Partea I, nr. 391 din 10 iunie 2009,
Curtea Constituțională a respins ca neîntemeiată excepția de
neconstituționalitate a dispozițiilor art. 6 alin. 1 și 4, art. 70 alin. 2,
art. 171 alin. 1 și art. 224 alin. 1 și 3 din Codul de procedură
penală.
Deoarece până în prezent nu au intervenit elemente noi de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în cauza de față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 6 alin. 1 și 4, art. 70 alin. 2, art. 171 alin. 1 și art. 224 alin. 1
și 3 din Codul de procedură penală, excepție ridicată de Maria Popoviciu, Florian Țepelea, Stelian Mihuș și Sevastian Popica în
Dosarul nr. 12.270/55/2008 al Judecătoriei Arad — Secția penală.
Definitivă și general obligatorie.
Pronunțată în ședința publică din data de 26 noiembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

14

MONITORUL OFICIAL AL ROMÂNIEI, PARTEA I, Nr. 883/17.XII.2009
CURTEA CONSTITUȚIONALĂ

D E C I Z I A Nr. 1.595
din 26 noiembrie 2009

referitoare la excepția de neconstituționalitate a dispozițiilor art. 2 alin. 2
din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Marinela Mincă
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 2 alin. 2 din Codul de procedură penală,
excepție ridicată de Viorel Valentin Nandroni în Dosarul
nr. 2.201.1/325/2007 al Curții de Apel Timișoara — Secția
penală.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public.
Reprezentantul Ministerului Public pune concluzii de
respingere a excepției de neconstituționalitate ca nefondată.
C U R T E A,

având în vedere actele și lucrările dosarului, constată
următoarele:
Prin Încheierea din 13 aprilie 2009, pronunțată în Dosarul
nr. 2.201.1/325/2007, Curtea de Apel Timișoara — Secția
penală a sesizat Curtea Constituțională cu excepția de
neconstituționalitate a prevederilor art. 2 alin. 2 din Codul
de procedură penală, excepție ridicată de Viorel Valentin
Nandroni în dosarul de mai sus.
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 16 alin. (1), art. 124 alin. (1),
art. 20 alin. (2), precum și art. 6 paragraful 1 și paragraful 3
lit. b) și d) din Convenția pentru apărarea drepturilor omului și a
libertăților fundamentale, deoarece principiul oficialității
procesului penal încalcă voința proprietarului posibil lezat prin
săvârșirea unei infracțiuni contra patrimoniului și îndreptățește
statul să sancționeze și persoana împotriva căreia nu există
plângerea penală a persoanei vătămate sau care înțelege să nu
participe în procesul penal.
Curtea de Apel Timișoara — Secția penală opinează că
excepția de neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.

Avocatul Poporului consideră că excepția de
neconstituționalitate este neîntemeiată, sens în care face
trimitere la jurisprudența în materie.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2 alin. 2 din Codul de procedură penală, cu
denumirea marginală Legalitatea și oficialitatea procesului
penal, care au următorul conținut: ăActele necesare desfășurării
procesului penal se îndeplinesc din oficiu, afară de cazul când
prin lege se dispune altfel.”
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său prin raportare la critici similare. Astfel, cu prilejul
pronunțării Deciziei nr. 381 din 25 martie 2008, publicată în
Monitorul Oficial al României, Partea I, nr. 338 din 1 mai 2008,
Curtea Constituțională a respins ca neîntemeiată excepția de
neconstituționalitate a dispozițiilor art. 2 alin. 2 din Codul de
procedură penală, reținând în esență că ălegiuitorul român a
optat, cu anumite excepții, pentru regula generală de urmărire,
judecare și sancționare din oficiu a infracțiunilor, ca fapte
antisociale. Astfel, s-a prevăzut ca în anumite cazuri, datorită
caracterului și conținutului concret al faptelor, statutului special
al autorului faptei ori al persoanei vătămate sau relațiilor
speciale dintre făptuitor și persoana lezată, punerea în mișcare
a acțiunii penale să fie condiționată de existența plângerii
prealabile a persoanei vătămate. Generalizarea acestei
condiționări ar împiedica însă, în mod evident, protecția eficientă
a societății, a intereselor generale față de faptele care prezintă
pericol social, prevăzute de legea penală.
Legea penală și cea procesual penală consacră principiul
oficialității, apreciind că valori sociale importante pot fi mai
eficient ocrotite prin intervenția directă a statului și prin
îndeplinirea din oficiu a actelor necesare desfășurării procesului
penal”.
Deoarece până în prezent nu au intervenit elemente noi de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în cauza de față.

MONITORUL OFICIAL AL ROMÂNIEI, PARTEA I, Nr. 883/17.XII.2009

15

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 2 alin. 2 din Codul de procedură penală, excepție ridicată de
Viorel Valentin Nandroni în Dosarul nr. 2.201.1/325/2007 al Curții de Apel Timișoara — Secția penală.
Definitivă și general obligatorie.
Pronunțată în ședința publică din data de 26 noiembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 1.599
din 26 noiembrie 2009

referitoare la excepția de neconstituționalitate a dispozițiilor art. 215 alin. 1—4 din Codul penal
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Marinela Mincă
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 215 alin. 1—4 din Codul penal, excepție
ridicată de Vasile Anghel în Dosarul nr. 3.904/207/2008 al
Judecătoriei Caracal.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public.
Reprezentantul Ministerului Public pune concluzii de
respingere a excepției de neconstituționalitate ca nefondată.
C U R T E A,

având în vedere actele și lucrările dosarului, constată
următoarele:
Prin Încheierea din 11 mai 2009, pronunțată în Dosarul
nr. 3.904/207/2008, Judecătoria Caracal a sesizat Curtea
Constituțională cu excepția de neconstituționalitate a
prevederilor art. 215 alin. 1—4 din Codul penal, excepție
ridicată de Vasile Anghel în dosarul de mai sus.
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 15 alin (1), art. 21 alin. (3) și
art. 53 alin. (2), deoarece prin caracterul ambiguu, de mare
generalitate al reglementării, prin utilizarea unor termeni sau
expresii cu semnificație și conotații deosebit de cuprinzătoare
în ordinea etnică și juridică este afectată libera inițiativă,

creându-se posibilitatea ăca orice neadevăr proferat în cursul
unei negocieri contractuale să poată fi incriminat ca infracțiune.”
Judecătoria Caracal opinează că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că excepția de
neconstituționalitate este neîntemeiată, sens în care face
trimitere la jurisprudența în materie.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 215 alin. 1—4 din Codul penal — Înșelăciunea,
care au următorul conținut:
ăInducerea în eroare a unei persoane, prin prezentarea ca
adevărată a unei fapte mincinoase sau ca mincinoasă a unei
fapte adevărate, în scopul de a obține pentru sine sau pentru
altul un folos material injust și dacă s-a pricinuit o pagubă, se
pedepsește cu închisoare de la 6 luni la 12 ani.
Înșelăciunea săvârșită prin folosire de nume sau calități
mincinoase ori de alte mijloace frauduloase se pedepsește cu
închisoare de la 3 la 15 ani. Dacă mijlocul fraudulos constituie

16

MONITORUL OFICIAL AL ROMÂNIEI, PARTEA I, Nr. 883/17.XII.2009

prin el însuși o infracțiune, se aplică regulile privind concursul de
infracțiuni.
Inducerea sau menținerea în eroare a unei persoane cu
prilejul încheierii sau executării unui contract, săvârșită în așa
fel încât, fără aceasta eroare, cel înșelat nu ar fi încheiat sau
executat contractul în condițiile stipulate, se sancționează cu
pedeapsa prevăzută în alineatele precedente, după distincțiile
acolo arătate.
Emiterea unui cec asupra unei instituții de credit sau unei
persoane, știind că pentru valorificarea lui nu există provizia sau
acoperirea necesară, precum și fapta de a retrage, după
emitere, provizia, în totul sau în parte, ori de a interzice trasului
de a plăti înainte de expirarea termenului de prezentare, în

scopul arătat în alin. 1, dacă s-a pricinuit o pagubă posesorului
cecului, se sancționează cu pedeapsa prevăzută în alin. 2.”
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său prin raportare la critici similare. Astfel, cu prilejul
pronunțării Deciziei nr. 902 din 16 octombrie 2007, publicată în
Monitorul Oficial al României, Partea I, nr. 771 din 14 noiembrie
2007, Curtea Constituțională a respins ca neîntemeiată excepția
de neconstituționalitate a dispozițiilor art. 215 din Codul penal.
Deoarece până în prezent nu au intervenit elemente noi de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în cauza de față.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 215 alin. 1—4 din Codul penal, excepție ridicată de Vasile
Anghel în Dosarul nr. 3.904/207/2008 al Judecătoriei Caracal.
Definitivă și general obligatorie.
Pronunțată în ședința publică din data de 26 noiembrie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 883/17.XII.2009 conține 16 pagini.

Prețul: 3,20 lei

&JUYDGY|436053]
ISSN 1453—4495

