Anul 177 (XXI) — Nr. 430

PARTEA I

LEGI, DECRETE, HOTĂRÂRI ȘI ALTE ACTE

Miercuri, 24 iunie 2009

SUMAR

Nr.

Pagina

718.

DECIZII ALE CURȚII CONSTITUȚIONALE
Decizia nr. 525 din 9 aprilie 2009 referitoare la excepția de
neconstituționalitate a dispozițiilor art. 11 alin. (2),
art. 14 alin. (7) și art. 17 alin. (6) din Legea nr. 85/2006
privind procedura insolvenței......................................
Decizia nr. 527 din 9 aprilie 2009 referitoare la excepția de
neconstituționalitate a dispozițiilor art. 26 alin. (3) din
Legea nr. 10/2001 privind regimul juridic al unor
imobile preluate în mod abuziv în perioada 6 martie
1945 — 22 decembrie 1989 ......................................
Decizia nr. 530 din 9 aprilie 2009 referitoare la excepția de
neconstituționalitate a dispozițiilor Ordonanței de
urgență a Guvernului nr. 24/2008 privind accesul la
propriul dosar și deconspirarea Securității ................
Decizia nr. 670 din 30 aprilie 2009 referitoare la excepția de
neconstituționalitate a dispozițiilor art. 1 alin. (1) și (3),
art. 10 lit. b), art. 11 și art. 14 din Ordonanța de urgență
a Guvernului nr. 28/1999 privind obligația operatorilor
economici de a utiliza aparate de marcat electronice
fiscale ........................................................................

2–3

— Hotărâre privind trecerea din domeniul public în
domeniul privat al statului a unor construcții aflate în
administrarea Ministerului Apărării Naționale, în
vederea scoaterii din funcțiune și demolării acestora

Pagina
— Hotărâre privind aprobarea indicatorilor tehnicoeconomici ai obiectivului de investiții ăPatinoar artificial —
Municipiul Brașov, județul Brașov” din cadrul Programului
ăPatinoare artificiale”, realizat prin Compania Națională
de Investiții ăC.N.I.” — S.A. ..........................................

13

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
3–5

136.

77.

9–12

12

— Ordin al președintelui Agenției Naționale pentru
Resurse Minerale privind aprobarea unei licențe de
concesiune pentru explorare ......................................

13

ACTE ALE OFICIULUI ROMÂN
PENTRU DREPTURILE DE AUTOR

5–8

HOTĂRÂRI ALE GUVERNULUI ROMÂNIEI
702.

Nr.

— Decizie privind publicarea în Monitorul Oficial al
României, Partea I, a Protocolului privind desemnarea
colectorului unic al remunerației compensatorii pentru
copia privată pentru operele reproduse după
înregistrări sonore sau audiovizuale cuvenite titularilor
de drepturi de autor și titularilor de drepturi conexe,
repartizarea remunerațiilor colectate către organismele
de gestiune colectivă beneficiare și modalitatea de
evidențiere și justificare a cheltuielilor privind
acoperirea reală a costurilor de colectare ale
organismului de gestiune colectivă colector unic ......

14–16

2

MONITORUL OFICIAL AL ROMÂNIEI, PARTEA I, Nr. 430/24.VI.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 525
din 9 aprilie 2009

referitoare la excepția de neconstituționalitate a dispozițiilor art. 11 alin. (2), art. 14 alin. (7) și art. 17
alin. (6) din Legea nr. 85/2006 privind procedura insolvenței
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Augustin Zegrean
— judecător
Simona Ricu
— procuror
Mihaela Senia Costinescu — magistrat-asistent
Pe rol se află soluționarea excepției de neconstituționalitate
a dispozițiilor art. 11 alin. (2), art. 14 alin. (7) și art. 17 alin. (6) din
Legea nr. 85/2006 privind procedura insolvenței, excepție
ridicată de Asociația Salariaților și Membrilor Conducerii
ăBeralbac” și de Societatea Comercială ăBere Lichior Mărgineni” —
S.A. din Bacău în Dosarul nr. 403.3/64/2007 al Curții de Apel
Brașov — Secția comercială.
La apelul nominal se prezintă partea Societatea Comercială
ăE.ON Gaz România” — S.A. din Târgu Mureș, prin consilierul
juridic Liviu Man, lipsind celelalte părți, față de care procedura de
citare a fost legal îndeplinită.
Reprezentantul Ministerului Public pune concluzii de
respingere a excepției ca inadmisibilă, întrucât critica de
neconstituționalitate vizează modificarea și completarea textului
de lege, iar nu contrarietatea lui cu Legea fundamentală.
C U R T E A,

având în vedere actele și lucrările dosarului, reține următoarele:
Prin Încheierea din 27 noiembrie 2008, pronunțată în Dosarul
nr. 403.3/64/2007, Curtea de Apel Brașov — Secția
comercială a sesizat Curtea Constituțională pentru
soluționarea excepției de neconstituționalitate a art. 11
alin. (2), art. 14 alin. (7), art. 17 alin. (6) din Legea nr. 85/2006
privind procedura insolvenței, excepție ridicată de Asociația
Salariaților și Membrilor Conducerii ăBeralbac” și de Societatea
Comercială ăBere Lichior Mărgineni” — S.A. din Bacău.
În motivarea excepției de neconstituționalitate autorii
apreciază că prevederile art. 11 alin. (2) din Legea nr. 85/2006
încalcă dispozițiile art. 124 alin. (1) și (3) din Constituție,
deoarece atribuțiile judecătorului-sindic nu privesc controlul
deciziilor manageriale ale administratorului special, ca
reprezentant al debitorului, și celor ale administratorului judiciar
sub aspectul oportunității. Astfel, doar creditorii, prin organele
acestora, au competența să aprecieze cu privire la oportunitatea
unor decizii manageriale ale debitorului care au înrâurire cu
privire la procedura de insolvență, lăsând fără efect dispozițiile
cuprinse în planul de reorganizare confirmat. Mai mult,
dispozițiile art. 14 alin. (7) din Legea nr. 85/2006 creează o
poziție privilegiată unei părți din proces, respectiv comitetului
creditorilor sau creditorului majoritar, după caz, în detrimentul
administratorului special, parte în litigiu, cu încălcarea dreptului
acestuia la un proces echitabil.
În ceea ce privește dispozițiile art. 17 alin. (6) din lege,
autorul excepției apreciază că acestea sunt în contradicție cu
prevederile art. 21 și 124 din Constituție, întrucât împotriva
acțiunilor, măsurilor și deciziilor luate de comitetul creditorilor

doar creditorii pot formula contestații, în vreme ce
administratorul special, în calitatea sa de reprezentant al
debitorului, în ciuda prerogativei conferite de art. 18 alin. (2)
lit. c) din Legea nr. 85/2006 de a ataca măsurile care se iau de
către comitetul creditorilor, nu se poate adresa justiției, fiindu-i
astfel îngrădit dreptul de a formula calea de atac.
Curtea de Apel Brașov — Secția comercială apreciază
excepția ca fiind neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 11 alin. (2), art. 14 alin. (7), art. 17 alin. (6) din
Legea nr. 85/2006 privind procedura insolvenței, publicată în
Monitorul Oficial al României, Partea I, nr. 359 din 21 aprilie
2006, texte de lege care au următorul conținut:
— Art. 11 alin. (2): ăAtribuțiile judecătorului-sindic sunt limitate
la controlul judecătoresc al activității administratorului judiciar
și/sau al lichidatorului și la procesele și cererile de natură
judiciară aferente procedurii insolvenței. Atribuțiile manageriale
aparțin administratorului judiciar ori lichidatorului sau, în mod
excepțional, debitorului, dacă acestuia nu i s-a ridicat dreptul de
a-și administra averea. Deciziile manageriale pot fi controlate
sub aspectul oportunității de către creditori, prin organele
acestora.”;
— Art. 14 alin. (7): ăHotărârea adunării creditorilor poate fi
desființată de judecătorul-sindic pentru nelegalitate, la cererea
creditorilor care au votat împotriva luării hotărârii respective și au
făcut să se consemneze aceasta în procesul-verbal al adunării,
precum și la cererea creditorilor îndreptățiți să participe la
procedura insolvenței, care au lipsit motivat de la ședința
adunării creditorilor.”;
— Art. 17 alin. (6): ăÎmpotriva acțiunilor, măsurilor și deciziilor
luate de comitetul creditorilor orice creditor poate formula
contestație la adunarea creditorilor, în termen de 5 zile de la
luarea acestora.”

MONITORUL OFICIAL AL ROMÂNIEI, PARTEA I, Nr. 430/24.VI.2009
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 alin. (1) și (3) și art. 124 alin. (1) și (3).
Examinând excepția de neconstituționalitate, Curtea
constată că prevederile art. 11 alin. (2) din Legea nr. 85/2006
stabilesc competențele exclusive în cadrul procedurii
insolvenței. Astfel, judecătorul-sindic efectuează controlul
judecătoresc al activității administratorului judiciar și/sau al
lichidatorului și soluționează procesele și cererile de natură
judiciară aferente procedurii insolvenței, administratorul judiciar
ori lichidatorul sau, în mod excepțional, debitorul, dacă acestuia
nu i s-a ridicat dreptul de a-și administra averea, exercită
atribuțiile manageriale, în vreme ce creditorii, prin organele
acestora, pot controla, sub aspectul oportunității, deciziile
manageriale adoptate de persoanele competente. Delimitarea
prin lege a competențelor tuturor celor implicați în procedura
prevăzută de Legea nr. 85/1996 stabilește cadrul procesual în
care părțile își pot exercita eficient drepturile procesuale.
Extinderea competenței judecătorului-sindic asupra controlului
oportunității deciziilor adoptate în activitatea de administrare a
debitorului, așa cum pretinde autorul excepției, ar constitui o
depășire a atribuțiilor instanțelor judecătorești, o intervenție
inadmisibilă în activitatea de organizare și funcționare a unei
societăți comerciale. Controlul exercitat de instanță trebuie să
se limiteze la aspectele de legalitate ale deciziilor manageriale,
iar nu să cenzureze opțiunile considerate oportune de către
persoanele specializate în exercitarea atribuțiilor de
administrare, administratorul judiciar sau lichidatorul, după caz.

3

Așa fiind, Curtea constată că dispozițiile art. 11 alin. (2) din
Legea nr. 85/2006 sunt în deplin acord cu prevederile art. 124
alin. (1) și (3), potrivit cărora justiția se înfăptuiește în numele
legii de către judecători independenți, care se supun numai legii.
În ceea ce privește prevederile art. 14 alin. (7) din lege,
Curtea constată că acestea stabilesc dreptul creditorilor care au
votat împotriva adoptării hotărârii adunării creditorilor și au cerut
consemnarea acestui fapt în procesul-verbal al adunării, precum
și al creditorilor care au lipsit justificat de la adunare de a solicita
judecătorului-sindic desființarea hotărârii pe care aceștia o
consideră nelegal adoptată. Or, în condițiile în care hotărârile
luate în adunarea creditorilor privesc realizarea intereselor
legitime ale acestora, în mod colectiv, în vederea recuperării
creanțelor lor, numai aceștia justifică un interes și, implicit,
calitate procesuală activă, în declanșarea controlului de
legalitate a respectivelor hotărâri, efectuat de judecătorul-sindic.
În aceste condiții, dispozițiile art. 14 alin. (7) din Legea
nr. 85/2006 nu creează o poziție privilegiată creditorilor în
detrimentul administratorului special, reprezentant al debitorului,
așa cum consideră autorul excepției, ci reprezintă exclusiv o
garanție a asigurării echilibrului între persoane cu interese
contrare, prin determinarea cadrului legal de exercitare a
drepturilor lor legitime. Prin urmare, Curtea nu poate reține
critica de neconstituționalitate referitoare la nesocotirea dreptului
la un proces echitabil, consacrat de art. 21 alin. (3) din
Constituție.
Având în vedere argumente similare, Curtea consideră
neîntemeiată și excepția de neconstituționalitate care are ca
obiect dispozițiile art. 17 alin. (6) din Legea nr. 85/2006.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 11 alin. (2), art. 14 alin. (7) și art. 17 alin. (6) din Legea
nr. 85/2006 privind procedura insolvenței, excepție ridicată de Asociația Salariaților și Membrilor Conducerii ăBeralbac” și de
Societatea Comercială ăBere Lichior Mărgineni” — S.A. din Bacău în Dosarul nr. 403.3/64/2007 al Curții de Apel Brașov — Secția
comercială.
Definitivă și general obligatorie.
Pronunțată în ședința publică din data de 9 aprilie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu
CURTEA CONSTITUȚIONALĂ

D E C I Z I A Nr. 527
din 9 aprilie 2009

referitoare la excepția de neconstituționalitate a dispozițiilor art. 26 alin. (3) din Legea nr. 10/2001
privind regimul juridic al unor imobile preluate în mod abuziv
în perioada 6 martie 1945 — 22 decembrie 1989
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán

— președinte
— judecător
— judecător
— judecător
— judecător
— judecător
— judecător

Augustin Zegrean
Simona Ricu
Mihaela Senia Costinescu

— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 26 alin. (3) din Legea nr. 10/2001 privind
regimul juridic al unor imobile preluate în mod abuziv în perioada

4

MONITORUL OFICIAL AL ROMÂNIEI, PARTEA I, Nr. 430/24.VI.2009

6 martie 1945 — 22 decembrie 1989, excepție ridicată de Irina
Moisescu în Dosarul nr. 10.893/3/2008 al Curții de Apel
București — Secția a IV-a civilă.
La apelul nominal se prezintă partea Clementa Croitoru,
lipsind celelalte părți, față de care procedura de citare a fost
legal îndeplinită.
Cauza este în stare de judecată. Partea prezentă solicită
respingerea excepției, arătând că scopul urmărit de autorul
acesteia a fost acela de a tergiversa cauza.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 24 noiembrie 2008, pronunțată în Dosarul
nr. 10.893/3/2008, Curtea de Apel București — Secția a IV-a
civilă a sesizat Curtea Constituțională cu excepția de
neconstituționalitate a dispozițiilor art. 26 alin. (3) din Legea
nr. 10/2001 privind regimul juridic al unor imobile preluate
în mod abuziv în perioada 6 martie 1945 — 22 decembrie
1989, excepție ridicată de Irina Moisescu.
În motivarea excepției de neconstituționalitate autorul
acesteia descrie desfășurarea procesului în cadrul căruia a
formulat excepția de neconstituționalitate și redă conținutul
textelor constituționale cu care pretinde că art. 26 alin. (3) din
Legea nr. 10/2001 ar intra în coliziune, fără a arăta în ce constă
neconstituționalitatea acestuia. În realitate, autorul este
nemulțumit de faptul că, neavând calitatea de persoană
îndreptățită la restituirea imobilului în natură, întrucât deține doar
un drept de uzufruct asupra acestuia, nu are nici calitatea de a
formula contestație împotriva deciziei prin care s-a reconstituit
dreptul de proprietate moștenitorilor fostului proprietar.
Curtea de Apel București — Secția a IV-a civilă apreciază
excepția de neconstituționalitate ca fiind neîntemeiată, arătând
că textul de lege criticat stabilește cadrul procesual în care poate
fi atacată dispoziția de respingere a notificării de către persoana
care a formulat notificarea, terțele persoane având deschisă
calea dreptului comun pentru atacarea în justiție a unui act
juridic.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.

Obiectul excepției de neconstituționalitate îl constituie
dispozițiile art. 26 alin. (3) din Legea nr. 10/2001 privind regimul
juridic al unor imobile preluate în mod abuziv în perioada
6 martie 1945 — 22 decembrie 1989, republicată în Monitorul
Oficial al României, Partea I, nr. 798 din 2 septembrie 2005, care
au următorul conținut: ăDecizia sau, după caz, dispoziția
motivată de respingere a notificării sau a cererii de restituire în
natură poate fi atacată de persoana care se pretinde îndreptățită
la secția civilă a tribunalului în a cărui circumscripție se află
sediul unității deținătoare sau, după caz, al entității învestite cu
soluționarea notificării, în termen de 30 de zile de la
comunicare.”
Autorul excepției susține că dispozițiile de lege criticate
încalcă prevederile constituționale cuprinse în art. 1, 15, 16, 21,
44 și 124.
Curtea constată că dispozițiile Legii nr. 10/2001 au instituit o
procedură administrativă sui-generis, având ca obiect restituirea
în natură a imobilelor preluate în mod abuziv, cu sau fără titlu
valabil, de către stat sau de către alte persoane juridice în
perioada 6 martie 1945 — 22 decembrie 1989, indiferent de
destinația lor, deținute la data intrării în vigoare a legii de
persoanele juridice prevăzute la art. 21 alin. (1). Regula instituită
de lege în această materie o reprezintă restituirea în natură a
imobilelor, excepția fiind despăgubirea prin echivalent în cazurile
expres prevăzute de lege.
Declanșarea procedurii are loc pe calea unei notificări
adresate de către persoana îndreptățită persoanei juridice
deținătoare, iar dacă aceasta din urmă nu este cunoscută,
primăriei în a cărei rază teritorială se află imobilul sau instituției
care a efectuat privatizarea, respectiv Autoritatea pentru
Privatizare și Administrarea Participațiilor Statului, ministerul de
resort sau autoritatea administrației publice locale, în cazul în
care imobilul se află în patrimoniul unei societăți comerciale
privatizate cu respectarea dispozițiilor legale.
Examinând excepția de neconstituționalitate, Curtea
constată că art. 26 alin. (3) din Legea nr. 10/2001 stabilește
dreptul persoanei care se pretinde îndreptățită la restituirea
imobilului de a ataca, la secția civilă a tribunalului competent,
decizia sau, după caz, dispoziția motivată de respingere a
notificării sau a cererii de restituire în natură.
Argumentele prin care se tinde la motivarea excepției
vizează nemulțumirea autorului cu privire la limitarea, prin
dispoziția criticată, a categoriei persoanelor care au calitatea de
a promova acțiunea în instanță. Or, în condițiile în care decizia
sau, după caz, dispoziția motivată de respingere a notificării ori
a cererii de restituire privește realizarea intereselor legitime ale
persoanelor care se pretind îndreptățite, în vederea recuperării
bunurilor care le-au aparținut și care au fost preluate abuziv de
stat, numai aceștia justifică un interes și, implicit, calitate
procesuală activă în declanșarea controlului judiciar de legalitate
al respectivelor hotărâri.
Așa fiind, dispozițiile art. 26 alin. (3) din Legea nr. 10/2001 nu
fac altceva decât să reglementeze cadrul desfășurării fazei
judiciare a procedurii privind restituirea imobilelor care fac
obiectul legii reparatorii. Curtea reține că lărgirea acestui cadru
procesual, sub aspectul persoanelor care pot avea calitate
procesuală activă, echivalează cu o completare a legii pe calea
controlului de constituționalitate, operațiune care excedează
competenței Curții Constituționale, care, potrivit art. 2 alin. (3)
din Legea nr. 47/1992, se pronunță numai asupra problemelor
de drept, fără a putea modifica sau completa prevederea legală
supusă controlului.

MONITORUL OFICIAL AL ROMÂNIEI, PARTEA I, Nr. 430/24.VI.2009

5

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 26 alin. (3) din Legea nr. 10/2001 privind regimul juridic al unor
imobile preluate în mod abuziv în perioada 6 martie 1945 — 22 decembrie 1989, excepție ridicată de Irina Moisescu în Dosarul
nr. 10.893/3/2008 al Curții de Apel București — Secția a IV-a civilă.
Definitivă și general obligatorie.
Pronunțată în ședința publică din data de 9 aprilie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

CURTEA CONSTITUȚIONALĂ

D E C I Z I A Nr. 530
din 9 aprilie 2009

referitoare la excepția de neconstituționalitate a dispozițiilor Ordonanței de urgență a Guvernului
nr. 24/2008 privind accesul la propriul dosar și deconspirarea Securității
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Augustin Zegrean
Simona Ricu
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor Ordonanței de urgență a Guvernului nr. 24/2008
privind accesul la propriul dosar și deconspirarea Securității,
excepție
ridicată
de
Ion
Ionescu
în
Dosarul
nr. 18.841/3/CA/2008, de Paraschiv Hotnog în Dosarul
nr. 36.397/3/2008, de Mihai Gherasim în Dosarul
nr. 18.542/3/CA/2008, de Petru Ciubotariu în Dosarul
nr. 22.894/3/2008 și de Dumitru Dumitrescu în Dosarul
nr. 26.605/3/CA/2008, toate aflate pe rolul Tribunalului București —
Secția a IX-a contencios administrativ și fiscal.
La apelul nominal se prezintă Consiliul Național pentru
Studierea Arhivelor Securității, prin consilierul juridic Mihai
Alexandru Ionescu, lipsind celelalte părți, față de care procedura
de citare a fost legal îndeplinită.
Magistratul-asistent referă asupra faptului că în Dosarul
nr. 2.603D/2008 a fost depusă o cerere din partea avocatului
autorului excepției, Paraschiv Hotnog, prin care solicită Curții
Constituționale acordarea unui nou termen de judecată, întrucât
se află în imposibilitate de a se prezenta în fața acestei instanțe,
fiind obligat să răspundă în două dosare aflate pe rolul
Tribunalului București.
Reprezentantul Consiliului Național pentru Studierea
Arhivelor Securității se opune cererii de amânare.

De asemenea, reprezentantul Ministerului Public solicită
respingerea cererii formulate.
Deliberând, Curtea Constituțională respinge cererea de
amânare, deoarece autorul cererii nu a învederat motive
temeinice care să justifice acordarea unui nou termen,
neprezentând nicio dovadă a imposibilității de prezentare.
În continuare, având în vedere obiectul excepțiilor de
neconstituționalitate ridicate în dosarele nr. 2.597D/2008,
nr. 2.603D/2008, nr. 78D/2009, nr. 79D/2009 și nr. 80D/2009,
Curtea pune în discuție, din oficiu, problema conexării cauzelor.
Reprezentantul Consiliului Național pentru Studierea
Arhivelor Securității este de acord cu conexarea dosarelor.
Reprezentantul Ministerului Public consideră că sunt
îndeplinite condițiile legale pentru conexare.
Curtea, în temeiul prevederilor art. 53 alin. (5) din Legea
nr. 47/1992, dispune conexarea dosarelor nr. 2.603D/2008,
nr. 78D/2009, nr. 79D/2009 și nr. 80D/2009 la Dosarul
nr. 2.597D/2008, care a fost primul înregistrat.
Cauza este în stare de judecată.
Consilierul juridic prezent solicită respingerea excepției
astfel: ca neîntemeiată, pentru dispozițiile care privesc
deconspirarea Securității, invocându-se în susținerea acestei
soluții Decizia Curții Constituționale nr. 218/2007, publicată în
Monitorul Oficial al României, Partea I, nr. 255 din 17 aprilie
2007, și ca inadmisibilă, pentru restul dispozițiilor criticate,
întrucât acestea nu au legătură cu soluționarea cauzelor în care
au fost ridicate excepțiile de neconstituționalitate.
În ceea ce privește competența exclusivă a Curții de Apel
București în judecarea contestațiilor prevăzute de Ordonanța de
urgență a Guvernului nr. 24/2008, aceasta este justificată de
împrejurarea că autoritatea care introduce acțiunea în
constatarea calității de lucrător al Securității sau de colaborator
al acesteia, și anume Consiliul Național pentru Studierea
Arhivelor Securității, este o instituție organizată la nivel central,

6

MONITORUL OFICIAL AL ROMÂNIEI, PARTEA I, Nr. 430/24.VI.2009

iar legiuitorul poate adopta reglementări procedurale speciale în
considerarea unor situații speciale.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarelor, reține următoarele:
Prin Încheierea din 11 noiembrie 2008, pronunțată în Dosarul
nr. 18.841/3/CA/2008, prin Încheierea din 19 noiembrie 2008,
pronunțată în Dosarul nr. 36.397/3/2008, prin Încheierea din
31 octombrie 2008, pronunțată în Dosarul nr. 18.542/3/CA/2008,
prin Încheierea din 14 noiembrie 2008, pronunțată în Dosarul
nr. 22.894/3/2008, și prin Încheierea din 19 noiembrie 2008,
pronunțată în Dosarul nr. 26.605/3/CA/2008, Tribunalul
București — Secția a IX-a contencios administrativ și fiscal
a sesizat Curtea Constituțională pentru soluționarea
excepției de neconstituționalitate a dispozițiilor Ordonanței
de urgență a Guvernului nr. 24/2008 privind accesul la
propriul dosar și deconspirarea Securității, excepție ridicată
de Ion Ionescu, Paraschiv Hotnog, Mihai Gherasim, Petru
Ciubotariu, respectiv de Dumitru Dumitrescu.
În motivarea excepției de neconstituționalitate autorii
consideră că Ordonanța de urgență a Guvernului nr. 24/2008 nu
urmărește doar scopul deconspirării Securității, ci promovează
răspunderea morală, juridică și politică a persoanelor care au
fost angajate cu diferite funcții în Securitate, urmărind
îndepărtarea lor din funcțiile actuale sau împiedicarea de fi alese
sau numite în anumite funcții. Definind înțelesul unor termeni și
expresii, ordonanța creează premisele unei forme de
răspundere morală și juridică pentru simpla participare la
activitățile serviciilor de informații, fără stabilirea vinovăției în
acte de încălcare a drepturilor omului și a libertăților
fundamentale.
Autorii consideră că o întreagă categorie socială, cu drepturi
și libertăți, urmează a fi pusă în afara legii și a respectului
concetățenilor pentru simplul fapt că profesia avută în trecut, pe
care au servit-o până la pensionare, îi transformă în paria,
marginalizați, puși la stâlpul infamiei. Or, acțiunile în justiție, prin
care se tinde la pronunțarea unui verdict de apartenență la o
structură militară și de muncă în sprijinul serviciilor de informații
sau contrainformații, nu fac altceva decât să culpabilizeze
această categorie de persoane pentru munca depusă sub
jurământ militar și ordine militare ierarhice.
Mai mult, se arată în argumentarea excepției că dispozițiile
art. 1 alin. (7) din ordonanță, care prevăd posibilitatea persoanei —
subiect al unui dosar din care rezultă că a fost urmărită de
Securitate — să afle identitatea lucrătorilor Securității și a
colaboratorilor acesteia care au contribuit cu informații la
completarea dosarelor și să solicite verificarea calității de
lucrător al Securității pentru ofițeri sau subofițeri care au
contribuit la instrumentarea dosarelor, sunt neconstituționale,
deoarece îngrădesc dreptul cetățeanului de a-și proteja viața
intimă, familială și privată, precum și dreptul acestuia de a
dispune de el însuși în condițiile impuse de art. 26 din
Constituție.
Astfel, prin pronunțarea unei hotărâri judecătorești care să
ateste calitatea de lucrător al Securității se produce o gravă
încălcare a vieții private a persoanelor cercetate, prevederile
ordonanței contravenind și dispozițiilor art. 16 și art. 21 alin. (3)
din Constituție, care prevăd dreptul la un proces judecat în
condiții de egalitate, care implică justificarea unui interes actual
și efectiv în realizarea unui demers în fața instanței de judecată.

Pe de altă parte, deși prin art. 13 din Ordonanța de urgență
a Guvernului nr. 24/2008 Consiliul Național pentru Studierea
Arhivelor Securității este definit ca autoritate administrativă
autonomă cu personalitate juridică; definiția este insuficientă
pentru a stabili natura juridică a acestei instituții, în condițiile în
care ea nu este nominalizată în Constituție și nici nu poate fi
încadrată în una dintre autoritățile publice cu statut
constituțional. Prin urmare, dispozițiile ordonanței privitoare la
natura, atribuțiile și procedura de funcționare a Consiliului sunt
contrare prevederilor art. 116 și 117 din Constituție.
Autorii mai consideră că abilitarea unei singure instanțe,
competentă să soluționeze la nivel național un singur fel de
acțiuni — constatarea calității de lucrător al Securității sau de
colaborator al acesteia, împotriva unei singure categorii de
subiecți — persoanele care au lucrat sau au colaborat cu
Securitatea, nu poate avea altă semnificație decât aceea a
înființării unei instanțe extraordinare. Dispozițiile art. 11 alin. (1)
din Ordonanța de urgență a Guvernului nr. 24/2008 îngrădesc
liberul acces la justiție, întrucât toți subiecții pasivi, indiferent de
domiciliul lor, sunt constrânși să se judece în fața unei instanțe
unice, care funcționează în raza teritorială a autorității abilitate
să declanșeze această procedură.
În fine, autorii apreciază că dispozițiile ordonanței, în
ansamblul său, încalcă principiile fundamentale specifice statului
de drept.
Tribunalul București — Secția a IX-a contencios
administrativ și fiscal apreciază excepția ca fiind neîntemeiată,
întrucât Ordonanța de urgență a Guvernului nr. 24/2008 nu
cuprinde dispoziții contrare prevederilor constituționale invocate,
ci doar stabilește o categorie de persoane referitoare la care
opinia publică are dreptul de a obține informații prin intermediul
procedurii reglementate legal.
Stabilirea competenței de soluționare a cererilor privind
constatarea calității de colaborator sau lucrător al Securității în
favoarea Tribunalului București nu are semnificația instituirii unei
instanțe extraordinare, întrucât, potrivit art. 126 alin. (1) din
Constituție, ăjustiția se realizează prin Înalta Curte de Casație și
Justiție și prin celelalte instanțe judecătorești stabilite de lege”,
iar judecătorii instanței menționate fac parte din instanțele
judecătorești prevăzute de lege, îndeplinind cerințele de
independență și de imparțialitate impuse de prevederile
Constituției.
În conformitate cu dispozițiile art. 30 alin. (1) din Legea
nr. 47/1992, încheierile de sesizare au fost comunicate
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierile de sesizare, punctele de vedere ale
Avocatului Poporului, rapoartele întocmite de judecătorulraportor, susținerile părții prezente, concluziile procurorului,
dispozițiile de lege criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

MONITORUL OFICIAL AL ROMÂNIEI, PARTEA I, Nr. 430/24.VI.2009
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Cu privire la obiectul excepției de neconstituționalitate, din
încheierile de sesizare rezultă că acesta îl constituie prevederile
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, publicată în
Monitorul Oficial al României, Partea I, nr. 182 din 10 martie
2008.
Însă, cu toate că autorii excepției au invocat neconstituționalitatea dispozițiilor ordonanței în ansamblul ei, din analiza
motivelor care susțin criticile formulate, precum și a obiectului
dosarelor instanței de fond Curtea constată că au fost motivate
și au legătură cu soluționarea respectivelor cauze doar
dispozițiile art. 1 alin. (7), art. 2 lit. a), art. 10, 11 și 13 din
Ordonanța de urgență a Guvernului nr. 24/2008. Cu privire la
restul prevederilor, acestea fie nu au legătură cu judecarea
litigiilor în fața Tribunalului București — Secția a IX-a contencios
administrativ și fiscal, fie critica ce le-a vizat nu a fost
argumentată de către autorii excepției de neconstituționalitate.
Prin urmare, analiza pe fond a excepțiilor de
neconstituționalitate se va restrânge la dispozițiile menționate,
care au următorul conținut:
— Art. 1 alin. (7): ăPersoana, subiect al unui dosar din care
rezultă că a fost urmărită de Securitate, are dreptul, la cerere, să
afle identitatea lucrătorilor Securității și a colaboratorilor
acesteia, care au contribuit cu informații la completarea
dosarului, și poate solicita verificarea calității de lucrător al
Securității pentru ofițerii sau subofițerii care au contribuit la
instrumentarea dosarului. Procedura este aceeași și pentru
lucrătorii Securității identificați în urma verificărilor din oficiu,
prevăzute de prezenta ordonanță de urgență.”;
— Art. 2 lit. a): ăÎn înțelesul prezentei ordonanțe de urgență,
termenii și expresiile de mai jos au următoarea semnificație:
a) lucrător al Securității — orice persoană care, având
calitatea de ofițer sau de subofițer al Securității sau al Miliției cu
atribuții pe linie de Securitate, inclusiv ofițer acoperit, în perioada
1945—1989, a desfășurat activități prin care a suprimat sau a
îngrădit drepturi și libertăți fundamentale ale omului;”;
— Art. 10: ă(1) Notele de constatare și adeverințele emise de
Colegiul Consiliului Național pentru Studierea Arhivelor
Securității se comunică persoanelor verificate, precum și
persoanelor care au solicitat verificarea, în cazul verificării la
cerere, prin scrisoare recomandată cu confirmare de primire.
(2) Adeverințele prevăzute la art. 8 lit. b) și art. 9 se publică
de îndată pe pagina proprie de internet a Consiliului Național
pentru Studierea Arhivelor Securității și pot fi contestate la Secția
de contencios administrativ și fiscal a Curții de Apel București de
către orice persoană interesată, în termen de 30 de zile de la
publicarea lor.”;
— Art. 11: ă(1) Acțiunea în constatarea calității de lucrător al
Securității sau de colaborator al acesteia se introduce la Secția
de contencios administrativ și fiscal a Curții de Apel București,
fiind scutită de taxă de timbru.
(2) Hotărârea Curții de Apel București poate fi atacată cu
recurs, în condițiile legii.
(3) La dosarul cauzei se depun copii certificate de pe
documentele aflate în arhiva Consiliului Național pentru
Studierea Arhivelor Securității, documentele originale putând fi
consultate la arhiva Consiliului Național pentru Studierea
Arhivelor Securității.”;
— Art. 13: ă(1) Consiliul Național pentru Studierea Arhivelor
Securității este autoritate administrativă autonomă cu
personalitate juridică, instituție publică finanțată integral de la

7

bugetul de stat, aflată sub controlul Parlamentului. Anual sau la
cererea Parlamentului, Consiliul Național pentru Studierea
Arhivelor Securității prezintă rapoarte.
(2) Sediul Consiliului Național pentru Studierea Arhivelor
Securității este în municipiul București.
(3) Consiliul Național pentru Studierea Arhivelor Securități,
funcționează la nivel național, ca structură unică.
(4) Bugetul Consiliului Național pentru Studierea Arhivelor
Securității se aprobă în condițiile legislației privind finanțele
publice.”
În opinia autorilor excepției de neconstituționalitate,
prevederile legale criticate contravin dispozițiilor constituționale
cuprinse în art. 1 alin. (3), art. 11 alin. (2), art. 16, art. 20 alin. (2),
art. 21, 24, 26, 37, 38, 53, 116, 117, 124, 126, precum și în art. 6
și 13 din Convenția pentru apărarea drepturilor omului și a
libertăților fundamentale și în art. 17 din Pactul internațional cu
privire la drepturile civile și politice.
Curtea reține că preambulul Ordonanței de urgență a
Guvernului nr. 24/2008 definește scopul reglementării ca fiind
ăcontinuarea, într-un mecanism nou, a procesului de devoalare
a activităților exercitate de regimul comunist”, care a exercitat, în
special prin intermediul Securității, ăo permanentă teroare
împotriva cetățenilor țării, a drepturilor și a libertăților lor
fundamentale”. Aceasta îndreptățește accesul la propriul dosar
și deconspirarea Securității, prin consemnarea publică a
abuzurilor, și contribuie la o mai bună înțelegere a prezentului și
la o proiectare adecvată a viitorului societății românești.
Scopul ordonanței, enunțat în acești termeni, răspunde unor
exigențe politice ale societății românești și dreptului la informație
consacrat prin art. 31 din Constituția României.
În considerarea celor enunțate în preambul, art. 1 din
Ordonanța de urgență a Guvernului nr. 24/2008 reglementează
accesul cetățenilor români sau străini care după 1945 au avut
cetățenie română, precum și al cetățenilor unei țări membre a
Organizației Tratatului Atlanticului de Nord sau ai unui stat
membru al Uniunii Europene la propriul dosar întocmit de
Securitate, precum și la alte documente și informații care privesc
propria persoană, în conformitate cu prevederile legii privind
protejarea informațiilor care privesc siguranța națională, precum
și dreptul acestor persoane de a afla identitatea lucrătorilor
Securității și a colaboratorilor acesteia care au contribuit cu
informații la completarea dosarului. Mai mult, în temeiul art. 1
alin. (7) din ordonanță, persoana, subiect al unui dosar din care
rezultă că a fost urmărită de Securitate, are dreptul de a solicita
verificarea calității de lucrător al Securității pentru ofițerii sau
subofițerii care au contribuit la instrumentarea dosarului.
Potrivit art. 2 lit. a) din ordonanță, se circumscrie noțiunii de
ălucrător al Securității” acea persoană care, având calitatea de
ofițer sau de subofițer al Securității sau al Miliției cu atribuții pe
linie de Securitate, inclusiv ofițer acoperit, în perioada 1945—
1989, a desfășurat activități prin care ăa suprimat sau îngrădit
drepturi și libertăți fundamentale ale omului, în scopul susținerii
puterii totalitar comuniste”.
Așa fiind, Curtea observă că Ordonanța de urgență a
Guvernului nr. 24/2008 urmărește scopul de deconspirare,
enunțat în preambul, a persoanelor care au contribuit la
instrumentarea dosarului întocmit de Securitate, prin
consemnarea publică — publicarea în Monitorul Oficial al
României, Partea a III-a, și punerea la dispoziția mijloacelor de
informare în masă de către Consiliul Național pentru Studierea
Arhivelor Securității, în temeiul art. 12 alin. (1) din ordonanță —
a celor care ocupă demnitățile sau funcțiile enumerate în art. 3,

8

MONITORUL OFICIAL AL ROMÂNIEI, PARTEA I, Nr. 430/24.VI.2009

precum și a celor care își manifestă intenția de a candida pentru
alegerea sau numirea în aceste demnități sau funcții.
Sub acest aspect, Ordonanța de urgență a Guvernului
nr. 24/2008 operează o modificare substanțială a regimului
juridic aplicabil persoanelor constatate ca fiind ălucrătoare ale
Securității” față de prevederile Legii nr. 187/1999, declarată
neconstituțională prin Decizia nr. 51 din 31 ianuarie 2008,
publicată în Monitorul Oficial al României, Partea I, nr. 95 din
6 februarie 2008. Astfel, reglementarea anterioară nu a urmărit
doar deconspirarea persoanelor care au participat la activitatea
de poliție politică comunistă, ci a promovat răspunderea juridică
și politică a acestora, cu scopul îndepărtării lor din anumite
funcții, și împiedicarea lor de a candida pentru alegerea sau
numirea în acele funcții. Mai mult, așa cum a reținut Curtea
Constituțională prin decizia menționată, legea crea premisele
unei forme de răspundere morală și juridică colectivă, pentru
simpla participare la activitatea serviciilor de informații, fără
vinovăție și fără existența unei fapte de încălcare a drepturilor
omului și a libertăților fundamentale.
Curtea constată că prevederile art. 2 lit. a) din ordonanță
definesc noțiunea de ălucrător al Securității” și explicitează în
concret semnificația termenului. Astfel, dețin calitatea de
lucrători ai Securității persoanele care, pe de o parte, au fost
încadrate ca ofițeri sau subofițeri ai Securității sau ai Miliției cu
atribuții pe linie de Securitate, inclusiv ofițeri sub acoperire, în
perioada 1945—1989, și care, pe de altă parte, au desfășurat
activități prin care au suprimat sau au îngrădit drepturi și libertăți
fundamentale ale omului, în scopul susținerii puterii totalitar
comuniste.
Întrunirea cumulativă a celor două condiții prevăzute de textul
de lege criticat este constatată de instanța judecătorească —
Secția de contencios administrativ și fiscal a Curții de Apel
București, în baza copiilor certificate de pe documentele aflate
în arhiva Consiliului Național pentru Studierea Arhivelor
Securității.
Așa fiind, în condițiile în care acțiunea în constatarea calității
de lucrător al Securității este introdusă la o instanță de judecată,
a cărei hotărâre poate fi atacată cu recurs, potrivit art. 11 din

Ordonanța de urgență a Guvernului nr. 24/2008, Curtea reține
că dispozițiile procedurale criticate nu sunt de natură a încălca
dreptul la un proces echitabil și la soluționarea cauzelor într-un
termen rezonabil, ci constituie o garanție a aplicării principiului
prevăzut de art. 21 alin. (3) din Constituție și de art. 6 paragraful 1
din Convenția pentru apărarea drepturilor omului și a libertăților
fundamentale. Astfel, procedura de judecată respectă principiile
fundamentale privind oralitatea, contradictorialitatea, publicitatea
și dreptul la apărare, părțile având, deopotrivă, posibilitatea de
a uza de garanțiile prevăzute de legea procesual civilă pentru
a-și susține poziția asupra problemelor de fapt și de drept.
În ceea ce privește competența unei singure instanțe de a
soluționa cauzele având ca obiect constatarea calității de
lucrător sau colaborator al Securității, și anume Secția de
contencios administrativ și fiscal a Curții de Apel București,
Curtea reține că, potrivit art. 126 alin. (1) și (2) din Constituție,
justiția se realizează prin instanțele judecătorești, a căror
competență este stabilită numai prin lege. Or, dispozițiile art. 11
din Ordonanța de urgență a Guvernului nr. 24/2008 satisfac pe
deplin exigențele constituționale invocate, inclusiv cele
prevăzute de art. 126 alin. (5) referitoare la interdicția înființării
de instanțe extraordinare.
În fine, referitor la critica prevederilor art. 13 din ordonanță,
Curtea reține că autoritățile publice din România sunt de natură
constituțională sau extraconstituțională, în funcție de
fundamentarea existenței lor legale. Așa fiind, pe lângă
autoritățile administrative autonome definite expres de
Constituție — Consiliul Legislativ, Avocatul Poporului, Curtea de
Conturi, Consiliul Suprem de Apărare a Țării și Consiliul
Economic și Social, există și alte autorități a căror legitimitate
izvorăște din lege. Aceasta nu înseamnă însă că înființarea,
organizarea și funcționarea lor ar fi lipsite de fundament
constituțional, ci, dimpotrivă, ele își întemeiază existența pe
dispozițiile art. 116 alin. (2) și art. 117 alin. (3) din Legea
fundamentală.
Având în vedere argumentele prezentate, Curtea nu poate
reține temeinicia criticilor autorilor excepției față de niciuna dintre
prevederile constituționale invocate.

Prin urmare, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11 alin. (1) lit. A.d)
și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge, ca fiind neîntemeiată, excepția de neconstituționalitate a dispozițiilor art. 1 alin. (7), art. 2 lit. a), art. 10, art. 11
și art. 13 din Ordonanța de urgență a Guvernului nr. 24/2008 privind accesul la propriul dosar și deconspirarea Securității, excepție
ridicată de Ion Ionescu în Dosarul nr. 18.841/3/CA/2008, de Paraschiv Hotnog în Dosarul nr. 36.397/3/2008, de Mihai Gherasim
în Dosarul nr. 18.542/3/CA/2008, de Petru Ciubotariu în Dosarul nr. 22.894/3/2008 și de Dumitru Dumitrescu în Dosarul
nr. 26.605/3/CA/2008, toate aflate pe rolul Tribunalului București — Secția a IX-a contencios administrativ și fiscal.
2. Respinge, ca fiind inadmisibilă, excepția de neconstituționalitate cu privire la restul dispozițiilor Ordonanței de urgență
a Guvernului nr. 24/2008, excepție ridicată de aceiași autori în dosarele aceleiași instanțe.
Definitivă și general obligatorie.
Pronunțată în ședința publică din data de 9 aprilie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 430/24.VI.2009

9

CURTEA CONSTITUȚIONALĂ

D E C I Z I A Nr. 670
din 30 aprilie 2009

referitoare la excepția de neconstituționalitate a dispozițiilor art. 1 alin. (1) și (3), art. 10 lit. b), art. 11
și art. 14 din Ordonanța de urgență a Guvernului nr. 28/1999
privind obligația operatorilor economici de a utiliza aparate de marcat electronice fiscale
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean
Carmen-Cătălina Gliga
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 11 alin. (3) din Ordonanța de urgență a
Guvernului nr. 28/1999 privind obligația operatorilor economici
de a utiliza aparate de marcat electronice fiscale, excepție
ridicată de Societatea Comercială ăNesan Prod” — S.R.L. din
Cluj-Napoca în Dosarul nr. 11.774/211/2008 al Judecătoriei ClujNapoca.
La apelul nominal lipsesc părțile, față de care procedura de
citare este legal îndeplinită.
Președintele dispune să se facă apelul și în Dosarul
nr. 423D/2009, având ca obiect excepția de neconstituționalitate
a prevederilor art. 11 alin. (1) și art. 14 din Ordonanța de urgență
a Guvernului nr. 28/1999, excepție ridicată de Societatea
Comercială ăBlue Sky Models” — S.R.L. din Târgu Mureș în
Dosarul nr. 938/191/2008 al Judecătoriei Blaj.
La apelul nominal lipsesc părțile, față de care procedura de
citare este legal îndeplinită.
De asemenea, președintele dispune să se facă apelul și în
Dosarul nr. 451D/2009, având ca obiect excepția de
neconstituționalitate a prevederilor art. 10 lit. b) și art. 14 din
Ordonanța de urgență a Guvernului nr. 28/1999, excepție
ridicată de Societatea Comercială ăVital Systems” — S.R.L. din
București în Dosarul nr. 1.299/303/CV/2008 al Tribunalului
București — Secția a IX-a contencios administrativ și fiscal.
La apelul nominal lipsesc părțile, față de care procedura de
citare este legal îndeplinită.
Președintele dispune efectuarea apelului și în Dosarul
nr. 515D/2009, având ca obiect excepția de neconstituționalitate
a dispozițiilor art. 1, art. 10 lit. b), art. 11 și art. 14 din Ordonanța
de urgență a Guvernului nr. 28/1999, excepție ridicată de
Magdalena Irina Gh. Mirea în Dosarul nr. 864/212/2008 al
Tribunalului Constanța — Secția comercială, contencios
administrativ și fiscal.
La apelul nominal lipsesc părțile, față de care procedura de
citare este legal îndeplinită.
Președintele dispune efectuarea apelului și în Dosarul
nr. 702D/2009, având ca obiect excepția de neconstituționalitate
a dispozițiilor art. 1, art. 10 lit. b), art. 11 și art. 14 din Ordonanța
de urgență a Guvernului nr. 28/1999, excepție ridicată de Cati R.
Martișca în Dosarul nr. 867/212/2008 al Tribunalului Constanța —
Secția comercială, contencios administrativ și fiscal.
La apelul nominal lipsesc părțile, față de care procedura de
citare este legal îndeplinită.
Curtea, având în vedere că obiectul excepțiilor de
neconstituționalitate ridicate în dosarele nr. 401D/2009,

nr. 423D/2009, nr. 451D/2009, nr. 515D/2009 și nr. 702D/2009
este similar, pune în discuție, din oficiu, problema conexării
cauzelor.
Reprezentantul Ministerului Public este de acord cu
conexarea dosarelor.
Curtea, deliberând, în temeiul art. 53 alin. (5) din Legea
nr. 47/1992, dispune conexarea dosarelor nr. 423D/2009,
nr. 451D/2009, nr. 515D/2009 și nr. 702D/2009 la Dosarul
nr. 401D/2009, care este primul înregistrat.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
având în vedere jurisprudența constantă în materie a Curții
Constituționale.
C U R T E A,

având în vedere actele și lucrările dosarelor, constată
următoarele:
Prin Încheierea din 5 decembrie 2008, pronunțată în Dosarul
nr. 11.774/211/2008, Judecătoria Cluj-Napoca a sesizat
Curtea Constituțională cu excepția de neconstituționalitate
a dispozițiilor art. 11 alin. (3) din Ordonanța de urgență a
Guvernului nr. 28/1999 privind obligația operatorilor
economici de a utiliza aparate de marcat electronice fiscale.
Excepția a fost ridicată de Societatea Comercială ăNesan Prod” —
S.R.L. din Cluj-Napoca cu prilejul soluționării unei plângeri
contravenționale.
Prin Încheierea din 22 ianuarie 2009, pronunțată în Dosarul
nr. 938/191/2008, Judecătoria Blaj a sesizat Curtea
Constituțională cu excepția de neconstituționalitate a
dispozițiilor art. 11 alin. (1) și art. 14 din Ordonanța de
urgență a Guvernului nr. 28/1999. Excepția a fost ridicată de
Societatea Comercială ăBlue Sky Models” — S.R.L. din Târgu
Mureș cu prilejul soluționării unei cauze în contencios
administrativ având ca obiect o cerere de anulare a unui procesverbal de contravenție.
Prin Încheierea din 20 noiembrie 2008, pronunțată în Dosarul
nr. 1.299/303/CV/2008, Tribunalul București — Secția a IX-a
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 10 lit. b) și art. 14 din Ordonanța de urgență
a Guvernului nr. 28/1999. Excepția a fost ridicată de Societatea
Comercială ăVital Systems” — S.R.L. din București cu prilejul
soluționării recursului formulat împotriva Sentinței civile nr. 2.457
din 10 aprilie 2008, pronunțată de Judecătoria Sectorului 6
București în Dosarul nr. 1.299/303/2008.
Prin Încheierea din 3 decembrie 2008, pronunțată în Dosarul
nr. 864/212/2008, și Încheierea din 28 ianuarie 2009, pronunțată
în Dosarul nr. 867/212/2008, Tribunalul Constanța — Secția
comercială, contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 1, art. 10 lit. b), art. 11 și art. 14 din
Ordonanța de urgență a Guvernului nr. 28/1999. Excepția a
fost ridicată de Magdalena Irina Gh. Mirea și Cati R. Martișca
cu prilejul soluționării recursurilor în contencios administrativ
formulate împotriva Sentinței civile nr. 6.537 din 11 aprilie 2008,
pronunțată de Judecătoria Constanța în Dosarul

10

MONITORUL OFICIAL AL ROMÂNIEI, PARTEA I, Nr. 430/24.VI.2009

nr. 864/212/2008, respectiv împotriva Sentinței civile nr. 6.538
din 11 aprilie 2008, pronunțată de Judecătoria Constanța în
Dosarul nr. 867/212/2008.
În motivarea excepției autorii acesteia susțin, în esență, că
dispozițiile art. 1 alin. (1) din Ordonanța de urgență a Guvernului
nr. 28/1999 au o redactare ăambiguă”, care lasă loc unor
interpretări contradictorii, întrucât nu menționează cazurile în
care nu este obligatorie emiterea de facturi fiscale. Ca atare,
agenții economici, pentru a nu fi sancționați, emit facturi fiscale
pentru toate livrările, fapt ce, potrivit textului criticat, exclude
obligația utilizării aparatelor de marcat electronice fiscale, în timp
ce organele de control financiar îi sancționează, considerând
obligatorie emiterea de bonuri fiscale prin aparatele de marcat
electronice. De asemenea, și prevederile alin. (3) al art. 1 au o
formulare ăambiguă și subversivă, deoarece dispozițiile
ordonanței de urgență nu precizează care sunt excepțiile de la
obligația agenților economici de a emite bonuri fiscale pentru
bunurile vândute cu amănuntul și facturi fiscale pentru vânzările
cu ridicata, excepții la care face trimitere textul de lege criticat”.
Astfel se încalcă dispozițiile art. 135 alin. (1) și (2) lit. a) din
Constituție, potrivit cărora ăStatul trebuie să asigure libertatea
comerțului (...) ”. De asemenea, art. 11 alin. (3) teza întâi din
Ordonanța de urgență a Guvernului nr. 28/1999 este
neconstituțional, întrucât reclamă agentului economic să justifice
faptul că sumele de la punctul de lucru au fost dobândite în mod
licit, în condițiile în care rațiunea art. 44 alin. (8) din Constituție
este tocmai aceea de a scuti proprietarul de o astfel de probă,
ce este de multe ori anevoioasă. Ca urmare, nu se respectă
dreptul la un proces echitabil și prezumția de nevinovăție. În
plus, autorii excepției consideră că aplicarea amenzilor
prevăzute de textele de lege criticate are ca efect distrugerea
agentului economic și preluarea de către stat a patrimoniului
acestuia, ceea ce echivalează cu o expropriere. De asemenea,
amenzile aplicate au un cuantum nejustificat în raport cu
pericolul social al faptelor contravenționale. În ceea ce privește
art. 14 din Ordonanța de urgență a Guvernului nr. 28/1999, arată
că acesta contravine art. 45 din Constituție, deoarece, prin
suspendarea activității, se interzice accesul liber la activitatea
economică și exercitarea acesteia.
Judecătoria Cluj-Napoca, Judecătoria Blaj, Tribunalul
București — Secția a IX-a contencios administrativ și fiscal
și Tribunalul Constanța — Secția comercială, contencios
administrativ și fiscal consideră că excepția de
neconstituționalitate nu este întemeiată.
În conformitate cu dispozițiile art. 30 alin. (1) din Legea
nr. 47/1992, încheierile de sesizare au fost comunicate
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Guvernul apreciază că excepția de neconstituționalitate este
inadmisibilă în ceea ce privește prevederile art. 1 din Ordonanța
de urgență a Guvernului nr. 28/1999, întrucât autorii excepției
critică redactarea anterioară ultimei republicări a ordonanței, iar
în urma republicării textul de lege criticat nu mai conține
aspectele criticate ca fiind neconstituționale. În ceea ce privește
celelalte texte de lege criticate, având în vedere jurisprudența
constantă în materie a Curții Constituționale, apreciază că
excepția de neconstituționalitate nu este întemeiată.
Avocatul Poporului, invocând considerentele reținute de
Curtea Constituțională în jurisprudența sa referitoare la
prevederile art. 1, art. 10 lit. b), art. 11 și art. 14 din Ordonanța
de urgență a Guvernului nr. 28/1999, consideră că aceste texte
de lege sunt constituționale.
Președinții celor două Camere ale Parlamentului nu au
transmis punctele lor de vedere asupra excepției de
neconstituționalitate.
C U R T E A,

examinând încheierile de sesizare, punctele de vedere ale
Guvernului și ale Avocatului Poporului, rapoartele întocmite de

judecătorul-raportor, concluziile procurorului, dispozițiile de lege
criticate, prevederile Constituției, precum și Legea nr. 47/1992,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Potrivit încheierilor de sesizare, obiectul excepției de
neconstituționalitate îl constituie dispozițiile art. 1, art. 10 lit. b),
art. 11 și art. 14 din Ordonanța de urgență a Guvernului
nr. 28/1999 privind obligația operatorilor economici de a utiliza
aparate de marcat electronice fiscale, republicată în Monitorul
Oficial al României, Partea I, nr. 75 din 21 ianuarie 2005, cu
modificările și completările ulterioare.
Din examinarea excepției de neconstituționalitate Curtea
constată că, în realitate, critica de neconstituționalitate a art. 1
se referă doar la conținutul alin. (1) și (3), astfel că doar aceste
alineate vor fi supuse controlului de constituționalitate.
Textele de lege criticate au următorul conținut:
— Art. 1 alin. (1) și (3): ă(1) Agenții economici care efectuează
livrări de bunuri cu amănuntul, precum și prestări de servicii
direct către populație sunt obligați să utilizeze aparate de marcat
electronice fiscale.[ ]
(3) Aparatele de marcat electronice fiscale sunt livrate prin
distribuitori autorizați. În sensul prezentei ordonanțe de urgență,
prin distribuitor autorizat se înțelege agentul economic pe
numele căruia a fost eliberat avizul prevăzut la art. 5 alin. (2).
Distribuitorul autorizat are dreptul de a comercializa aparatele
de marcat electronice fiscale, inclusiv produsele complementare
acestora, pentru care a obținut avizul, precum și obligația să
asigure service la aceste aparate atât în mod direct, cât și prin
alți agenți economici acreditați de către acesta, denumiți în
continuare unități acreditate pentru comercializare și/sau
service. Distribuitor autorizat nu poate fi decât producătorul sau
importatorul aparatului respectiv. În situația defectării aparatelor
de marcat electronice fiscale utilizatorii sunt obligați ca în
momentul constatării defecțiunii să anunțe distribuitorul autorizat
care a livrat aparatul sau, după caz, unitatea de service
acreditată a acestui distribuitor autorizat.”;
— Art. 10 lit. b): ăConstituie contravenții următoarele fapte
dacă, potrivit legii penale, nu sunt considerate infracțiuni:[ ]
b) neîndeplinirea obligației agenților economici de a se dota
și de a utiliza aparate de marcat electronice fiscale avizate
conform art. 5 alin. (2), la termenele stabilite la art. 6, cu excepția
prevăzută la art. 1 alin. (4), neemiterea bonului fiscal pentru
toate bunurile livrate sau serviciile prestate ori emiterea de
bonuri cu o valoare inferioară celei reale, precum și
nereintroducerea datelor înscrise pe rola jurnal privind
tranzacțiile efectuate de la ultima închidere zilnică până în
momentul ștergerii memoriei operative;”;
— Art. 11: ă(1) Amenzile pentru contravențiile prevăzute la
art. 10 se aplică operatorilor economici, cu excepția celor
prevăzute la art. 10 lit. d), astfel:
a) faptele prevăzute la art. 10 lit. c), e), f), g) și o) se
sancționează cu amendă de la 2.000 lei la 4.000 lei;
b) faptele prevăzute la art. 10 lit. a), b), h1), i), j), l) și m) se
sancționează cu amendă de la 8.000 lei la 40.000 lei;
c) faptele prevăzute la art. 10 lit. h), k) și n) se sancționează
cu amendă de la 40.000 lei la 100.000 lei.
(2) Contravențiile prevăzute la art. 10 lit. d), aplicabile
persoanelor fizice, se sancționează cu amendă de la 800 lei la
4.000 lei.
(3) Sumele găsite la punctele de vânzare a bunurilor sau de
prestare a serviciilor aparținând agenților economici prevăzuți
la art. 1 alin. (1), care nu pot fi justificate prin datele înscrise în
documentele emise cu aparate de marcat electronice fiscale, în
registrul special, menționat la art. 1 alin. (4), ori prin facturi
fiscale, după caz, sunt considerate fără proveniență și se
confiscă, făcându-se venit la bugetul de stat. De asemenea, se
confiscă sumele încasate din livrarea de bunuri ori prestarea de

MONITORUL OFICIAL AL ROMÂNIEI, PARTEA I, Nr. 430/24.VI.2009
servicii după suspendarea activității agenților economici, potrivit
art. 14.”;
— Art. 14: ă(1) Neîndeplinirea obligației agenților economici
prevăzuți la art. 1 de a se dota cu aparate de marcat electronice
fiscale la termenele prevăzute la art. 6 atrage și suspendarea
activității unității până la momentul înlăturării cauzelor care au
generat aceasta.
(2) Nerespectarea de către agenții economici a prevederilor
art. 10 lit. b), referitoare la neutilizarea aparatelor de marcat
electronice fiscale, neemiterea bonurilor fiscale pentru toate
bunurile livrate sau serviciile prestate, emiterea de bonuri cu o
valoare inferioară celei reale și nereintroducerea datelor înscrise
pe rola-jurnal privind tranzacțiile efectuate de la ultima închidere
zilnică până în momentul ștergerii memoriei operative, atrage și
suspendarea activității unității pe o perioadă de 3 luni.”
Autorii excepției consideră că aceste texte de lege sunt
contrare dispozițiilor constituționale cuprinse în art. 135 alin. (1)
și (2) lit. a) referitoare la economia României, art. 53 privind
restrângerea exercițiului unor drepturi sau libertăți, art. 56
referitoare la contribuțiile financiare, art. 57 privind exercitarea
cu bună-credință a drepturilor și libertăților, art. 44 privind dreptul
de proprietate privată și art. 45 referitoare la libertatea
economică. De asemenea, consideră că este încălcat și art. 20
din Constituție prin raportare la prevederile art. 6 din Convenția
pentru apărarea drepturilor omului și a libertăților fundamentale
prin care se instituie prezumția de nevinovăție.
Examinând excepția de neconstituționalitate a prevederilor
art. 1 alin. (1) și (3) din Ordonanța de urgență a Guvernului
nr. 28/1999, Curtea constată că autorii excepției au în vedere
conținutul normativ al textelor de lege în redactarea anterioară
ultimei republicări a ordonanței criticate. Astfel, se susține că
aceste dispoziții de lege nu conțin precizări cu privire la ăcazurile
în care nu este obligatorie emiterea de facturi fiscale de către
agenții economici care efectuează livrări de bunuri direct către
populație”, ceea ce, în opinia autorilor excepției, încalcă
prevederile art. 135 alin. (2) lit. a) din Constituție. Într-adevăr, în
urma republicării Ordonanței de urgență a Guvernului
nr. 28/1999 în Monitorul Oficial al României, Partea I, nr. 381 din
5 iunie 2002, dispozițiile alin. (1) și (3) ale art. 1 prevedeau că
ăAgenții economici care efectuează livrări de bunuri sau prestări
de servicii direct către populație, pentru care nu este obligatorie
emiterea de facturi fiscale, sunt obligați să utilizeze aparate de
marcat electronice fiscale”, respectiv ăÎn cazul în care agenții
economici efectuează atât activități de vânzare cu amănuntul,
cât și cu ridicata, aceștia au obligația să emită bonuri fiscale
pentru bunurile vândute cu amănuntul și facturi fiscale pentru
vânzările cu ridicata, cu excepțiile prevăzute de lege”. Prin art. I
pct. 1 din Legea nr. 116/2004 privind aprobarea Ordonanței
Guvernului nr. 29/2004 pentru reglementarea unor măsuri
financiare, publicată în Monitorul Oficial al României, Partea I,
nr. 353 din 22 aprilie 2004, prevederile alin. (1) ale art. 1 din
Ordonanța de urgență a Guvernului nr. 28/1999 au fost însă
modificate, în sensul înlăturării oricărei excepții de la obligația
utilizării aparatelor de marcat electronice fiscale, iar prevederile
alin. (3) au fost abrogate. Ca atare, dispozițiile art. 1 alin. (1) și
(3), astfel cum au fost modificate prin legea amintită și preluate
în ultima republicare a Ordonanței de urgență a Guvernului
nr. 28/1999 în Monitorul Oficial al României, Partea I, nr. 75 din
21 ianuarie 2005, nu mai conțin aspectele criticate ca fiind
neconstituționale. Întrucât, în temeiul art. 29 alin. (1) din Legea
nr. 47/1992, Curtea Constituțională se pronunță asupra unor
dispoziții dintr-o lege sau ordonanță în vigoare, rezultă că
susținerile de neconstituționalitate ce vizează dispoziții care nu
se mai regăsesc în conținutul actual al actului normativ nu pot fi
examinate de instanța de contencios constituțional, critica de
neconstituționalitate fiind, în acest caz, fără obiect.
Având în vedere aceste aspecte, în temeiul art. 29 alin. (6)
din Legea nr. 47/1992, excepția de neconstituționalitate a
prevederilor art. 1 alin. (1) și (3) din Ordonanța de urgență a
Guvernului nr. 28/1999 urmează a fi respinsă ca fiind
inadmisibilă.

11

În ceea ce privește critica de neconstituționalitate a
prevederilor art. 10 lit. b), art. 11 și art. 14 din Ordonanța de
urgență a Guvernului nr. 28/1999, Curtea constată că acestea
au constituit în numeroase rânduri obiect al excepției de
neconstituționalitate.
Astfel, examinând excepția de neconstituționalitate a
prevederilor art. 10 lit. b), prin Decizia nr. 565 din 15 mai 2008,
publicată în Monitorul Oficial al României, Partea I, nr. 580 din
1 august 2008, ori Decizia nr. 355 din 2 mai 2006, publicată în
Monitorul Oficial al României, Partea I, nr. 497 din 8 iunie 2006,
Curtea a reținut că stabilirea unei contravenții și a unor sancțiuni
reprezintă o opțiune legitimă a legiuitorului, care dă expresie, în
contextul Ordonanței de urgență a Guvernului nr. 28/1999,
preocupării statului pentru a asigura libertatea comerțului,
protecția concurenței loiale și crearea cadrului favorabil pentru
valorificarea tuturor factorilor de producție. În situația textului de
lege criticat, reglementarea contravenției este justificată de
imperativul protejării interesului social și al ordinii de drept prin
adoptarea unor măsuri specifice de preîntâmpinare și
sancționare a faptelor care generează sau ar putea genera
fenomene economice negative, cum ar fi evaziunea fiscală.
Agentul economic în activitatea căruia s-a constatat săvârșirea
unei contravenții nu poate invoca principiul libertății economice,
în condițiile în care acesta nu respectă prevederile legale.
În ceea ce privește art. 56 din Constituție, Curtea constată că
acesta nu este incident în cauză, deoarece prevederile de lege
criticate nu au ca obiect stabilirea unor impozite și taxe.
De asemenea, referitor la critica de neconstituționalitate
raportată la art. 57 din Constituție, Curtea, având în vedere
conținutul reglementărilor criticate, apreciază că prevederile
acestui text constituțional nu au incidență în cauză.
Analizând criticile de neconstituționalitate raportate la art. 44
alin. (2) și art. 45 din Constituție, Curtea constată că acestea au
în vedere sancțiunile prevăzute de textele de lege care fac
obiectul excepției de neconstituționalitate și care se aplică
agenților economici în cazul nerespectării obligațiilor instituite
de Ordonanța de urgență a Guvernului nr. 28/1999.
Referitor la aceste critici, prin Decizia nr. 355 din 2 mai 2006,
publicată în Monitorul Oficial al României, Partea I, nr. 497 din
8 iunie 2006, Curtea a arătat însă că sancțiunea confiscării este
justificată de încălcarea prevederilor legale, în acord cu
prevederile art. 44 alin. (9) din Constituție, potrivit cărora
ăBunurile destinate, folosite sau rezultate din infracțiuni sau
contravenții pot fi confiscate numai în condițiile legii”.
Prin aceeași decizie, Curtea a reținut că sancțiunea
suspendării activității unității care nu a respectat obligațiile
instituite de lege reprezintă o măsură prin care statul dă expresie
obligațiilor instituite prin art. 135 alin. (2) lit. a), b) și f) din
Constituție și nu aduce atingere libertății comerțului sau
valorificării factorilor de producție.
Cât privește critica de neconstituționalitate referitoare la
încălcarea dreptului la un proces echitabil și a prezumției de
nevinovăție, prin Decizia nr. 146 din 20 februarie 2007, publicată
în Monitorul Oficial al României, Partea I, nr. 162 din 7 martie
2007, și Decizia nr. 530 din 31 mai 2007, publicată în Monitorul
Oficial al României, Partea I, nr. 423 din 25 iunie 2007, Curtea
a arătat că textele de lege criticate nu instituie o răspundere
obiectivă, ăîntrucât, fiind vorba de săvârșirea unor contravenții,
nu se poate aplica niciodată o sancțiune contravențională în
lipsa elementului vinovăției, care este de esența acesteia.
Existența sau inexistența vinovăției este un element al stării de
fapt, a cărei apreciere este de atributul exclusiv al instanței de
judecată, căreia persoana sancționată contravențional i se poate
adresa fără nicio îngrădire, beneficiind în mod corespunzător de
toate garanțiile dreptului la un proces echitabil”.
Întrucât în speță nu au intervenit elemente noi de natură să
justifice reconsiderarea jurisprudenței în materie a Curții
Constituționale, soluțiile și considerentele deciziilor amintite își
păstrează valabilitatea și în prezenta cauză.

12

MONITORUL OFICIAL AL ROMÂNIEI, PARTEA I, Nr. 430/24.VI.2009

Pentru considerentele expuse, în temeiul art. 146 lit. d) și al art. 147 alin. (4) din Constituție, al art. 1—3, al art. 11 alin. (1)
lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge, ca fiind inadmisibilă, excepția de neconstituționalitate a dispozițiilor art. 1 alin. (1) și (3) din Ordonanța de
urgență a Guvernului nr. 28/1999 privind obligația operatorilor economici de a utiliza aparate de marcat electronice fiscale, excepție
ridicată de Magdalena Irina Gh. Mirea și Cati R. Martișca în dosarele nr. 864/212/2008 și nr. 867/212/2008 ale Tribunalului
Constanța — Secția comercială, contencios administrativ și fiscal.
2. Respinge, ca fiind neîntemeiată, excepția de neconstituționalitate a prevederilor art. 10 lit. b), art. 11 și art. 14 din
Ordonanța de urgență a Guvernului nr. 28/1999, excepție ridicată de Societatea Comercială ăNesan Prod” — S.R.L. din ClujNapoca în Dosarul nr. 11.774/211/2008 al Judecătoriei Cluj-Napoca, de Societatea Comercială ăBlue Sky Models” — S.R.L. din
Târgu Mureș în Dosarul nr. 938/191/2008 al Judecătoriei Blaj, de Societatea Comercială ăVital Systems” — S.R.L. din București
în Dosarul nr. 1.299/303/CV/2008 al Tribunalului București — Secția a IX-a contencios administrativ și fiscal și de Magdalena Irina
Gh. Mirea și Cati R. Martișca în dosarele nr. 864/212/2008 și nr. 867/212/2008 ale Tribunalului Constanța — Secția comercială,
contencios administrativ și fiscal.
Definitivă și general obligatorie.
Pronunțată în ședința publică din data de 30 aprilie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Patricia Marilena Ionea

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind trecerea din domeniul public în domeniul privat al statului a unor construcții
aflate în administrarea Ministerului Apărării Naționale, în vederea scoaterii din funcțiune
și demolării acestora
În temeiul art. 108 din Constituția României, republicată, al art. 10 alin. (2) din Legea nr. 213/1998 privind proprietatea
publică și regimul juridic al acesteia, cu modificările și completările ulterioare, și al art. 2 din Ordonanța Guvernului nr. 112/2000
pentru reglementarea procesului de scoatere din funcțiune, casare și valorificare a activelor corporale care alcătuiesc domeniul
public al statului și al unităților administrativ-teritoriale, aprobată prin Legea nr. 246/2001,
Guvernul României adoptă prezenta hotărâre.
Art. 1. — Se aprobă trecerea din domeniul public în domeniul
privat al statului a unor construcții aflate în administrarea
Ministerului Apărării Naționale, amplasate în incinta imobilelor
identificate potrivit anexei*) care face parte integrantă din
prezenta hotărâre.

Art. 2. — Trecerea în domeniul privat al statului a
construcțiilor prevăzute la art. 1 se face în vederea scoaterii din
funcțiune și demolării acestora.
Art. 3. — După scoaterea din funcțiune și demolarea
construcțiilor, Ministerul Apărării Naționale își va actualiza în
mod corespunzător datele din evidența cantitativ-valorică.

PRIM-MINISTRU

EMIL BOC
Contrasemnează:
p. Ministrul apărării naționale,
Viorel Oancea,
secretar de stat
Ministrul dezvoltării regionale și locuinței,
Vasile Blaga
Ministrul finanțelor publice,
Gheorghe Pogea
București, 10 iunie 2009.
Nr. 702.

*) Anexa

este clasificată potrivit legii și se comunică numai instituțiilor interesate.

MONITORUL OFICIAL AL ROMÂNIEI, PARTEA I, Nr. 430/24.VI.2009

13

GUVERNUL ROMÂNIEI

HOTĂRÂRE
privind aprobarea indicatorilor tehnico-economici ai obiectivului de investiții
ăPatinoar artificial — Municipiul Brașov, județul Brașov” din cadrul Programului
ăPatinoare artificiale”, realizat prin Compania Națională de Investiții ăC.N.I.” — S.A.
În temeiul art. 108 din Constituția României, republicată, și al art. 42 alin. (1) lit. a) din Legea nr. 500/2002 privind finanțele
publice, cu modificările ulterioare,
Guvernul României adoptă prezenta hotărâre.
Art. 1. — Se aprobă indicatorii tehnico–economici ai

Art. 2. — Finanțarea obiectivului de investiții prevăzut la

obiectivului de investiții ăPatinoar artificial — Municipiul Brașov,

art. 1 se face de la bugetul de stat, prin bugetul Ministerului

județul Brașov” din cadrul Programului ăPatinoare artificiale”,

Dezvoltării Regionale și Locuinței, în limita sumelor aprobate

realizat prin Compania Națională de Investiții ăC.N.I.” — S.A.,

anual cu această destinație, din bugetul local, precum și din alte

prevăzuți în anexa*) care face parte integrantă din prezenta

surse legal constituite, conform programelor de investiții publice

hotărâre.

aprobate potrivit legii.
PRIM-MINISTRU

EMIL BOC
Contrasemnează:
Ministrul dezvoltării regionale și locuinței,
Vasile Blaga
Viceprim-ministru,
ministrul administrației și internelor,
Dan Nica
Ministrul finanțelor publice,
Gheorghe Pogea
București, 17 iunie 2009.
Nr. 718.
*) Anexa nu se publică, fiind clasificată potrivit legii.

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
AGENȚIA NAȚIONALĂ PENTRU RESURSE MINERALE

ORDIN
privind aprobarea unei licențe de concesiune pentru explorare
Având în vedere art. 15 și art. 21 alin. (1) din Legea minelor nr. 85/2003, cu modificările și completările ulterioare,
în temeiul art. 4 alin. (3) din Hotărârea Guvernului nr. 756/2003 privind organizarea și funcționarea Agenției Naționale
pentru Resurse Minerale, precum și al Deciziei primului-ministru nr. 191/2009 pentru numirea domnului Gelu Agafiel Mărăcineanu
în funcția de președinte al Agenției Naționale pentru Resurse Minerale,
președintele Agenției Naționale pentru Resurse Minerale emite prezentul ordin.
Art. 1. — Se aprobă Licența de concesiune nr. 12.092/2009
privind explorarea andezitului din perimetrul Dealul Pietros,
județul Harghita, încheiată între Agenția Națională pentru
Resurse Minerale, în calitate de concedent, și Societatea

Comercială ăExploatarea Minieră Harghita” — S.A. Miercurea-Ciuc,
în calitate de concesionar.
Art. 2. — Prezentul ordin se publică în Monitorul Oficial al
României, Partea I.

Președintele Agenției Naționale pentru Resurse Minerale,
Gelu Agafiel Mărăcineanu
București, 17 iunie 2009.
Nr. 136.

14

MONITORUL OFICIAL AL ROMÂNIEI, PARTEA I, Nr. 430/24.VI.2009

ACTE ALE OFICIULUI ROMÂN PENTRU DREPTURILE DE AUTOR
OFICIUL ROMÂN PENTRU DREPTURILE DE AUTOR

DECIZIE
privind publicarea în Monitorul Oficial al României, Partea I, a Protocolului privind desemnarea
colectorului unic al remunerației compensatorii pentru copia privată pentru operele reproduse
după înregistrări sonore sau audiovizuale cuvenite titularilor de drepturi de autor și titularilor
de drepturi conexe, repartizarea remunerațiilor colectate către organismele de gestiune colectivă
beneficiare și modalitatea de evidențiere și justificare a cheltuielilor privind acoperirea reală
a costurilor de colectare ale organismului de gestiune colectivă colector unic
Având în vedere dispozițiile art. 1312 alin. (2) din Legea nr. 8/1996 privind dreptul de autor și drepturile conexe, cu
modificările și completările ulterioare, precum și Referatul nr. RG II/7.216 din 9 iunie 2009 al Direcției registre, gestiune colectivă
și relații publice,
în baza prevederilor art. 6 alin. (1) și art. 7 din Hotărârea Guvernului nr. 401/2006 privind organizarea, funcționarea,
structura personalului și dotările necesare îndeplinirii atribuțiilor Oficiului Român pentru Drepturile de Autor,
directorul general al Oficiului Român pentru Drepturile de Autor emite următoarea decizie:
Articol unic. — Se publică în Monitorul Oficial al României, Drepturi de Autor (UCMR—ADA), Societatea pentru Drepturi de
Partea I, Protocolul privind desemnarea colectorului unic al Autor în Cinematografie și Audiovizual — Societatea Autorilor
remunerației compensatorii pentru copia privată pentru operele Români din Audiovizual (DACIN SARA), Centrul Român pentru
reproduse după înregistrări sonore sau audiovizuale cuvenite Administrarea Drepturilor Artiștilor Interpreți (CREDIDAM),
titularilor de drepturi de autor și titularilor de drepturi conexe,
Uniunea Producătorilor de Fonograme din România (UPFR),
repartizarea remunerațiilor colectate către organismele de
Uniunea Producătorilor de Film și Audiovizual din România —
gestiune colectivă beneficiare și modalitatea de evidențiere și
justificare a cheltuielilor privind acoperirea reală a costurilor de Asociația Română de Gestiune a Operelor Audiovizuale
colectare ale organismului de gestiune colectivă colector unic, (UPFAR—ARGOA) și Asociația pentru Drepturile Producătorilor
încheiat la București la data de 27 mai 2009 între Uniunea de Fonograme din România (ADPFR), prevăzut în anexa care
Compozitorilor și Muzicologilor din România—Asociația pentru face parte integrantă din această decizie.
Directorul general al Oficiului Român pentru Drepturile de Autor,
Rodica Pârvu
București, 9 iunie 2009.
Nr. 77.

ANEXĂ

PROTOCOL

privind desemnarea colectorului unic al remunerației compensatorii pentru copia privată pentru operele reproduse
după înregistrări sonore sau audiovizuale cuvenite titularilor de drepturi de autor și titularilor de drepturi conexe,
repartizarea remunerațiilor colectate către organismele de gestiune colectivă beneficiare și modalitatea de evidențiere
și justificare a cheltuielilor privind acoperirea reală a costurilor de colectare ale organismului de gestiune colectivă
colector unic
Având în vedere:
— Decizia directorului general al Oficiului Român pentru Drepturile de Autor nr. 61/2009 pentru publicarea în Monitorul
Oficial al României, Partea I, a Protocolului privind Lista suporturilor și aparatelor pentru care se datorează remunerația
compensatorie pentru copia privată pentru operele reproduse după înregistrări sonore sau audiovizuale, precum și cuantumul
acestei remunerații;
— pct. 3 din metodologia stabilită prin Protocolul încheiat de părți la data de 10 aprilie 2009;
— prevederile art. 107 și 133 din Legea nr. 8/1996 privind dreptul de autor și drepturile conexe, cu modificările și
completările ulterioare;
subscrisele:
— Uniunea Compozitorilor și Muzicologilor din România — Asociația pentru Drepturi de Autor (UCMR—ADA), cu sediul
în municipiul București, Calea Victoriei nr. 141, sectorul 1, prin director general Ana Achim;

MONITORUL OFICIAL AL ROMÂNIEI, PARTEA I, Nr. 430/24.VI.2009

15

— Societatea pentru Drepturi de Autor în Cinematografie și Audiovizual — Societatea Autorilor Români din Audiovizual
(DACIN SARA), cu sediul în municipiul București, str. Dem. I. Dobrescu nr. 4—6, intr. B, et. 3, cam. 50—52, sectorul 1, prin director
general Mircea Mureșan;
— Centrul Român pentru Administrarea Drepturilor Artiștilor Interpreți (CREDIDAM), cu sediul în municipiul București,
str. Jules Michelet nr. 15—17, sectorul 1, prin director general Ștefan Gheorghiu;
— Uniunea Producătorilor de Fonograme din România (UPFR), cu sediul în municipiul București, șos. Nicolae Titulescu
nr. 88B, sectorul 1, prin președinte Dan Popi;
— Uniunea Producătorilor de Film și Audiovizual din România — Asociația Română de Gestiune a Operelor Audiovizuale
(UPFAR—ARGOA), cu sediul în municipiul București, str. Dem. I. Dobrescu nr. 4—6, et. 3, cam. 44, sectorul 1, prin director executiv
Ionel Udrescu;
— Asociația pentru Drepturile Producătorilor de Fonograme din România (ADPFR), cu sediul în municipiul București,
str. Maria Rosetti nr. 7—9, ap.18, sectorul 2, prin președinte Sorinel Chelariu,
convin prin prezentul protocol după cum urmează:
Art. 1. — Remunerația compensatorie pentru copia privată
reprezentând drepturi patrimoniale de autor și conexe, datorată
de importatorii și fabricanții de aparate și suporturi potrivit
dispozițiilor art. 107 din Legea nr. 8/1996, cu modificările și
completările ulterioare, astfel cum este prevăzută și de
metodologia stabilită prin Protocolul din 10 aprilie 2009, publicat
în Monitorul Oficial al României, Partea I, nr. 316 din 13 mai
2009, prin Decizia directorului general al Oficiului Român pentru
Drepturile de Autor nr. 61/2009 pentru publicarea în Monitorul
Oficial al României, Partea I, a Protocolului privind Lista
suporturilor și aparatelor pentru care se datorează remunerația
compensatorie pentru copia privată pentru operele reproduse
după înregistrări sonore sau audiovizuale, precum și cuantumul
acestei remunerații, va fi colectată de către Uniunea
Producătorilor de Fonograme din România (denumită în cele ce
urmează UPFR), desemnată astfel colector unic al acestei
remunerații.
Art. 2. — (1) Remunerația colectată de UPFR în calitate de
colector unic de la importatorii și fabricanții de aparate și
suporturi, ce se cuvine și se repartizează organismelor de
gestiune colectivă beneficiare, este cea prevăzută de Hotărârea
arbitrală din 13 aprilie 2006, publicată în Monitorul Oficial al
României, Partea I, nr. 408 din 11 mai 2006 prin Decizia
directorului general al Oficiului Român pentru Drepturile de Autor
nr. 86/2006 pentru publicarea în Monitorul Oficial al României,
Partea I, a Hotărârii arbitrale din 13 aprilie 2006 privind stabilirea
modalității de repartizare între organismele de gestiune colectivă
beneficiare a remunerației compensatorii pentru copia privată
colectivă de către organismele colectorilor unici, hotărâre care
va fi coroborată cu dispozițiile art. 1072 din Legea nr. 8/1996, cu
modificările și completările ulterioare. Din sumele colectate va fi
dedus în prealabil comisionul de colectare.
(2) În cazul în care pentru un domeniu de creație dintre cele
prevăzute în hotărârea arbitrală există două sau mai multe
organisme de gestiune colectivă care gestionează aceeași
categorie de drepturi, remunerațiile vor fi repartizate de UPFR
către organismul de gestiune colectivă stabilit colector unic
pentru acel domeniu de creație, cu excepția cazului în care
organismele de gestiune colectivă din acel domeniu de creație
comunică colectorului unic un protocol prin care stabilesc ca
plata remunerațiilor să se facă direct organismelor beneficiare și
proporția repartizării.

Art. 3. — Sumele colectate de UPFR în calitate de unic
colector al remunerației pentru copia privată se vor evidenția
într-un cont analitic distinct.
Art. 4. — (1) Înainte de repartizarea sumelor colectate către
organismele de gestiune colectivă beneficiare, UPFR va deduce
și va reține din acestea cheltuielile ce acoperă costurile reale
efectuate pentru colectarea remunerației compensatorii pentru
copia privată pentru operele reproduse după înregistrări sonore
sau audiovizuale.
(2) Potrivit prezentului protocol, se consideră cheltuieli reale
privind colectarea:
a) cheltuielile salariale pentru 3 angajați (drepturile salariale
la care se adaugă toate contribuțiile aferente diferitelor fonduri
bugetare);
b) comisioanele bancare;
c) costurile funcționării a două posturi telefonice și a unui fax
(abonament și convorbiri telefonice);
d) consumabile (toner, hârtie etc.);
e) cota-parte a cheltuielilor de regie aferente suprafeței unei
camere;
f) cheltuieli judiciare și de executare silită pentru recuperarea
remunerațiilor și depunerea raportărilor (taxe de timbru, timbru
judiciar, onorarii experți contabili, onorarii avocați, onorarii
executori judecătorești etc.);
g) cheltuieli poștale;
h) cheltuieli de mentenanță și actualizare programe
informatice pentru realizarea în format unitar a raportărilor de
către utilizatori;
i) cheltuieli de deplasare;
j) cheltuieli pentru mijloace tehnice necesare (calculatoare,
inclusiv programele informatice aferente, imprimante, fax,
copiatoare, scaner etc.);
k) alte cheltuieli necesare desfășurării activității de colectare
a remunerațiilor datorate de importatorii și fabricanții de suporturi
și aparate.
Art. 5. — (1) Repartizarea remunerațiilor colectate rezultate
în urma deducerii costurilor reale de colectare se va efectua
lunar de către UPFR, în calitate de colector unic, către
organismele de gestiune colectivă beneficiare potrivit art. 2.
(2) Repartizarea remunerațiilor se face trimestrial, până cel
târziu la data de 15 a lunii următoare trimestrului în care au fost
colectate.

16

MONITORUL OFICIAL AL ROMÂNIEI, PARTEA I, Nr. 430/24.VI.2009

Art. 6. — (1) Cheltuielile reale legate de activitatea de
colectare și repartizare vor fi suportate proporțional cu sumele
încasate de toate categoriile de beneficiari și nu vor putea
depăși 2% din remunerația colectată în acel an.
(2) Întrucât la data semnării prezentului protocol nu se
cunoaște o dimensiune a sumelor ce vor fi colectate, în cazul în
care va fi necesar, UPFR va convoca organismele beneficiare
pentru a decide asupra comisionului real de colectare.
Art. 7. — Organismele de gestiune colectivă beneficiare ale
remunerațiilor pot solicita organismului colector unic al
remunerațiilor informații cu privire la sumele colectate. Cererea
se depune cu cel puțin 5 zile lucrătoare înainte de data la care
se dorește a fi comunicată informația.
Art. 8. — Organismele de gestiune colectivă convin întâlniri
trimestriale, la convocarea colectorului unic sau a oricărui
organism beneficiar, în cadrul cărora vor fi discutate: evoluția
încasărilor, potențialul de dezvoltare a numărului de plătitori,
situația litigiilor, precum și propuneri și soluții la eventuale
probleme.
Art. 9. — Organismele de gestiune colectivă se obligă să
păstreze confidențialitatea tuturor informațiilor primite de la

organismul de gestiune colectivă colector unic, organismul de
gestiune colectivă ce ar divulga terților astfel de informații fiind
direct răspunzător pentru prejudiciile ce ar fi cauzate și solicitate
de plătitorii de copie privată.
Art. 10. — Drepturile asupra bazelor de date constituite de
colectorul unic sunt proprietatea acestuia și protejate potrivit legii
și nu vor putea fi comunicate către celelalte organisme de
gestiune colectivă, utilizate de acestea sau comunicate terților
decât în condițiile legii.
Art. 11. — Orice modificare a prezentului protocol este
posibilă prin acte adiționale încheiate între organismele de
gestiune colectivă beneficiare, cu respectarea dispozițiilor legale
în vigoare.

UCMR—ADA
Ana Achim,
director general

CREDIDAM
Ștefan Gheorghiu,
director general

DACIN SARA
Mircea Mureșan,
director general

UPFR
Dan Popi,
președinte

UPFAR—ARGOA
Ionel Udrescu,
director executiv

ADPFR
Sorinel Chelariu,
președinte

Prezentul protocol s-a încheiat la București astăzi, 27 mai
2009, în 7 (șapte) exemplare originale cu forță probantă egală,
din care noi, fiecare parte semnatară, am primit câte un
exemplar, iar unul urmează a fi depus la Oficiul Român pentru
Drepturile de Autor.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 430/24.VI.2009 conține 16 pagini.

Prețul: 3,20 lei

&JUYDGY|431522]
ISSN 1453—4495

