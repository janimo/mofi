Anul 177 (XXI) — Nr. 720

PARTEA I

LEGI, DECRETE, HOTĂRÂRI ȘI ALTE ACTE

Luni, 26 octombrie 2009

SUMAR

Nr.

Pagina
HOTĂRÂRI ALE GUVERNULUI ROMÂNIEI

1.083. — Hotărâre pentru modificarea și completarea
Hotărârii Guvernului nr. 78/2008 privind stabilirea
uniformei și a însemnelor distinctive pentru personalul
militar din Inspectoratul de Aviație al Ministerului
Internelor și Reformei Administrative..........................
ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
640.

— Ordin al ministrului agriculturii, pădurilor și
dezvoltării rurale, interimar, pentru modificarea și
completarea Ordinului ministrului agriculturii, pădurilor
și dezvoltării rurale nr. 732/2005 privind aprobarea

2–4

Nr.

Pagina
Listei denumirilor de origine controlată (DOC) pentru
vinurile liniștite, admise pentru utilizare în România, a
Listei denumirilor de origine controlată (DOC) pentru
vinurile spumante, admise pentru utilizare în România,
a Listei indicațiilor geografice pentru vinurile liniștite,
admise pentru utilizare în România, a Listei indicațiilor
geografice pentru vinurile aromatizate, admise pentru
utilizare în România, și a Listei mențiunilor tradiționale
ale vinurilor, admise pentru utilizare în România........

4–5

ACTE ALE CURȚII EUROPENE
A DREPTURILOR OMULUI
Hotărârea din 26 mai 2009 în Cauza Amanalachioai împotriva
României ..................................................................

5–16

2

MONITORUL OFICIAL AL ROMÂNIEI, PARTEA I, Nr. 720/26.X.2009

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
pentru modificarea și completarea Hotărârii Guvernului nr. 78/2008 privind stabilirea
uniformei și a însemnelor distinctive pentru personalul militar din Inspectoratul de Aviație
al Ministerului Internelor și Reformei Administrative
În temeiul art. 108 din Constituția României, republicată,
Guvernul României adoptă prezenta hotărâre.
Articol unic. — Hotărârea Guvernului nr. 78/2008 privind
stabilirea uniformei și a însemnelor distinctive pentru personalul
militar din Inspectoratul de Aviație al Ministerului Internelor și
Reformei Administrative, publicată în Monitorul Oficial al
României, Partea I, nr. 64 din 28 ianuarie 2008, se modifică și
se completează după cum urmează:
1. Titlul se modifică și va avea următorul cuprins:
ăH O T Ă R Â R E
privind stabilirea uniformei, a însemnelor distinctive, a
insignei și documentului de legitimare pentru personalul
militar din Inspectoratul General de Aviație al Ministerului
Administrației și Internelor”

2. După articolul 11 se introduce un nou articol, articolul 111,
cu următorul cuprins:
ăArt. 111. — Insigna și documentele de legitimare pentru
personalul militar din Inspectoratul General de Aviație al Ministerului
Administrației și Internelor sunt prevăzute în anexa nr. 3.”
3. Articolul 12 se modifică și va avea următorul cuprins:
ăArt. 12. — Anexele nr. 1—3 fac parte integrantă din prezenta
hotărâre.”
4. După anexa nr. 2 se introduce o nouă anexă, anexa
nr. 3 ăLegitimația de serviciu și insigna personalului militar
din Inspectoratul General de Aviație al Ministerului
Administrației și Internelor”, având cuprinsul prevăzut în
anexa la prezenta hotărâre.

PRIM-MINISTRU

EMIL BOC
Contrasemnează:
Viceprim-ministru, ministrul administrației și internelor,
Dan Nica
Ministrul finanțelor publice,
Gheorghe Pogea
București, 23 septembrie 2009.
Nr. 1.083.
ANEXĂ
(Anexa nr. 3 la Hotărârea Guvernului nr. 78/2008)

LEGITIMAȚIA DE SERVICIU ȘI INSIGNA

personalului militar din Inspectoratul General de Aviație al Ministerului Administrației și Internelor
1. Legitimația de serviciu a personalului militar din
Inspectoratul General de Aviație al Ministerului Administrației și
Internelor este documentul oficial care atestă calitatea de cadru
militar în activitate și va fi folosită pentru declinarea calității
numai în exercitarea atribuțiilor de serviciu.
2. Legitimația de serviciu este confecționată în sistem duplex
(față-verso), cu următorul conținut:
a) față — în partea de sus, central, rândul întâi ăROMÂNIA”;
rândul al doilea ăMINISTERUL ADMINISTRAȚIEI ȘI INTERNELOR”;
colțul din stânga sus este barat cu tricolorul României; în centru,
stema României; în partea de jos, stânga, ăLEGITIMAȚIE”, sub
aceasta se scrie gradul militar, iar pe următoarele două rânduri
se înscriu numele, prenumele tatălui și prenumele titularului; în
partea de jos, dreapta, se aplică fotografia color a titularului, cu
dimensiunile de 3 x 3 cm;
b) verso — în partea de sus, central, rândul întâi
ăINSPECTORATUL GENERAL DE AVIAȚIE”; pe rândul al
doilea, unitatea din care face parte titularul; pe rândul al treilea,
central, data emiterii legitimației; în centru, sigla Inspectoratului
General de Aviație, încadrată stânga-dreapta de seria (3 litere),
respectiv numărul (maximum 5 cifre) legitimației; sub numărul
legitimației, după caz, în raport cu nivelul de acces aprobat
pentru titularul legitimației, funcția ăMINISTRUL ADMINISTRAȚIEI
ȘI INTERNELOR” și semnătura scanată a ministrului administrației

și internelor, pentru treapta de acces general, respectiv funcția
ăINSPECTOR GENERAL” și semnătura scanată a inspectorului
general, pentru treptele de acces limitat; în partea de jos, sub
sigla unității, central, se consemnează valabilitatea legitimației;
pe rândul următor, codul numeric personal al titularului, iar pe
ultimul rând, treapta de acces aprobată pentru titularul
legitimației.
3. Modelul legitimațiilor de serviciu, precum și cromatica
specifică a acestora sunt prevăzute în figurile nr. 1—3.
4. Insigna atestă împreună cu legitimația de serviciu
prevăzută la art. 1 calitatea de cadru militar în activitate din
Inspectoratul General de Aviație al Ministerului Administrației și
Internelor.
5. Insigna este prevăzută cu sistem de fixare prin lamela
metalică pe articolele de îmbrăcăminte, pe centura sau pe
suportul de piele aferent, în care se poate introduce și legitimația
de serviciu.
6. Fața insignei conține următoarele elementele:
a) elementele de identificare comune sunt următoarele:
a1) în partea de sus se află drapelul tricolor, iar pe culoarea
galbenă a acestuia este înscris ăROMÂNIA”;
a2) în partea din mijloc este prevăzută sigla Inspectoratului
General de Aviație;

MONITORUL OFICIAL AL ROMÂNIEI, PARTEA I, Nr. 720/26.X.2009
a3) în partea de jos, pe plăcuța dreptunghiulară, sunt înscrise
seria formată din 1—4 litere, care reprezintă identificarea
alfabetică a unității din care face parte titularul, și numărul
insignei format din maximum 4 cifre, care reprezintă identificarea
numerică a cadrului militar;
b) elementele de identificare specifice sunt următoarele:
b1) insigna este confecționată din aliaj neferos pe fond
albastru, având înscris, în partea de sus, central, ăROMÂNIA”,

3

pe fondul galben al tricolorului; în partea centrală, sigla
Inspectoratului General de Aviație, înconjurată pe părțile laterale
cu frunza de laur și frunza de stejar, de culoare galbenă, și în
partea de jos, ăINSPECTORATUL GENERAL DE AVIAȚIE”, de
culoare galbenă.
7. Modelul insignei este prevăzut în figura nr. 4.
8. Figurile nr. 1—4*) fac parte integrantă din prezenta anexă.

*) Figurile nr. 1—4 sunt reproduse în facsimil.

Figura nr. 1

I N S P E C T O R AT U L G E N E R A L D E AV I A Ț I E

(acces general)

Figura nr. 2
I N S P E C T O R AT U L G E N E R A L D E AV I A Ț I E

(acces limitat)

4

MONITORUL OFICIAL AL ROMÂNIEI, PARTEA I, Nr. 720/26.X.2009
Figura nr. 3
U N I T Ă Ț I S U B O R D O N AT E I N S P E C T O R AT U L U I G E N E R A L D E AV I A Ț I E

(acces limitat)

Figura nr. 4

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL AGRICULTURII, PĂDURILOR ȘI DEZVOLTĂRII RURALE

ORDIN
pentru modificarea și completarea Ordinului ministrului agriculturii, pădurilor și dezvoltării rurale
nr. 732/2005 privind aprobarea Listei denumirilor de origine controlată (DOC) pentru vinurile
liniștite, admise pentru utilizare în România, a Listei denumirilor de origine controlată (DOC)
pentru vinurile spumante, admise pentru utilizare în România, a Listei indicațiilor geografice pentru
vinurile liniștite, admise pentru utilizare în România, a Listei indicațiilor geografice pentru vinurile
aromatizate, admise pentru utilizare în România, și a Listei mențiunilor tradiționale ale vinurilor,
admise pentru utilizare în România
Având în vedere Referatul nr. 1.179 din 7 octombrie 2009 al Oficiului Național al Denumirilor de Origine pentru Vinuri
(ONDOV),
în baza prevederilor art. 20, art. 25 alin. (1) și ale art. 42 lit. b) și c) din Legea viei și vinului în sistemul organizării comune
a pieței vitivinicole nr. 244/2002, republicată,
având în vedere pct. 8 — Vinul petiant din anexa IV ăCategorii de produse viticole” la Regulamentul (CE) nr. 479/2008 al
Consiliului din 29 aprilie 2008 privind organizarea comună a pieței vitivinicole, de modificare a Regulamentului (CE)
nr. 1.493/1999, a Regulamentului (CE) nr. 1.782/2003, a Regulamentului (CE) nr. 1.290/2005 și a Regulamentului (CE) nr. 3/2008
și de abrogare a Regulamentului (CEE) nr. 2.392/86 și a Regulamentului (CE) nr. 1.493/1999,

5

MONITORUL OFICIAL AL ROMÂNIEI, PARTEA I, Nr. 720/26.X.2009

în temeiul art. 7 alin. (6) din Hotărârea Guvernului nr. 8/2009 privind organizarea și funcționarea Ministerului Agriculturii,
Pădurilor și Dezvoltării Rurale,
ministrul agriculturii, pădurilor și dezvoltării rurale, interimar, emite prezentul ordin.
Art. I. — Ordinul ministrului agriculturii, pădurilor și dezvoltării
rurale nr. 732/2005 privind aprobarea Listei denumirilor de
origine controlată (DOC) pentru vinurile liniștite, admise pentru
utilizare în România, a Listei denumirilor de origine controlată
(DOC) pentru vinurile spumante, admise pentru utilizare în
România, a Listei indicațiilor geografice pentru vinurile liniștite,
admise pentru utilizare în România, a Listei indicațiilor
geografice pentru vinurile aromatizate, admise pentru utilizare în
România, și a Listei mențiunilor tradiționale ale vinurilor, admise
pentru utilizare în România, publicat în Monitorul Oficial al
Romaniei, Partea I, nr. 726 din 10 august 2005, se modifică și
se completează după cum urmează:
1. Titlul ordinului se modifică și va avea următorul
cuprins:
ăO R D I N
pentru aprobarea Listei denumirilor de origine controlată
(DOC) pentru vinurile liniștite, admise pentru utilizare în
România, a Listei denumirilor de origine controlată pentru
vinurile spumante, admise pentru utilizare în România, a
Listei indicațiilor geografice pentru vinurile liniștite,

admise pentru utilizare în România, a Listei indicațiilor
geografice pentru vinurile aromatizate, admise pentru
utilizare în România, a Listei mențiunilor tradiționale ale
vinurilor, admise pentru utilizare în România, și a Listei
denumirilor de origine controlată (DOC) pentru vinurile
petiante, admise pentru utilizare în România”
2. După articolul 5 se introduce un nou articol, articolul 51,
cu următorul cuprins:
ăArt. 51. — Se aprobă Lista denumirilor de origine controlată
(DOC) pentru vinurile petiante, admise pentru utilizare în
România, prevăzută în anexa nr. 6.”
3. Articolul 10 se modifică și va avea următorul cuprins:
ăArt. 10. — Anexele nr. 1—6 fac parte integrantă din
prezentul ordin.”
4. După anexa nr. 5 se introduce o nouă anexă, anexa
nr. 6, care va avea cuprinsul prevăzut în anexa care face
parte integrantă din prezentul ordin.
Art. II. — Prezentul ordin se publică în Monitorul Oficial al
României, Partea I.

p. Ministrul agriculturii, pădurilor și dezvoltării rurale, interimar,
Nicolae Giugea,
secretar de stat
București, 19 octombrie 2009.
Nr. 640.
ANEXĂ
(Anexa nr. 6 la ordin)

L I S TA

denumirilor de origine controlată (DOC) pentru vinurile petiante,
admise pentru utilizare în România
Dealu Mare

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 26 mai 2009

în Cauza Amanalachioai împotriva României
(Cererea nr. 4.023/04)
În Cauza Amanalachioai împotriva României,
Curtea Europeană a Drepturilor Omului (Secția a treia), statuând în cadrul unei camere formate din: Josep Casadevall,
președinte, Elisabet Fura-Sandström, Corneliu Bîrsan, Boštjan M. Zupančič, Alvina Gyulumyan, Egbert Myjer, Luis López Guerra,
judecători, și din Santiago Quesada, grefier de secție,
după ce a deliberat în camera de consiliu la data de 5 mai 2009,
pronunță următoarea hotărâre, adoptată la această dată:
PROCEDURA

1. La originea cauzei se află o cerere (nr. 4.023/04)
îndreptată împotriva României, prin care un cetățean al acestui
stat, domnul Valentin Amanalachioai (reclamantul), a sesizat
Curtea la data de 5 noiembrie 2003 în temeiul art. 34 din

Convenția pentru apărarea drepturilor omului și a libertăților
fundamentale (Convenția).
2. Guvernul român (Guvernul) este reprezentat de agentul
său, domnul Răzvan-Horațiu Radu, din cadrul Ministerului
Afacerilor Externe.

6

MONITORUL OFICIAL AL ROMÂNIEI, PARTEA I, Nr. 720/26.X.2009

3. Reclamantul se plânge în special de imposibilitatea de a
obține înapoierea fiicei sale minore care locuiește în prezent la
bunicii săi materni.
4. La data de 3 mai 2006, Curtea a hotărât să îi comunice
cererea Guvernului. Invocând prevederile art. 29 § 3, aceasta a
hotărât să fie analizate în același timp admisibilitatea și
temeinicia cauzei.
ÎN FAPT

I. Circumstanțele cauzei
5. Reclamantul s-a născut în anul 1968 și locuiește în
Botoșani. Este sergent în poliția de frontieră din Botoșani.
6. Reclamantul s-a căsătorit cu A.D. Cuplul a avut o fiică, D.,
născută la data de 28 august 1994. La data de 14 ianuarie 1999,
A.D. a decedat în urma unei leucemii, iar copilul a rămas cu tatăl
său în Botoșani.
7. La data de 27 ianuarie 2001, reclamantul și-a dat acordul
pentru ca D. să își petreacă vacanța școlară la bunicii săi
materni, soții D. (bunicii), în vârstă de 62 de ani la data
respectivă, în satul Oncești, comuna Bârsana, în județul
Maramureș.
8. La data de 4 februarie 2001, bunicii l-au informat pe
reclamant că nu aveau de gând să i-o mai înapoieze pe D.
9. La data de 5 februarie 2001, reclamantul a depus o
plângere penală la poliția Bârsana împotriva bunicilor,
acuzându-i că o țin pe D. fără drept.
10. La data de 6 februarie 2001, poliția l-a informat pe
reclamant că, la o întrevedere cu bunicii, aceștia și-au exprimat
refuzul de a restitui copilul. Pe de altă parte, poliția l-a sfătuit pe
reclamant să depună o cerere la Judecătoria Sighetu Marmației
pentru ca aceasta să stabilească reședința copilului.
11. La data de 24 noiembrie 2001, reclamantul s-a căsătorit
cu B.I. Cuplul a avut un copil la data de 26 iunie 2002.
A. Cererea de ordonanță președințială a reclamantului pentru
a obține înapoierea imediată a copilului

12. La data de 7 februarie 2001, întemeindu-se pe art. 98 și
103 din Codul familiei (CF), reclamantul a sesizat Judecătoria
Sighetu Marmației cu o cerere de ordonanță președințială în
contradictoriu cu bunicii, prin care urmărea restituirea imediată
a lui D. În subsidiar, el a cerut să aibă contacte cu fiica sa și un
drept de vizitare în fiecare săptămână. Bunicii au susținut că
reclamantul consimțise să le-o încredințeze pe D. pentru o
perioadă nedeterminată și au arătat că ei beneficiau de condiții
materiale mai bune pentru a crește copilul.
13. Prin ordonanța președințială din data de 1 martie 2001,
judecătoria a admis acțiunea reclamantului și a dispus ca bunicii
să înapoieze copilul tatălui său. Aceasta a constatat că
reclamantul își dăduse acordul numai pentru ca D. să își
petreacă vacanța la bunici, că ea frecventa grădinița în Botoșani
și că, în orice caz, aceștia nu au formulat o cerere
reconvențională pentru a obține încredințarea copilului. Instanța
a statuat că din probele prezentate în speță rezulta că
reclamantul îi putea asigura fiicei sale condiții de viață normale,
că avea grijă de ea și că refuzul bunicilor de a-i restitui copilul se
datora suferinței cauzate de decesul fiicei lor.
14. Bunicii au introdus apel. Prin Decizia din data de
20 aprilie 2001, Tribunalul Maramureș, după ce a constatat că
reclamantul nu fusese niciodată decăzut din drepturile sale
părintești, a confirmat ordonanța. Ordonanța președințială din
data de 1 martie 2001 a rămas definitivă prin nerecurare.
15. La data de 1 martie 2001, reclamantul a solicitat unui
executor judecătoresc să pună în executare ordonanța

președințială. La data de 7 martie 2001, executorul, însoțit de
reclamant și de agenții de poliție din Bârsana, s-a deplasat la
grădinița la care bunicii o înscriseseră pe D., însă aceasta era
absentă. Mai mult, acesta nu a găsit pe nimeni la domiciliul
bunicilor. Executorul a amânat executarea pentru data de
19 martie 2001, însă la această dată a refuzat să continue
executarea. La datele de 1 și 20 aprilie 2001, reclamantul i-a
solicitat executorului, fără succes, să continue executarea.
16. La datele de 23 și 24 mai 2001, cu ocazia unor noi
încercări de executare, executorul judecătoresc a constatat
refuzul bunicilor de a restitui copilul, pe motivul că au sesizat
Tribunalul Maramureș cu o acțiune privind încredințarea
copilului. La 19 și 20 iulie 2001, executorul judecătoresc s-a
deplasat la domiciliul bunicilor, însă aceștia lipseau. La data de
3 august 2001, executorul judecătoresc l-a informat pe
reclamant că ordonanța președințială nu mai putea fi executată
pe motivul că, prin Hotărârea din data de 8 iunie 2001, instanța
i-a respins acțiunea privind înapoierea copilului (vezi paragraful
25 de mai jos).
17. La data de 28 august 2001, la aniversarea lui D.,
reclamantul s-a deplasat la domiciliul bunicilor. La insistențele
reclamantului, D. a ieșit din casă. Reclamantul a luat-o pe D. de
mână și a vrut să iasă în stradă. Bunicii s-au repezit asupra lui,
au luat copilul de cealaltă mână și au început să îl tragă
înăuntru. I-au chemat pe vecini în ajutor. Reclamantul i-a dat
drumul copilului și a urcat într-un taxi care îl aștepta. Conform
spuselor reclamantului, bunicul a continuat să arunce pietre
înspre mașină.
18. Cu ocazia acestui incident, D. a suferit leziuni care au
necesitat 17 zile de îngrijiri medicale. Reclamantul și bunicii au
depus plângeri penale, acuzându-se reciproc de lovituri și leziuni
asupra lui D. și de insulte. La data de 15 ianuarie 2002,
Parchetul Militar Oradea a dispus neînceperea urmăririi penale
în favoarea reclamantului, cu motivarea că bunicii și-au retras
plângerea penală. Reclamantul și-a retras, de asemenea,
plângerea penală împotriva bunicilor.
B. Acțiunea reclamantului împotriva bunicilor în vederea
restituirii copilului

19. La data de 7 februarie 2001, întemeindu-se pe art. 98 și
103 din CF, reclamantul a sesizat Judecătoria Sighetu Marmației
cu o acțiune având ca obiect înapoierea copilului, îndreptată
împotriva bunicilor.
1. Procedura în fața instanțelor de drept comun
20. Prin Sentința din data de 1 martie 2001, judecătoria a
admis acțiunea reclamantului. Aceasta a luat notă că
reclamantul era funcționar la Ministerul de Interne și că beneficia
de resurse financiare suficiente pentru a îi oferi copilului condiții
de viață normale, atât pe plan material, cât și afectiv. Pe de altă
parte, instanța a constatat că reclamantul își dăduse acordul
pentru ca fiica sa să locuiască la bunicii săi materni numai în
perioada vacanței.
21. Bunicii au formulat apel.
22. La dosar a fost depus un raport ce rezulta dintr-o anchetă
socială efectuată la data de 27 februarie 2001 la domiciliul
bunicilor de secretarul Primăriei Bârsana, medicul comunei
Bârsana și șeful poliției Bârsana. Raportul descria familia
bunicilor și le enumera bunurile mobile și imobile, precum și
resursele financiare. De asemenea, acesta menționa că bunicii
nu sufereau de boli contagioase sau infecțioase. Raportul
conchidea că bunicii beneficiau de venituri suficiente pentru a îi
asigura copilului un nivel de viață normal, precum și o bună
educație și propunea ca D. să fie lăsată să locuiască cu bunicii

MONITORUL OFICIAL AL ROMÂNIEI, PARTEA I, Nr. 720/26.X.2009
ei. În dosar nu există nicio mențiune a persoanei sau a autorității
care a dispus această anchetă.
23. La termenul de judecată din data de 8 iunie 2001 au fost
audiați: martorul G.I., propus de bunici, și martorii M.R.,
directoarea grădiniței lui D. din Botoșani, și B.I., soția
reclamantului, propuși de acesta. Martorul G.I. a declarat că
reclamantul își dăduse acordul pentru ca copilul să locuiască la
bunicii săi, în timp ce martorii M.R. și B.I. au declarat că
reclamantul își dăduse acordul ca minora să petreacă numai
perioada vacanței la bunicii săi.
24. Reclamantul a solicitat amânarea termenului de judecată,
pe motivul că ancheta socială efectuată la domiciliul său nu
fusese încă depusă la dosar. Acesta a solicitat și audierea
martorului A.V. Instanța a respins aceste cereri fără a motiva și
a acordat cuvântul pe fond.
25. Prin decizia pronunțată în aceeași zi, tribunalul a admis
apelul bunicilor și a respins acțiunea reclamantului. După ce a
înlăturat declarația lui B.I. pentru lipsă de imparțialitate, instanța
a reținut că reclamantul își dăduse acordul pentru ca D. să
locuiască cu bunicii săi și că, din acest motiv, aceștia nu o țineau
fără drept. Instanța a statuat următoarele:
ă(...) interesul minorei (...) nu este acela de a se întoarce la
tatăl său în Botoșani, în apartamentul cu două camere închiriat
de acesta, întrucât la această vârstă nu se poate descurca
singură, atunci când tatăl lipsește ziua sau noaptea de acasă,
fiind plecat la serviciu. Intimatul nu a acționat în interesul fiicei
minore și ca o persoană responsabilă atunci când, la
21 decembrie 1999, a vândut apartamentul cu 4 camere (...)
situat în Sighetu Marmației (...) și s-a mutat în Botoșani, fără
măcar să cumpere un apartament (...) pentru asigurarea unor
condiții favorabile de locuit pentru copil și pentru sine, preferând
să închirieze un apartament cu două camere în același oraș și
să își cheltuiască banii cu plata chiriei.”
26. Tribunalul a constatat că reclamantul nu putea să îi ofere
fiicei sale aceleași condiții materiale și morale ca și bunicii
acesteia, de care D. era foarte atașată.
27. Întemeindu-se pe Decizia din 8 iunie 2001, bunica i-a
solicitat Primăriei Bârsana să o numească curatoarea lui D. Prin
Decizia din 28 august 2001, primarul a numit-o curatoarea
copilului. Reclamantul a contestat această decizie în fața
autorităților administrative județene care l-au informat că nu sunt
competente să anuleze un astfel de act și că acesta trebuia să
sesizeze în acest sens instanțele naționale.
28. Reclamantul a formulat recurs împotriva Deciziei din
8 iunie 2001, menționată mai sus. Acesta arăta că, în temeiul
art. 98 din Codul familiei, el avea dreptul să își exercite drepturile
părintești asupra copilului, dar că era împiedicat prin reținerea lui
D. de către bunicii ei.
29. Prin Decizia rămasă definitivă din data de 23 octombrie
2001, Curtea de Apel Cluj i-a respins recursul. Curtea de apel a
statuat că D. locuia la bunicii ei din luna ianuarie 2001, că
aceasta se integrase în familia lor și în viața socială a satului în
care aceștia locuiau și că ea a refuzat să se întoarcă la tatăl său,
așa cum reieșea din procesul-verbal întocmit de executorul
judecătoresc cu ocazia încercărilor de a asigura înapoierea
copilului. Pe de altă parte, constatând că între părți se afla pe rol
și o altă procedură referitoare la încredințarea copilului (vezi
paragrafele 37—40 de mai jos), curtea de apel a apreciat că,
ăpentru moment”, era în interesul copilului să rămână să
locuiască la bunicii săi.
30. La cererea Direcției Județene pentru Protecția Drepturilor
Copilului Botoșani (DJPDC Botoșani), o asistentă socială de la

7

Direcția Județeană pentru Protecția Drepturilor Copilului
Maramureș (DJPDC Maramureș) s-a deplasat la data de
4 septembrie 2002 la domiciliul bunicilor și a întocmit un raport
cu privire la situația lui D. Asistenta a observat că bunica dădea
dovadă de un mare interes pentru a o crește și educa pe D.,
care frecventa școala cu rezultate bune. În plus, din discuțiile
avute cu copilul rezulta că acesta avea reticențe în privința
tatălui său, pe motivul că acesta avusese un comportament
violent în timpul vizitelor sale. În urma uneia dintre aceste
altercații, copilul suferise un traumatism care a necesitat 17 zile
de îngrijiri medicale, așa cum rezultă dintr-un certificat medical
(vezi paragrafele 17 și 18 de mai sus). În ultimul rând, raportul
menționa situația financiară a bunicilor care puteau să îi ofere
nepoatei lor condiții de viață normale.
31. La data de 6 septembrie 2002, un asistent social și un
psiholog de la DJPDC Botoșani au efectuat o anchetă socială la
domiciliul reclamantului și au estimat că din punct de vedere
material, moral și social, condițiile în care locuia cu familia sa
erau satisfăcătoare pentru a crește un al doilea copil. Ei au notat
că interesul superior al copilului era să locuiască cu tatăl său și
au subliniat că DJPDC Botoșani ceruse sprijinul DJPDC
Maramureș, poliției și Autorității Tutelare Bârsana pentru a
obține înapoierea lui D., trimițându-se o copie a Sentinței
definitive din 30 ianuarie 2002 a Judecătoriei Botoșani (vezi
paragraful 39 de mai jos). În lipsa unui răspuns în termenul de
30 de zile prevăzut de lege, a fost depusă o nouă cerere la
autoritățile menționate mai sus. Până la data redactării
raportului, numai Autoritatea Tutelară Bârsana a răspuns,
trimițând o copie a Sentinței din 22 mai 2002 a Judecătoriei
Sighetu Marmației (vezi paragraful 41 de mai jos).
2. Procedura în fața Curții Supreme de Justiție
32. La data de 23 octombrie 2002, procurorul general de pe
lângă Curtea Supremă de Justiție a admis cererea reclamantului
de a formula un recurs în anulare împotriva Deciziei definitive
din 23 octombrie 2001. El a arătat că instanțele comiseseră
grave erori de drept, ajungând astfel la o soluționare eronată a
litigiului. El a subliniat mai ales că, în temeiul art. 98 și art. 101
alin. 1 din CF, în caz de deces al unuia dintre părinți, celălalt
părinte exercită singur drepturile părintești și că reclamantul era
cel care trebuie să ia deciziile în privința copilului său și să aibă
grijă de el. În plus, art. 103 din CF prevedea că părinții aveau
dreptul de a solicita înapoierea copilului de la orice persoană
care îl reținea fără drept. Pe de altă parte, reclamantul prezenta
garanții financiare și morale pentru a își crește fiica. S-a subliniat
și faptul că, în temeiul art. 44 alin. 1 din Constituție, creșterea
copilului nu este numai o obligație, ci și un drept al părintelui.
Este în primul rând de datoria părintelui de a se îngriji de
dezvoltarea psihică și de a se ocupa de educația copilului. De
asemenea, s-a subliniat că dreptul de a cere înapoierea copilului
de la persoana care îl reține fără drept este imprescriptibil și că,
în speță, interesul superior al copilului putea fi asigurat în același
timp cu respectarea dreptului reclamantului de a își exercita
drepturile părintești.
33. La data de 13 decembrie 2002, ăcolectivul de sprijin” al
autorității tutelare a Primăriei Bârsana (vezi paragraful 55 de mai
jos) a efectuat o anchetă socială la domiciliul bunicilor. În dosar
nu există nicio mențiune cu privire la persoana sau autoritatea
care a dispus această anchetă sau cu privire la alcătuirea
colectivului de sprijin. Din acest raport de anchetă, semnat de
primar și de secretarul primăriei, reieșea că copilul era foarte
atașat de bunicii săi, care îi asigurau condiții de viață normale
din punct de vedere material și moral.

8

MONITORUL OFICIAL AL ROMÂNIEI, PARTEA I, Nr. 720/26.X.2009

34. La data de 19 mai 2003, Parchetul de pe lângă
Judecătoria Sighetu Marmației a ascultat-o pe D. Parchetul a
reținut că D. era un copil ăbine crescut, cu o stare de spirit
pozitivă, comunicativ, spontan și cu un vocabular foarte bogat
pentru vârsta sa”. D. a declarat că, în timp ce locuia la tatăl său,
petrecea foarte mult timp închisă în casă, că nu putea avea mulți
prieteni, că tatăl ei aducea femei în casă și că uneori era violent
cu ea. Aceasta mai spunea și că cea mai fericită zi din viața ei
a fost aceea în care a plecat să locuiască cu bunicii ei, care o
iubeau foarte mult.
35. La cererea reclamantului, la data de 21 ianuarie 2003,
autoritatea tutelară a Primăriei Botoșani a efectuat o anchetă
socială pentru a o depune la dosar în fața Curții Supreme de
Justiție. Raportul a prezentat situația reclamantului la locul său
de muncă și menționa că, în anul 2000, acesta locuia cu fiica
sa într-un apartament de două camere cu chirie. Raportul a luat
notă și de faptul că bunicii modificaseră numele copilului fără
acordul tatălui său, înscriindu-l la școală cu propriul lor nume de
familie. După ce a constatat că reclamantul s-a căsătorit și că a
devenit proprietarul unui apartament cu 4 camere, autoritatea
tutelară a evaluat climatul psihosocial al noii sale familii și a
apreciat că ea oferea condițiile materiale și afective necesare
pentru a crește copilul. Autoritatea tutelară a concluzionat că
interesul superior al lui D. era să locuiască împreună cu tatăl
său.
36. Prin Decizia din data de 20 iunie 2003, Curtea Supremă
de Justiție a respins recursul în anulare. Aceasta a reținut în
primul rând complexitatea cauzei întemeiate pe art. 103 din CF,
precum și că era incontestabil că atât reclamantul, cât și bunicii
aveau un comportament social normal și că aveau o reală
afecțiune pentru copil. Totuși, interesul superior al copilului
impunea ca acesta să rămână să locuiască cu bunicii săi. Pentru
a își motiva decizia, Curtea Supremă a considerat că
reclamantul le ceruse bunicilor să se ocupe de fiica sa fără să
precizeze pentru ce perioadă, că, în încercările sale de a
recupera copilul, reclamantul a avut un comportament violent
față de bunici și față de copil și că, dintr-un raport al DJPDC
Maramureș, rezulta că, într-o tentativă a tatălui său de a îl
recupera, copilul suferise leziuni ce au necesitat 15—17 zile de
îngrijiri medicale (vezi paragraful 30 de mai sus). În plus, Curtea
Supremă a constatat următoarele:
ă(...) În prezent, reclamantul s-a recăsătorit, nu are în
proprietate un imobil, ci locuiește cu chirie împreună cu actuala
soție, în vârstă de 23 de ani, cu care are un copil de 11 luni (...)
În prezent așadar, dacă s-ar admite punctul de vedere al
recursului în anulare, minora ar fi crescută, practic, în condițiile
în care, așa cum s-a arătat, reclamantul are un program extrem
de încărcat de tânăra lui soție care mai are un copil (al ei, iar nu
al altei femei) mult mai mic.
Absolut toate probatoriile administrate conduc la concluzia
că minora este îngrijită în condiții optime de către bunicii materni,
afecțiunea lor deosebită fiind particularizată și de situația
specială în care se găsesc, aceea de a îngriji copilul singurei lor
fiice, moartă foarte tânără în împrejurări dramatice.
Rezultă așadar fără putință de tăgadă că, cel puțin pentru
moment, este în interesul minorei ca ea să fie lăsată în mediul
familial, social și școlar în care s-a aflat în ultimii ani și unde
climatul în care crește este propice pentru dezvoltarea ei.”
C. Acțiunea bunicilor pentru a obține încredințarea copilului

37. În anul 2001, bunicii au sesizat Judecătoria Botoșani cu
o acțiune împotriva reclamantului, solicitând încredințarea
copilului și plata unei alocații lunare.

38. Judecătoria Botoșani a dispus anchete sociale la
domiciliile celor două părți și a delegat o comisie rogatorie la
Judecătoria Sighetu Marmației pentru a audia martori. La data
de 27 septembrie 2001, autoritatea tutelară de pe lângă Primăria
Botoșani a organizat o anchetă.
39. Prin Sentința din data de 30 ianuarie 2002, judecătoria a
respins acțiunea bunicilor. Aceasta a apreciat că din declarațiile
martorilor și din raportul de anchetă socială reieșea că
reclamantul se ocupa foarte bine de copil. Instanța a statuat că
din probe rezultă că reclamantul consimțise ca fiica sa să își
petreacă doar vacanța la bunici. De asemenea, aceasta a
constatat că la data de 28 august 2001 a avut loc o neînțelegere
între părți, atunci când și-au disputat custodia și când copilul a
fost ușor vătămat. Totuși, instanța a constatat că faptele nu
putea fi stabilite cu claritate în măsura în care martorii prezenți
erau susceptibili de parțialitate față de una sau cealaltă dintre
părți.
40. Instanța s-a exprimat în felul următor:
ăÎnsă, așa cum s-a statuat în practică, oricât de puternic ar fi
atașamentul față de nepot, acest element nu constituie temei
suficient pentru a fi înlăturat un părinte de la dreptul și obligația
sa legală de a îl îngriji și educa în mod direct (...).
Conform prevederilor art. 98 alin. 2 din CF, dacă unul din
părinți este mort, celălalt părinte exercită singur drepturile
părintești.
Față de pârât nu s-a dispus decăderea din drepturile
părintești și din probele administrate în cauză nu s-a constatat
existența unor motive temeinice pentru a se dispune
neîncredințarea minorei, în măsura în care nu este stabilit că
menținerea copilului la tatăl său ar avea consecințe dăunătoare
bunei dezvoltări fizice, creșterii și educării acesteia, pârâtul fiind
o persoană respectabilă, căsătorindu-se pe parcursul procesului
cu martora B.I. (...), având un loc de muncă bine plătit și
preocupându-se de toate aspectele ce o privesc pe fiica sa.”
Această sentință a rămas definitivă la data de 19 aprilie
2002, prin neapelare de către părți.
D. Noua cerere de ordonanță președințială a reclamantului
pentru a obține înapoierea copilului

41. La data de 8 aprilie 2002, reclamantul a sesizat
Judecătoria Sighetu Marmației cu o nouă cerere de ordonanță
președințială împotriva bunicilor pentru a obține înapoierea
imediată a copilului. Prin Hotărârea din 22 mai 2002, instanța a
declarat cererea inadmisibilă pe motivul că condiția de urgență
nu era întrunită în speță din cauză că D. începuse cursurile școlii
primare.
E. Plângerea penală împotriva bunicilor

42. Reclamantul a cerut de mai multe ori bunicilor să execute
ordonanța președințială din data de 1 martie 2001, însă aceștia
s-au opus.
43. La data de 8 martie 2001, reclamantul a sesizat Parchetul
de pe lângă Judecătoria Sighetu Marmației cu o plângere penală
împotriva bunicilor pentru nerespectarea unei hotărâri
judecătorești, și anume ordonanța președințială din data de
1 martie 2001. La o dată neprecizată, parchetul a dispus
neînceperea urmăririi penale în favoarea bunicilor, aplicându-le
o sancțiune administrativă. Prin Decizia din 19 ianuarie 2002,
Parchetul de pe lângă Curtea de Apel Cluj a confirmat
neînceperea urmăririi penale, cu motivarea că minora refuza să
își părăsească bunicii și că, în orice caz, acțiunea reclamantului
în restituirea copilului fusese respinsă de instanțele naționale la
data de 23 octombrie 2001 (vezi paragraful 29 de mai sus).

MONITORUL OFICIAL AL ROMÂNIEI, PARTEA I, Nr. 720/26.X.2009
F. Acțiunea bunicilor privind decăderea reclamantului din
drepturile sale părintești

44. În anul 2004, bunicii au sesizat instanțele naționale cu o
acțiune prin care au solicitat decăderea reclamantului din
drepturile sale părintești. Reclamantul a formulat o cerere
reconvențională, solicitând înapoierea imediată a copilului,
arătând că se află în imposibilitatea de a își exercita drepturile
părintești și, în mod special, dreptul de a crește și educa copilul
într-un climat familial. El a subliniat că are dreptul să își crească
copilul în noua sa familie, având în vedere că beneficia de un
cadru potrivit în acest scop și a insistat asupra faptului că nu
și-a mai revăzut copilul de mai mulți ani.
45. Prin încheierea de ședință din 26 noiembrie 2004,
judecătoria a luat act de renunțarea la judecată a bunicilor.
Recursul reclamantului împotriva acestei sentințe a fost admis
prin Decizia din 17 noiembrie 2005 care a trimis cauza spre
rejudecare în fața Tribunalului Botoșani.
46. La data de 28 februarie 2006, tribunalul a solicitat din
partea DJPDC Botoșani o opinie asupra situației reclamantului.
La termenul de judecată din 10 martie 2006, DJPDC Botoșani a
informat instanța că îi era imposibil să facă verificările impuse de
lege motivat de faptul că, deși domiciliul legal al copilului era la
tatăl său, copilul trăia în fapt la bunicii săi, într-un alt
departament. Aceasta a subliniat că reclamantul se afla în
imposibilitatea de a își exercita drepturile părintești și că bunicii
refuzau cu rea-credință să colaboreze cu instituția pentru a
asigura contacte între copil și tatăl său.
47. Prin Sentința din 11 aprilie 2006, tribunalul a respins
acțiunea bunicilor cu motivarea că aceștia nu aveau calitate
procesuală activă. În ceea ce privește cererea reconvențională,
instanța și-a declinat competența în favoarea Judecătoriei
Botoșani.
48. Această instanță a delegat o comisie rogatorie pentru a
asigura ascultarea lui D. de către Judecătoria Sighetu
Marmației. La data de 11 octombrie 2006, D. a declarat că
dorește să rămână să locuiască cu bunicii săi.
49. Prin Sentința din data de 26 octombrie 2006, judecătoria
a respins acțiunea reclamantului. Invocând art. 103 din CF,
instanța s-a exprimat în felul următor:
ăChiar dacă atât pârâtul-reclamant, cât și reclamanții-pârâți
sunt persoane cu un comportament social corespunzător, iar
afecțiunea lor pentru minoră este reală, cu toate acestea criteriul
interesului copilului este în sensul ca fetița să rămână în grija
bunicilor materni. De altfel, în același sens stau chiar scrisorile
înaintate instanței de către minoră prin care aceasta solicită să
fie lăsată în continuare la bunicii materni, pentru care are o
afecțiune aparte.
Toate probele administrate duc la concluzia că minora este
îngrijită în condiții optime de către bunicii materni, afecțiunea lor
fiind particularizată și de situația specială în care se găsesc,
respectiv aceea de a îngriji copilul singurei lor fiice, decedată.
Concluzionăm că, deși, cel puțin pentru moment, este în
interesul minorei ca ea să fie lăsată în mediul familial, social și
școlar în care s-a aflat în ultimii ani, climatul în care crește fiind
favorabil acesteia.”
50. Reclamantul a declarat apel împotriva acestei sentințe.
Invocând art. 97 alin. 1 și art. 98 alin. 2 din CF, acesta a subliniat
că drepturile copiilor trebuie asigurate de părinții lor și că el
trebuia să își exercite singur drepturile părintești. Prin Decizia
din 7 mai 2007, Tribunalul Botoșani i-a respins apelul, cu
motivarea că minora începuse să locuiască cu bunicii săi cu
acordul reclamantului și că nimeni nu era vinovat pentru faptul

9

că, odată cu trecerea timpului, s-a dezvoltat un puternic
atașament între copil și bunicii săi. Analizând cauza în lumina
prevederilor relevante din CF și a Legii nr. 272/2004 privind
protecția și promovarea drepturilor copilului, tribunalul a statuat
că, deși reclamantul era capabil să se ocupe de copil, trebuia
acordată prioritate interesului superior al copilului și, în primul
rând, voinței sale. Tribunalul a reținut, în fine, că o ruptură
brutală a raporturilor dintre copil și bunicii săi ar putea avea
ăconsecințe dezastruoase asupra psihicului copilului”.
51. Prin Decizia definitivă din data de 19 septembrie 2007,
Curtea de Apel Suceava a respins recursul reclamantului.
G. Acțiunea bunicii împotriva reclamantului privind plata unei
pensii alimentare

52. În anul 2007, bunica lui D. a sesizat Judecătoria Sighetu
Marmației cu o acțiune împotriva reclamantului privind plata unei
pensii alimentare pentru copil.
53. Prin Sentința din data de 11 aprilie 2007, instanța a admis
acțiunea și l-a condamnat pe reclamant să îi plătească suma de
190 lei românești (RON) pe lună. La data de 17 aprilie 2007,
jumătate din salariul reclamantului a fost poprit pentru a asigura
plata pensiei alimentare lunare până la noi ordine. Prin Decizia
definitivă din data de 21 noiembrie 2007, tribunalul a respins ca
neîntemeiat recursul reclamantului împotriva sentinței
menționate mai sus.
II. Dreptul și practica interne pertinente
54. Prevederile relevante din CF sunt următoarele:
ARTICOLUL 97 alin. 2

ăEi [părinții] exercită drepturile lor părintești numai în interesul
copiilor.”
ARTICOLUL 98

ăMăsurile privitoare la persoana și bunurile copiilor se iau de
către părinți, de comun acord.
Dacă unul dintre părinți este mort (...), celălalt părinte
exercită singur drepturile părintești.”
ARTICOLUL 100 alin. 1 și 3

ăCopilul minor locuiește la părinții săi (...).
În caz de neînțelegere între părinți, instanța judecătorească,
ascultând autoritatea tutelară, precum și pe copil, dacă acesta
a împlinit vârsta de 10 ani, va decide ținând seama de interesele
copilului.”
ARTICOLUL 103

ăPărinții au dreptul să ceară înapoierea copilului de la orice
persoană care îl ține fără drept.
Instanța judecătorească va respinge cererea, dacă
înapoierea este contrară intereselor copilului. Acesta va fi
ascultat, dacă a împlinit vârsta de 10 ani.”
ARTICOLUL 108

ăAutoritatea tutelară este obligată să exercite un control
efectiv și continuu asupra felului în care părinții își îndeplinesc
îndatoririle privitoare la persoana și bunurile copilului.
Delegații autorității tutelare au dreptul să viziteze copiii la
locuința lor și să se informeze pe orice cale despre felul cum
aceștia sunt îngrijiți, în ceea ce privește sănătatea și dezvoltarea
lor fizică, educarea lor (...); la nevoie, ei vor da îndrumările
necesare.”
55. Autoritatea tutelară poate fi ajutată în activitatea sa de
către colective de sprijin. Aceste colective sunt alcătuite din

10

MONITORUL OFICIAL AL ROMÂNIEI, PARTEA I, Nr. 720/26.X.2009

deputați, cadre didactice, juriști, responsabili ai crucii roșii etc.
Colectivele de sprijin nu au putere de decizie, aceasta
aparținând autorității tutelare; ele studiază doar pe teren
aplicarea prevederilor legale în materie sau anumite aspecte ale
problemelor cu care se confruntă autoritatea tutelară
(I. Filipescu, Tratat de dreptul familiei, ediția a 5-a, 2000, p. 536).
Dacă copilul nu locuiește la domiciliul său, autoritatea tutelară
competentă este cea de la reședința sa.
56. Direcțiile județene pentru protecția drepturilor copiilor
sunt instituții publice la nivel județean, cu personalitate juridică,
aflate sub autoritatea consiliului județean. Rolul acestor instituții
este să le asigure copiilor în dificultate protecția și asistența
necesare pentru a beneficia de drepturile lor și de a le oferi
sprijin și consiliere pentru a preveni situațiile care pun în pericol
siguranța și dezvoltarea copilului.
57. Într-o Decizie cu nr. 2.435 din 1 noiembrie 1984, Curtea
Supremă de Justiție, sesizată cu o cerere formulată de bunici
pentru a li se încredința un copil în urma divorțului părinților săi,
a statuat după cum urmează:
ăÎn temeiul articolului 42 din Codul familiei, în caz de divorț,
copiii minori sunt preluați în îngrijire de unul dintre părinți și
numai în mod excepțional de către un terț, atunci când preluarea
de către unul dintre părinți este contrară intereselor sale.
Simpla afecțiune ce există între minor și bunicii săi nu este
suficientă pentru a le acorda acestora custodia și a le înlătura
astfel părinților obligația legală de a crește și educa direct
copilul, chiar dacă părinții și-au dat acordul pentru ca copilul să
fie ținut de bunici. Acordul dat de părinți nu leagă instanța care
trebuie să judece ținând cont de interesele copilului.”
58. Prevederile Codului de procedură civilă (CPC), în vigoare
la data respectivă, referitoare la executarea unei hotărâri
judecătorești, precum și modificările ulterioare sunt descrise în
Hotărârea Lafargue împotriva României, (nr. 37.284/02, § 68,
13 iulie 2006). Art. 581 din CPC, care este și el relevant în speță,
prevede următoarele:
ăInstanța va putea să ordone măsuri vremelnice în cazuri
grabnice, pentru păstrarea unui drept care s-ar păgubi prin
întârziere, pentru prevenirea unei pagube iminente și care nu
s-ar putea repara, precum și pentru înlăturarea piedicilor ce s-ar
ivi cu prilejul unei executări (...)
Ordonanța este vremelnică și executorie. Instanța va putea
hotărî ca executarea să se facă fără somație sau fără trecerea
unui termen.”
59. Legea nr. 272/2004 privind protecția și promovarea
drepturilor copilului a fost publicată în Monitorul Oficial al
României, Partea I, nr. 557 din 23 iunie 2004. În temeiul art. 14
și 16 din această lege, copilul, chiar despărțit de părinții săi, are
dreptul la un contact direct cu aceștia și cu familia sa. Pentru a
asigura relațiile personale dintre copil și părinte, legea prevede
întâlniri cu părintele și vizite la domiciliul acestuia, vizite
prelungite, corespondență, precum și transmiterea de informații
copilului cu privire la părintele său (art. 15).
60. Conform art. 33 din această lege, copilul nu poate fi
despărțit de părinții săi sau de unul dintre ei împotriva voinței
lor, cu excepția situațiilor prevăzute în mod expres de lege, sub
rezerva unei hotărâri judecătorești și numai dacă această
despărțire este impusă de interesul superior al copilului. Orice
despărțire a copilului și a părinților săi trebuie precedată de
aplicarea de către serviciul de asistență socială a unui plan de
servicii pentru informarea și consilierea părinților, o terapie sau
o mediere al cărei scop este să prevină despărțirea copilului de
părinții săi (art. 34 și 35). Dacă, după aplicarea planului, se

constată că menținerea copilului lângă părinții săi nu este
posibilă, direcția generală de asistență socială și protecție a
copilului poate cere luarea unei ămăsuri de protecție specială” în
favoarea copilului (art. 35 alin. 5).
61. Conform art. 39 din legea menționată mai sus, copiii care,
temporar sau definitiv, nu beneficiază de protecția părinților lor
pot beneficia de ăprotecția alternativă”, cum este tutela, măsurile
de protecție specială prevăzute de aceeași lege sau adopția.
Măsurile de protecție specială sunt plasamentul, plasamentul în
regim de urgență și supravegherea specializată. Părinții pot
contesta în justiție măsurile de protecție specială.
ÎN DREPT

I. Asupra obiectului litigiului
62. Invocând art. 8 din Convenție, reclamantul susține că
autoritățile române nu au luat măsurile adecvate pentru a
asigura unitatea familială prin înapoierea imediată a lui D. și
exercitarea drepturilor sale părintești. Întemeindu-se pe art. 6
§ 1 din Convenție, acesta se plânge de soluția și de inechitatea
procedurii finalizate prin Decizia din data de 20 iunie 2003 și de
neexecutarea Sentinței din data de 1 martie 2001 a Judecătoriei
Sighetu Marmației.
63. Astfel cum a fost formulat de reclamant și în
circumstanțele speței, acest capăt de cerere necesită o analiză
numai din perspectiva art. 8 din Convenție. Statuând asupra
problemei principale ridicate cu privire la dreptul la respectarea
vieții private și de familie, Curtea consideră că nu este necesar
să se analizeze separat celelalte capete de cerere formulate în
privința art. 6 din Convenție (Kamil Uzun împotriva Turciei,
nr. 37.410/97, § 64, 10 mai 2007).
II. Asupra pretinsei încălcări a art. 8 din Convenție
64. Reclamantul invocă art. 8 din Convenție, care prevede
următoarele:
ă1. Orice persoană are dreptul la respectarea vieții sale
private și de familie, a domiciliului său și a corespondenței sale.
2. Nu este admis amestecul unei autorități publice în
exercitarea acestui drept decât în măsura în care acest amestec
este prevăzut de lege și dacă constituie o măsură care, într-o
societate democratică, este necesară pentru securitatea
națională, siguranța publică, bunăstarea economică a țării,
apărarea ordinii și prevenirii faptelor penale, protejarea sănătății
sau a moralei ori protejarea drepturilor și libertăților altora.”
A. Asupra admisibilității

65. Curtea constată că acest capăt de cerere nu este vădit
neîntemeiat în sensul art. 35 § 3 din Convenție. Pe de altă parte,
ea constată că nu există niciun alt motiv de inadmisibilitate. Prin
urmare, îl declară admisibil.
B. Asupra fondului
1. Argumentele părților
a) Reclamantul

66. Reclamantul apreciază că autoritățile naționale nu au luat
măsurile necesare pentru a asigura respectarea vieții sale de
familie. El subliniază că este titularul drepturilor părintești și că
are custodia copilului, dar fără a putea să își exercite efectiv
aceste drepturi. El consideră că bunicii îl rețin pe copil fără drept
și că îl manipulează, influențându-l cu privire la alegerea sa de
a locui sau nu cu tatăl său.
67. El arată că prin neluarea măsurilor necesare în vederea
asigurării executării imediate a ordonanței președințiale din data
de 1 martie 2001 ce dispunea înapoierea lui D. la el, autoritățile
naționale i-au încălcat grav drepturile părintești. Reclamantul
subliniază lipsa de relevanță a motivelor reținute de instanțele

MONITORUL OFICIAL AL ROMÂNIEI, PARTEA I, Nr. 720/26.X.2009
naționale pentru a refuza să dispună înapoierea copilului. De
asemenea, el denunță durata procedurii care a statuat pe fondul
cererii sale de restituire a copilului, care, după părerea sa, a fost
anormal de îndelungată având în vedere obiectul litigiului, și
consideră că instanțele naționale și-au întemeiat hotărârile pe
probe ce nu erau conforme cu realitatea. Reclamantul observă
că trecerea timpului din cauza lipsei de diligență a autorităților
l-a pus în fața faptului împlinit și că, în prezent, copilul, crescut
de mai mulți ani sub influența bunicilor săi, refuză orice contact
cu el.
68. Reclamantul constată că urgența unei măsuri prin care
să se obțină restituirea unui copil se apreciază în raport cu
calitatea terțului ce reține copilul. Astfel, autoritățile trebuie să
acționeze cu și mai multă diligență atunci când copilul este
reținut de către un terț, și nu de către celălalt părinte.
b) Guvernul

69. Guvernul subliniază că procedura de ordonanță
președințială este o procedură specială și excepțională prin care
instanțele sesizate nu judecă fondul cauzei, ci dispun măsuri cu
caracter provizoriu dacă sunt întrunite condițiile de urgență.
Acesta observă că, în speță, ordonanța președințială din
1 martie 2001 dispunea o măsură provizorie valabilă până în
momentul în care instanțele naționale vor soluționa fondul
cauzei. Prin urmare, după părerea sa, perioada ce trebuie luată
în considerare pentru a dezbate neexecutarea ordonanței
menționate mai sus se încheie la data de 8 iunie 2001, dată la
care instanțele naționale au respins pe fond cererea
reclamantului având ca obiect obținerea înapoierii copilului.
70. Guvernul mai arată că, în virtutea dispozițiilor legale
interne, principalul criteriu de luat în considerare în cadrul
măsurilor luate pentru protecția minorilor este interesul superior
al copilului. Guvernul subliniază că orice schimbare în situația
concretă a copilului poate duce la modificarea măsurilor luate
în interesul său. De asemenea, acesta arată că legislația și
jurisprudența franceză și engleză acordă un rol important
bunicilor, atenuând astfel ăexclusivitatea” puterii părintești.
71. Guvernul observă că neexecutarea ordonanței
președințiale din 1 martie 2001 și Decizia Curții Supreme de
Justiție din 20 iunie 2003 pot constitui o ingerință în dreptul
reclamantului la respectarea vieții sale de familie. Totuși,
această ingerință este prevăzută de lege, și anume de art. 581
din CPC care reglementează procedura ordonanței
președințiale și de art. 103 din CF. Ea urmărea un scop legitim,
și anume interesul superior al copilului de a rămâne cu bunicii
săi, de care era foarte atașat și care îi ofereau condiții materiale,
morale și educative adecvate.
72. În ceea ce privește proporționalitatea ingerinței, Guvernul
observă că reclamantul beneficia de o singură hotărâre
favorabilă care să dispună înapoierea lui D. la el, în timp ce
bunicii dispuneau de 3 hotărâri favorabile. Guvernul subliniază
că Curtea Supremă de Justiție a statuat că interesul superior al
lui D. era să locuiască la bunicii săi, unde beneficia de condiții
optime pentru dezvoltarea sa. De asemenea, el remarcă faptul
că reclamantul avea uneori un comportament violent față de
bunici și de copil, așa cum reiese dintr-un raport de expertiză
realizat de DJPDC Maramureș (vezi paragraful 30 de mai sus).
2. Aprecierea Curții

73. Curtea subliniază în primul rând că, în esență, legătura
dintre reclamant și copilul său minor intră în sfera vieții de
familie, în sensul art. 8 din Convenție (vezi, în special, hotărârile
Keegan împotriva Irlandei, 26 mai 1994, p. 17—18, § 44, seria A
nr. 290, Hokkanen împotriva Finlandei, Hotărârea din

11

23 septembrie 1994, seria A nr. 299-A, p. 19—20, §§ 54—55, și
Gnahoré împotriva Franței, nr. 40.031/98, § 49, CEDO 2000-IX).
Pe de altă parte, Curtea constată că acest lucru nu este
controversat. Prin urmare, are datoria de a stabili dacă, ținând
cont de principiile desprinse din jurisprudența sa (vezi, de
exemplu, Elsholz împotriva Germaniei [MC], nr. 25.735/94, § 43,
CEDO 2000-VIII, Ignaccolo-Zenide împotriva României,
nr. 31.679/96, § 94, CEDO 2000-I, și Iglesias Gil și A.U.I.
împotriva Spaniei, nr. 56.673/00, § 49, CEDO 2003-V),
circumstanțele arătate de reclamant dezvăluie o încălcare a
dreptului său la respectarea vieții de familie.
a) Existența unei ingerințe

74. Curtea observă că reclamantul se plânge de
imposibilitatea de a obține înapoierea copilului și de a-și exercita
drepturile părintești asupra lui D. Curtea apreciază că sunt
aplicabile atât obligațiile ăpozitive”, cât și cele ănegative” ale
autorităților naționale, dar că nu este cazul să insiste asupra
acestei distincții, care nu se pretează în niciun caz unei definiții
exacte și ale cărei principii sunt comparabile cu cele reținute de
Curte anterior (Iglesias Gil și A.U.I., menționată mai sus, § 48,
și Bianchi împotriva Elveției, nr. 7.548/04, § 88, 22 iunie 2006).
Hotărârile și totalitatea procedurilor urmate de reclamant în urma
refuzului bunicilor de a restitui copilul constituie o ăingerință” în
sensul paragrafului 2 al art. 8 din Convenție, în măsura în care
ele îl împiedică pe reclamant să se bucure de exercitarea
autorității sale părintești și de dreptul de a-și păstra fiica (vezi
Schmidt împotriva Franței, nr. 35.109/02, § 58, 26 iulie 2007).
b) Asupra justificării ingerinței
(i) ăPrevăzută de lege” și ăscop legitim”

75. În speță, Curtea constată că Hotărârea din 20 iunie 2003
a Curții Supreme de Justiție este întemeiată pe art. 103 din CF,
conform căruia instanța putea să nu dispună înapoierea unui
copil la persoanele care au autoritatea părintească, invocând
interesul superior al copilului.
76. Fără a se preocupa de ăcalitatea” acestei legi (vezi
Kruslin împotriva Franței, 24 aprilie 1990, § 27, seria A nr. 176A),
Curtea observă totuși că art. 103 din CF le conferă instanțelor
naționale o putere de apreciere ale cărei întindere și modalitate
în care este exercitată nu sunt stabilite cu suficientă claritate și
precizie, având în vedere scopul legitim al măsurii. Dacă este
incontestabil faptul că noțiunea de interes superior al copilului
este deosebit de complexă, nu este mai puțin adevărat că textul
acestui articol nu prevede, la luarea unei asemenea măsuri,
garanții pentru protejarea drepturilor principalelor părți în cauză,
și anume ale părinților și ale copilului, împotriva arbitrarului
(a contrario, Schmidt, menționată mai sus, §§ 64—65).
77. Totuși, Curtea reamintește că a statuat deja că
circumstanțele ce sunt luate în calcul atunci când se hotărăște
încredințarea unui copil sau care privesc executarea unor astfel
de hotărâri sunt atât de diverse încât nu am putea considera că
o lege poate să prevadă toate cazurile posibile [Olsson
împotriva Suediei (nr. 1), 24 martie 1988, § 62, seria A nr. 130].
În consecință, Curtea va porni de la principiul că ingerința în
discuție era ăprevăzută de lege”. Totuși, marja de apreciere a
autorităților interne, și în mod deosebit cea a instanțelor, în
interpretarea și aplicarea legii, va fi luată în considerare în
analiza conformității măsurii litigioase cu cerințele de just
echilibru.
78. Pe de altă parte, din conținutul art. 103 menționat mai
sus, precum și din motivele reținute de instanțele naționale
rezultă clar că aplicarea sa în speță avea ca scop apărarea
intereselor lui D. Măsura litigioasă urmărea așadar un scop

12

MONITORUL OFICIAL AL ROMÂNIEI, PARTEA I, Nr. 720/26.X.2009

legitim în raport cu al doilea paragraf al art. 8, și anume protecția
drepturilor și libertăților altora.
(ii) Necesitatea ingerinței într-o societate democratică

79. Pentru a aprecia ănecesitatea” măsurii litigioase ăîntr-o
societate democratică”, Curtea va analiza, în lumina întregii
cauze, dacă justul echilibru ce trebuie să existe între interesele
concurente de față, cele ale copilului, cele ale tatălui și, în
circumstanțele speței, cele ale bunicilor, ținând cont în același
timp și de respectarea ordinii publice, a fost păstrat în limitele
marjei de apreciere de care se bucură statele în materie
(Maumousseau și Washington împotriva Franței, nr. 39.388/05,
§ 62, CEDO 2007—...). Ea nu are ca obligație să se substituie
autorităților interne pentru a reglementa problemele privind
încredințarea, ci îi revine obligația de a aprecia din perspectiva
Convenției hotărârile pe care acestea le-au pronunțat în
exercitarea puterii lor de apreciere (Hokkanen, menționată mai
sus, § 55, și Elsholz, menționată mai sus, § 48).
80. Dacă Curtea recunoaște că autoritățile naționale se
bucură de o mare marjă în aprecierea în special a necesității de
a încredința un copil unei alte persoane decât părinților săi, în
schimb ea trebuie să exercite un control mai riguros asupra
restricțiilor suplimentare. Aceste restricții prezintă riscul de a
distruge relațiile de familie dintre părinți și un copil mic (Gnahoré,
menționată mai sus, § 54, și Sahin împotriva Germaniei [MC],
nr. 30.943/96, § 65, CEDO 2003-VIII). Astfel de măsuri trebuie
să se bazeze pe considerente inspirate de interesul copilului și
care au suficientă greutate și soliditate (Scozzari și Giunta
împotriva Italiei [MC], nr. 39.221/98 și 41.963/98, § 148, CEDO
2000-VIII, și Couillard Maugery împotriva Franței, nr. 64.796/01,
§ 242, 1 iulie 2004).
81. Curtea reamintește că, în cauzele de acest tip, interesul
copiilor trebuie să aibă prioritate față de orice alt considerent.
Curtea subliniază totuși că acest interes prezintă un dublu
aspect (Gnahoré, menționată mai sus, § 59): pe de o parte, să
le garanteze copiilor o evoluție într-un mediu sănătos; pe de altă
parte, să mențină legăturile acestora cu familia, cu excepția
cazului în care aceasta s-a arătat a fi nedemnă, deoarece
distrugerea acestei legături determină ruperea copilului de
rădăcinile sale (Maumousseau și Washington, menționată mai
sus, § 67). De aici rezultă că interesul copilului impune ca numai
anumite circumstanțe cu totul excepționale să poată duce la o
ruptură a unei părți a legăturii de familie și ca să se facă tot
posibilul să se păstreze relațiile personale și, dacă este cazul, la
momentul potrivit, ăsă se reconstituie” familia (Schmidt,
menționată mai sus, § 84).
82. Curtea va analiza în primul rând motivele avansate de
instanțele naționale pentru a justifica hotărârea de a o plasa pe
D. la bunici și, în al doilea rând, dacă autoritățile naționale au
dat dovadă de preocupare pentru a menține o legătură
părintească între D. și tatăl său.
α) Asupra motivelor hotărârilor instanțelor naționale pentru refuzul de
înapoiere a copilului

83. Curtea observă încă de la început că din dosar rezultă că
înainte de apariția litigiului, încredințându-și copilul bunicilor săi
pe perioada vacanței, reclamantul a avut un comportament
normal ce putea fi considerat ca fiind în interesul copilului, în
scopul de a întări legătura de familie dintre fiica sa și părinții
mamei sale decedate. De asemenea, Curtea observă că, dacă
deplasarea lui D. la domiciliul bunicilor săi s-a făcut cu acordul
reclamantului, neînapoierea copilului la domiciliul său înainte de
data de 23 octombrie 2001, perioadă în care reclamantul își
exercita drepturile părintești, poate îmbrăca un caracter ilicit, cu

atât mai mult cu cât o ordonanță președințială dispunea
înapoierea sa imediată la tatăl său.
84. Curtea observă că, în speță, instanțele naționale au
pronunțat soluții contradictorii referitor la chestiunea dacă
reclamantul își dăduse acordul pentru ca D. să rămână să
locuiască la bunicii săi pentru o perioadă nedeterminată (vezi
paragrafele 13, 36 și 40 de mai sus). Totuși, afirmația
reclamantului conform căreia acesta își dăduse acordul pentru
ca D. să rămână la bunicii săi numai pe perioada vacanței este
întărită de atitudinea sa. Într-adevăr, acesta a început demersuri
pentru a obține înapoierea lui D. fără întârziere, după ce bunicii
l-au informat despre refuzul lor de a o restitui. Pe de altă parte,
referitor la această chestiune Curtea constată că, dacă copilul ar
fi fost încredințat bunicilor pentru o perioadă nedeterminată,
aceștia nu ar mai fi avut nevoie să facă acest demers. Așadar,
Curtea apreciază că prin aceasta cauza de față se diferențiază
de cauzele Hokkanen, menționată mai sus, și Nanning împotriva
Germaniei (nr. 39.741/02, §§ 67—68, 12 iulie 2007), în care
s-a stabilit că părinții își dăduseră acordul pentru copiii lor să
rămână să locuiască la bunici și, respectiv, la părinții adoptivi
pentru perioade foarte lungi, fără să facă demersuri să obțină
înapoierea lor.
85. Curtea observă cu titlu introductiv că toate instanțele
naționale au fost de acord cu faptul că reclamantul era capabil
să îi ofere lui D. condiții de viață normale și că afecțiunea sa
pentru copil era sinceră. Totuși, pentru a refuza să dispună
înapoierea lui D. la reclamant, instanțele naționale și-au
întemeiat hotărârile pe condițiile materiale și comportamentul
reclamantului, pe posibilele dificultăți ale lui D. de a se integra în
noua sa familie și pe integrarea lui D. în mediul bunicilor pentru
care ea avea un atașament profund.
86. Curtea reamintește că faptul că un copil poate fi primit
într-un cadru mai propice pentru educația sa nu poate justifica,
în sine, sustragerea sa din îngrijirea părinților săi biologici
(Wallová și Walla împotriva Republicii Cehe, nr. 23.848/04, § 71,
26 octombrie 2006). În speță, reclamantul, funcționar, beneficia
de o locuință stabilă și de condiții materiale normale, cum de
altfel au și constatat instanțele naționale. Capacitățile sale
educative și afective nu au fost aduse în discuție [a contrario,
Rampogna și Murgia împotriva Italiei (dec.), nr. 40.753/98,
11 mai 1999, și M.G. și M.T.A. împotriva Italiei (dec.),
nr. 17.421/02, 28 iunie 2005].
87. În ceea ce privește pretinsul comportament violent al
reclamantului, Curtea observă că toate hotărârile fac referire
doar la incidentul ce a avut loc la data de 28 august 2001 (vezi
paragraful 17 de mai sus) care nu a dat naștere unei anchete
penale (vezi paragrafele 18 și 40 de mai sus) sau unei anchete
specializate pentru a evalua comportamentul reclamantului. În
acest sens, Curtea nu poate decât să constate că din dosar
reiese că, în niciun stadiu al procedurii și în ciuda obiectului
litigiului, instanțele naționale nu au considerat necesar să solicite
un raport specializat referitor la starea psihologică a tatălui și
copilului, la raporturile existente între ei sau, ținând cont de
vârsta tânără a copilului, la influențele pe care mediul în care
trăia le putea exercita asupra sa.
88. Curtea admite că noile condiții de viață ale reclamantului
trebuiau luate în considerare de instanțele naționale. Totuși, în
măsura în care raportul de expertiză realizat la domiciliul
reclamantului a constatat că noua familie a reclamantului oferea
condiții afective și morale normale pentru a crește un copil (vezi
paragraful 35 de mai sus in fine), Curtea apreciază că era

MONITORUL OFICIAL AL ROMÂNIEI, PARTEA I, Nr. 720/26.X.2009
necesară o motivație mai convingătoare pentru a nu lua în
considerare un astfel de raport.
89. Argumentul decisiv reținut de instanțele naționale pentru
a respinge cererea reclamantului ce urmărea înapoierea
copilului a fost marele atașament ce exista între D. și bunicii săi
în ultimii ani; astfel, ele au apreciat că era în interesul superior
al lui D. să rămână să locuiască temporar în mediul în care a
trăit în ultima vreme și în care s-a integrat. Un asemenea
argument este de înțeles având în vedere capacitatea de
adaptare a unui copil și faptul că D. locuiește la bunicii săi de la
o vârstă foarte tânără. Totuși, Curtea reiterează principiul bine
stabilit în jurisprudența sa conform căruia scopul Convenției
constă în protejarea drepturilor nu teoretice sau iluzorii, ci
concrete și efective (vezi, mutatis mutandis, Artico împotriva
Italiei, Hotărârea din 13 mai 1980, seria A nr. 37, p. 16, § 33).
Conform acestei logici, ea consideră că respectarea efectivă a
vieții de familie presupune ca relațiile viitoare dintre părinte și
copil să se stabilească numai pe baza tuturor elementelor
relevante, nu prin simpla trecere a timpului [Ignaccolo-Zenide,
menționată mai sus, § 102, și Pini și alții împotriva României,
nr. 78.028/01 și 78.030/01, § 175, CEDO 2004-V (extrase)].
90. Curtea apreciază că, în cauza de față, motivele reținute
de instanțele naționale pentru a refuza înapoierea lui D. la tatăl
său nu corespund circumstanțelor ăcu totul excepționale” ce ar
putea justifica o ruptură a legăturii de familie. Totuși, ea este de
acord cu faptul că, din cauza trecerii timpului și a integrării lui D.
în familia bunicilor, instanțele naționale au putut să refuze
ăpentru moment”, după cum ele însele menționează, întoarcerea
copilului. Totuși, dacă Curtea admite că o schimbare în situația
de fapt poate justifica în mod excepțional o decizie referitoare la
preluarea în grijă a copilului, ea trebuie să se asigure că
schimbările esențiale în cauză nu sunt rezultatul unei acțiuni sau
inacțiuni a autorităților statului (Monory împotriva României și
Ungariei, nr. 71.099/01, § 83, 5 aprilie 2005, și, mutatis
mutandis, Sylvester împotriva Austriei, nr. 36.812/97 și
40.104/98, § 59, 24 aprilie 2003) și că autoritățile competente au
depus toate eforturile să mențină relațiile personale și, dacă este
cazul, la momentul potrivit, ăsă reconstituie” familia (Schmidt,
menționată mai sus, § 84).
β) Asupra măsurilor luate de autoritățile naționale pentru a asigura legătura
de familie dintre reclamant și copilul său

91. Curtea apreciază că, în speță, trebuie acordată o
importanță deosebită faptului că nimeni nu contestă că
reclamantul are autoritatea părintească și custodia lui D. Mai
mult, instanțele naționale sunt de aceeași părere, potrivit căreia
copilul își are domiciliul la tatăl său. Totuși, reclamantul nu își
poate exercita drepturile părintești.
92. Curtea reamintește în primul rând că, în cauzele
referitoare la înapoierea copiilor, caracterul adecvat al unei
măsuri se judecă în funcție de rapiditatea punerii sale în aplicare
[Ignaccolo-Zenide, menționată mai sus, § 102, Pini și alții
împotriva României, nr. 78.028/01 și 78.030/01, § 175, CEDO
2004-V (extrase), și Monory, menționată mai sus, § 82].
93. Sub acest aspect trebuie menționat că, deși reclamantul
a formulat cererea de ordonanță președințială la data de
7 ianuarie 2001, ea nu a fost analizată de instanțe decât la
1 martie și 20 aprilie 2001, adică după 10 săptămâni de la
refuzul bunicilor de a restitui copilul și de la depunerea cererii
reclamantului. Or, Curtea nu este convinsă că un astfel de
interval de timp este adecvat pentru esența unei astfel de
acțiuni, care presupune urgență și al cărei scop este să ferească
individul de orice prejudiciu ce ar putea rezulta din simpla

13

trecere a timpului (Ignaccolo-Zenide, menționată mai sus,
§ 102). Dacă din partea autorităților se cere o diligență
deosebită atunci când în discuție se află încredințarea unui copil,
Curtea este de părere că această cerință de celeritate este cu
atât mai strictă în cazul în care, ca și în speță, un părinte cere
înapoierea copilului său de la o persoană care îl deține fără a
avea acest drept și fără acordul său.
94. De asemenea, Curtea reamintește că, în ceea ce
privește executarea hotărârilor referitoare la înapoierea unui
copil, înțelegerea și colaborarea tuturor persoanelor în cauză
reprezintă întotdeauna un factor important (Ignaccolo Zenide,
menționată mai sus, § 94). În plus, atunci când apar dificultăți,
datorate în principal refuzului persoanei la care se află copilul de
a se supune executării hotărârii ce dispune înapoierea sa
imediată, autoritățile competente au obligația să ia măsurile
adecvate pentru a sancționa această lipsă de cooperare și dacă,
în principiu, în acest domeniu delicat nu sunt de dorit măsuri
coercitive în privința copiilor, recurgerea la sancțiuni nu poate fi
înlăturată în caz de comportament vădit ilegal al persoanei cu
care locuiește copilul (Maumousseau și Washington, menționată
mai sus, § 83).
95. Curtea observă că, în speță, tentativele reclamantului de
a-i constrânge pe bunici să execute ordonanța președințială cu
ajutorul unui executor judecătoresc și urmând calea penală s-au
dovedit a fi în zadar, în special din cauza atitudinii prea puțin
active a autorităților competente (vezi paragrafele 15 și 16 de
mai sus). Mai mult, autoritățile penale au pronunțat hotărârea
lor definitivă după 2 ani și jumătate de la depunerea plângerii
de către reclamant împotriva bunicilor care refuzau să execute
o hotărâre judecătorească definitivă (vezi paragraful 43 de mai
sus). În plus, autoritățile specializate în protecția drepturilor
copilului nu au reușit să coopereze în mod fructuos (vezi
paragraful 31 de mai sus). Prin urmare, Curtea apreciază că,
neacționând cu diligență, autoritățile naționale, prin
comportamentul lor, au favorizat integrarea lui D. în noul său
mediu și, în consecință, au contribuit într-un mod decisiv la
consolidarea unei situații de fapt contrare dreptului reclamantului
protejat de art. 8 din Convenție.
96. De asemenea, Curtea observă că părțile au formulat
argumente similare în fața instanțelor naționale cu ocazia
acțiunii având ca obiect înapoierea copilului și cu ocazia celei
referitoare la încredințarea lui D. Or, dacă aceste argumente nu
au fost reținute de instanțele naționale pentru a-i retrage
reclamantului custodia lui D., ele nu au fost totuși considerate
suficiente pentru a dispune înapoierea copilului la tatăl său (vezi
paragrafele 39 și 40 de mai sus). Mai mult, instanțele naționale
au statuat că afecțiunea existentă între copil și bunici nu era
suficientă, ea singură, să justifice despărțirea unui părinte de
copilul său (vezi și paragrafele 40 și 57 de mai sus). Prin urmare,
această practică a instanțelor naționale a afectat previzibilitatea
acțiunii reclamantului ce urmărea obținerea înapoierii copilului
de la persoane care îl țineau fără a avea acest drept.
97. În plus, Curtea consideră că, dacă instanțele naționale
refuză temporar înapoierea unui copil la tatăl său, ale cărui
drepturi părintești nu au fost limitate, nu este mai puțin adevărat
că trebuie luate măsuri pentru a crea și asigura un just echilibru
între interesul copilului și cel al părintelui care trebuie să își
exercite drepturile părintești. Acolo unde este stabilită existența
unei legături de familie și unde motivele ce stau la baza refuzului
de înapoiere a copilului sunt datorate lipsei de contacte între
părțile respective și trecerii timpului, statul trebuie, în principiu,
să acționeze astfel încât să îi permită acestei legături să se

14

MONITORUL OFICIAL AL ROMÂNIEI, PARTEA I, Nr. 720/26.X.2009

dezvolte (Keegan, menționată mai sus, p. 19, § 49, Hokkanen,
menționată mai sus, p. 20, § 55, și Ignaccolo Zenide, menționată
mai sus, § 94). Obligațiile statului nu se limitează la a veghea în
sensul de a permite copilului să i se poată alătura tatălui său, ci
ele cuprind și totalitatea măsurilor pregătitoare ce permit
atingerea acestui rezultat (mutatis mutandis, Kosmopoulou
împotriva Greciei, nr. 60.457/00, § 45, 5 februarie 2004).
98. Curtea constată că temeiul juridic pe care și-au întemeiat
instanțele naționale refuzul de a i-o înapoia pe D. reclamantului
este art. 103 din CF. Totuși, Curtea constată că acest articol le
permite instanțelor să refuze înapoierea copilului și să îl
încredințeze unei persoane ce nu mai avusese până atunci
niciun drept asupra lui, fără să prevadă în același timp o
modificare a drepturilor părinților asupra copilului. Or, o astfel de
măsură poate duce la situații care, ca și în cazul de față,
stabilesc relațiile viitoare dintre părinte și copil nu pe baza tuturor
elementelor relevante, ci pe simpla trecere a timpului (IgnaccoloZenide, menționată mai sus, § 102). În opinia Curții, o astfel de
măsură temporară poate fi eficientă dacă este susținută de
garanții și măsuri prevăzute de autorități pentru a împiedica
ruptura legăturii dintre copil și părinte, căruia, în plus, i s-a
recunoscut exercitarea drepturilor părintești.
99. Curtea observă că, în acțiunea sa de solicitare a
înapoierii copilului, finalizată prin Hotărârea din 20 iunie 2003,
întemeindu-se pe prevederile CF, reclamantul a arătat și
imposibilitatea sa de a-și exercita drepturile părintești, lipsa
oricărui contact cu copilul împiedicându-l să participe la educația
și dezvoltarea sa. Or, instanțele naționale nu au analizat în
niciun fel posibilitatea pentru reclamant de a-și exercita într-un
mod efectiv drepturile părintești din care nu a fost decăzut.
100. În acest sens, Curtea dezaprobă faptul că, pe o
perioadă atât de lungă de timp, autoritățile nu s-au preocupat
deloc de diluarea progresivă și chiar de ruptura relațiilor dintre
D. și tatăl său, în special de lipsa contactelor concrete și efective
între părțile interesate; astfel, în loc să dispună măsuri pentru
menținerea și îmbunătățirea, dacă era cazul, a raporturilor dintre
tată și copil, instanțele naționale au preferat să lase timpul să
rezolve situația, ceea ce a dus, având în vedere vârsta și
atitudinea copilului, la riscul unei înstrăinări crescânde și
definitive între cei doi, care nu poate fi deloc considerată ca fiind
în interesul superior al copilului (vezi, Bianchi, menționată mai
sus, § 99 și, mutatis mutandis, Kutzner împotriva Germaniei,
nr. 46.544/99, § 79, CEDO 2002-I). Instanțele naționale nu au
făcut decât să aprobe situația creată prin lipsa de diligență a
autorităților în a asigura executarea ordonanței președințiale.
101. De asemenea, Curtea consideră deosebit de regretabil
faptul că, în măsura în care reclamantul beneficia de exercitarea
drepturilor părintești și în care D. nu era plasată la bunicii săi
decât temporar, copilul nu a beneficiat în mod evident de sprijin
psihologic pentru a-și menține și îmbunătăți raporturile cu tatăl
său, sprijin susceptibil de a face posibilă întoarcerea sa la el. O
astfel de măsură ar fi permis ca interesele reclamantului să
conveargă cu cele ale copilului, și nu să concureze, cum s-a
întâmplat în cazul de față (mutatis mutandis, Pini și alții împotriva
României, menționată mai sus, § 163 in fine).
102. Curtea observă că în procedura provizorie a ordonanței
președințiale reclamantul a solicitat în subsidiar un drept de
vizită a copilului (vezi paragraful 12 de mai sus). După această
procedură, este de înțeles că, având toate drepturile asupra
copilului, spre deosebire de bunici, reclamantul a solicitat
înapoierea imediată a lui D. și nu un drept de vizită. Prin urmare,
Curtea consideră că, în contextul foarte special al cauzei,

reclamantul nu poate fi blamat pentru faptul că nu a cerut un
drept de vizită după procedura provizorie. Curtea observă că,
odată cu intrarea în vigoare a Legii nr. 272/2004, legislația
națională prevede în favoarea copilului dreptul de a avea
contacte cu părinții săi. În plus, această lege implementează un
sistem de măsuri pentru prevenirea despărțirii unui copil de
părinții săi, precum și pentru a asigura relațiile dintre copil și
părinții săi atunci când este dispusă o măsură de plasament.
103. În lumina celor de mai sus, Curtea consideră că
pasivitatea autorităților se află la originea rupturii relațiilor dintre
copil și tatăl său. Rezultă că, în cazul de față, nu putem spune
că dreptul la respectarea vieții de familie al reclamantului a fost
protejat într-un mod efectiv, în ciuda aspirațiilor legitime ale
acestuia de a-și vedea familia reunită, astfel cum prevede art. 8
din Convenție.
Prin urmare, a avut loc încălcarea acestei prevederi.
III. Asupra aplicării art. 41 din Convenție
104. Conform art. 41 din Convenție,
ăÎn cazul în care Curtea declară că a avut loc o încălcare a
Convenției sau a protocoalelor sale și dacă dreptul intern al
Înaltei Părți contractante nu permite decât o înlăturare
incompletă a consecințelor acestei încălcări, Curtea acordă
părții lezate, dacă este cazul, o reparație echitabilă”.
A. Prejudiciu

105. Reclamantul solicită pentru prejudiciul material
înapoierea fiicei sale, precum și, în caz de refuz al lui D. de a
reveni la el, condamnarea Guvernului să îi plătească daune
cominatorii de 100 euro (EUR) pe zi de întârziere până în
momentul întregirii familiei. De asemenea, el solicită un miliard
de EUR pentru prejudiciul moral pe care l-a suferit din cauza
despărțirii de fiica sa, din cauza neexecutării ordonanței
președințiale și a inechității procedurii având ca obiect
înapoierea copilului.
106. Guvernul nu contestă că imposibilitatea reclamantului
de a-și recupera fiica i-a cauzat un anumit prejudiciu moral.
Totuși, acesta subliniază că reclamantul nu a fost decăzut din
drepturile sale părintești pe care și le poate exercita în orice
moment, inclusiv solicitând un drept de vizită. El consideră
excesivă suma solicitată de reclamant pentru prejudiciul moral
și că o eventuală constatare a încălcării ar putea constitui în sine
o reparație suficientă a prejudiciului moral pe care reclamantul
susține că l-a suferit.
107. Curtea reamintește că a constatat încălcarea art. 8 din
Convenție. Ea apreciază că prejudiciul material al reclamantului
nu este susținut. Totuși, în opinia Curții, este neîndoielnic că,
păstrând totuși o atitudine extrem de demnă, reclamantul
cunoaște, de multă vreme, o suferință profundă din cauza
încălcării constatate în speță. În plus, acesta a trebuit să dedice
mult timp și să depună multe eforturi pentru a încerca să obțină
exercitarea efectivă a drepturilor sale părintești, ceea ce nu s-a
întâmplat. În contextul cauzei și ținând cont de atitudinea actuală
a lui D. care, în vârstă de 14 ani, declară că dorește să rămână
să locuiască cu bunicii săi, eforturile reclamantului ar trebui
susținute de autoritățile competente, în vederea stabilirii unui
contact între copil și tată. În această privință, Curtea apreciază
că este în interesul superior al copilului ca autoritățile naționale
competente să ia inițiativa și să își coordoneze activitatea pentru
a restabili treptat legătura părintească dintre D. și reclamant.
Elementele menționate nu se pretează la un calcul. Statuând
în echitate, în spiritul art. 41, ea alocă pentru prejudiciul moral
suma de 20.000 EUR.

MONITORUL OFICIAL AL ROMÂNIEI, PARTEA I, Nr. 720/26.X.2009
B. Cheltuieli de judecată

108. Reclamantul solicită și suma de 6.600 EUR pentru
cheltuielile de judecată angajate în fața instanțelor interne și în
fața Curții.
109. Guvernul nu se opune rambursării cheltuielilor de
judecată legate de procedurile ce fac obiectul cererii în fața
Curții, în măsura în care ele sunt susținute cu documente
justificative, iar cuantumul lor nu depășește un anumit prag
rezonabil.
110. Curtea reamintește că alocarea cheltuielilor de judecată
în temeiul art. 41 presupune ca realitatea, necesitatea și, în plus,
caracterul rezonabil al cuantumului lor să fie justificate [Iatridis
împotriva Greciei (reparație echitabilă) [MC], nr. 31.107/96, § 54,

15

CEDO 2000-XI]. În plus, cheltuielile de judecată nu sunt
recuperabile decât în măsura în care ele au legătură cu
încălcarea constatată (Van de Hurk împotriva Olandei,
Hotărârea din 19 aprilie 1994, seria A nr. 288, p. 21, § 66).
Ținând cont de elementele aflate în posesia sa și de criteriile
degajate din jurisprudența sa, Curtea, statuând în echitate, îi
acordă reclamantului 3.000 EUR cu titlu de cheltuieli de
judecată.
C. Dobânzi moratorii

111. Curtea consideră potrivit ca rata dobânzii moratorii să se
bazeze pe rata dobânzii facilității de împrumut marginal a Băncii
Centrale Europene, majorată cu 3 puncte procentuale.

P E N T R U A C E S T E M O T I V E,

În unanimitate,
CURTEA

1. declară, în unanimitate, cererea admisibilă;
2. hotărăște, cu 6 voturi la 1, că a avut loc încălcarea art. 8 din Convenție;
3. hotărăște, cu 6 voturi la 1:
a) ca statul pârât să îi plătească reclamantului, în cel mult 3 luni de la data rămânerii definitive a prezentei hotărâri, conform
art. 44 § 2 din Convenție, următoarele sume, ce vor fi convertite în moneda națională la cursul de schimb valabil la data plății:
(i) 20.000 EUR (douăzeci mii euro), plus orice sumă ce ar putea fi datorată cu titlu de impozit, ca daune morale;
(ii) 3.000 (trei mii euro), plus orice sumă ce ar putea fi datorată cu titlu de impozit de reclamant, cu titlu de cheltuieli
de judecată;
b) ca, începând de la expirarea termenului menționat mai sus și până la efectuarea plății, aceste sume să se majoreze cu
o dobândă simplă având o rată egală cu cea a facilității de împrumut marginal a Băncii Centrale Europene valabilă în această
perioadă, majorată cu 3 puncte procentuale;
4. respinge, în unanimitate, cererea de reparație echitabilă în rest.
Întocmită în limba franceză, ulterior comunicată în scris la data de 26 mai 2009, în conformitate cu art. 77 paragrafele 2
și 3 din Regulament.
Josep Casadevall,
președinte

Santiago Quesada,
grefier

La prezenta hotărâre este anexată, conform art. 45 § 2 din Convenție și art. 74 § 2 din Regulament, expunerea opiniei
separate a judecătoarei Fura-Sandström.
J.C.M
S.Q
O P I N I E S E PA R AT Ă

a doamnei judecător Fura-Sandström
1. Majoritatea a constatat încălcarea art. 8 din Convenție. Eu
nu sunt de aceeași părere, din următoarele motive.
2. Punctul meu de plecare este că judecătorul național este
mai bine plasat decât judecătorul internațional pentru a se
pronunța în cauzele legate de viața de familie și pentru a găsi
justul echilibru dintre interesele și drepturile persoanelor în
cauză, în special interesul superior al copilului. Statele dispun de
o mare marjă de apreciere în acest domeniu, și acesta este un
lucru binevenit, așa cum am avut deja ocazia să constat în
opiniile mele separate din cauzele Reigado Ramos împotriva
Portugaliei (nr. 73.229/01, 22 noiembrie 2005) și Kříž împotriva
Republicii Cehe (nr. 26.634/03, 9 ianuarie 2007).
3. Admit că circumstanțele cauzei de față sunt deosebite și
că autoritățile judiciare române ar putea eventual fi criticate
pentru că nu au acționat mai mult și mai repede. După cum
constată majoritatea, autoritățile competente nu au reușit să
coopereze între ele pentru a proteja dreptul copilului (paragraful 95).

Oricât de regretabilă ar fi, nu sunt convinsă că această atitudine
a autorităților a ăcontribuit într-un mod decisiv la consolidarea
unei situații de fapt contrare dreptului reclamantului protejat de
art. 8 din Convenție” (paragraful 95).
4. Să rememorăm faptele. La data de 27 ianuarie 2001,
reclamantul și-a dat acordul ca fiica sa, în vârstă de 6 ani, să își
petreacă vacanța școlară la bunicii săi din partea mamei. La
data de 4 februarie 2001, aceștia l-au informat pe reclamant că
nu au de gând să îi înapoieze fiica. A doua zi, reclamantul a făcut
plângere la poliție (paragrafele 7—9). Acesta a fost începutul
unei serii de acțiuni judiciare și administrative ce nu i-au permis
reclamantului, nici până astăzi, să își revadă fiica.
5. Totuși, din dosar nu reiese că reclamantul a încercat și să
găsească o soluție amiabilă cu bunicii, singur sau cu ajutorul
autorităților competente.
6. Autoritățile naționale s-au aflat în fața unei situații
complexe și delicate. Complexitatea este dovedită de faptul că

16

MONITORUL OFICIAL AL ROMÂNIEI, PARTEA I, Nr. 720/26.X.2009

instanțele interne au evaluat probele în mod diferit (vezi
conținutul acordului dat de reclamant, paragraful 23) și au
pronunțat sentințe uneori contradictorii (paragrafele 16 și 25). În
plus, cu ocazia tentativelor de executare, a avut loc un incident
violent între bunici și reclamant, în care fetița a suferit leziuni
care au necesitat 17 zile de îngrijiri medicale (paragraful 18).
Consider că este cel puțin ciudat că parchetul militar a dispus
neînceperea urmăririi penale în favoarea reclamantului pe
motivul că bunicii și-au retras plângerea penală, deși în cauză
erau acuzații referitoare la acte de violență comise asupra unei
minore. Acest lucru îmi întărește impresia de complexitate a
dosarului și este probabil că acesta cuprinde fapte care ne
scapă.
7. Un tată care are toate drepturile părintești s-a aflat în
imposibilitatea de a-și exercita drepturile și în incapacitatea de
a ține legătura cu fiica sa din cauză că bunicii, cărora le-a
încredințat-o, i se opuneau. O situație de neacceptat, desigur,
dar poate că răspunsul nu era nici alb, nici negru. Poate că
alegerea nu se făcea între o reședință permanentă la tată sau
la bunici. Poate că ar fi trebuit să se caute o soluție intermediară:
drept de vizită, vizite însoțite, custodie alternativă, mediere sau

sprijin psihologic? Noi, judecătorii internaționali, nu putem să
știm acest lucru și nu avem dreptul să speculăm.
8. Autoritățile naționale l-au ascultat pe copil, care a explicat
că preferă să locuiască cu bunicii săi (paragraful 48). Judecătorii
naționali au constatat că trebuie să primeze interesul superior al
copilului și, mai ales, voința sa (paragraful 50). Ei și-au pronunțat
hotărârile ținând cont de toți factorii relevanți, inclusiv de dorința
exprimată de copil. Rolul nostru este oare să refacem această
evaluare a faptelor și să revedem interpretarea dreptului intern
fără a avea beneficiul audierii părților? Nu cred.
9. Nu împărtășesc concluzia majorității conform căreia
ăneacționând cu diligență, autoritățile naționale, prin
comportamentul lor, au favorizat integrarea lui D. în noul său
mediu și, în consecință, au contribuit într-un mod decisiv (am
adăugat aldin) la consolidarea unei situații de fapt contrare
dreptului reclamantului protejat de art. 8 din Convenție”
(paragraful 95). Mi se pare că și reclamantul a contribuit la
această situație sau cel puțin nu reușesc să înlătur această
ipoteză.
10. Pentru toate aceste motive consider că, în această
cauză, Curtea ar fi trebuit mai bine să acorde prioritate
principiului subsidiarității.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 720/26.X.2009 conține 16 pagini.

Prețul: 3,20 lei

&JUYDGY|434424]
ISSN 1453—4495

