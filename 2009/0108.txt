PARTEA I

Anul 177 (XXI) — Nr. 108

Luni, 23 februarie 2009

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
DECIZII ALE CURȚII CONSTITUȚIONALE

Decizia nr. 1.256 din 25 noiembrie 2008 referitoare la excepția
de neconstituționalitate a prevederilor art. 132 alin. (2)
și (3) din Legea nr. 31/1990 privind societățile
comerciale ..................................................................

2–3

Decizia nr. 1.265 din 25 noiembrie 2008 referitoare la excepția
de neconstituționalitate a prevederilor art. 10 lit. b),
art. 17, art. 18, art. 33, art. 36, art. 37 și art. 43 din
Ordonanța Guvernului nr. 65/1994 privind organizarea
activității de expertiză contabilă și a contabililor
autorizați, republicată ................................................

3–5

Decizia nr. 73 din 15 ianuarie 2009 referitoare la excepția de
neconstituționalitate a dispozițiilor art. 281 pct. 1 lit. b)
din Codul de procedură penală ..................................

6–7

HOTĂRÂRI ALE GUVERNULUI ROMÂNIEI
99.

— Hotărâre privind schimbarea denumirii Institutului
Național de Cercetări Economice din subordinea
Academiei Române ....................................................

7

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
203.

— Ordin al ministrului afacerilor externe privind
publicarea Rezoluției Consiliului de Securitate al
Organizației Națiunilor Unite nr. 1.835 (2008) privind
neproliferarea ............................................................

8

ACTE ALE ÎNALTEI CURȚI DE CASAȚIE
ȘI JUSTIȚIE
Decizia nr. 33 din 9 iunie 2008 ..............................................

9–15

2

MONITORUL OFICIAL AL ROMÂNIEI, PARTEA I, Nr. 108/23.II.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.256
din 25 noiembrie 2008

referitoare la excepția de neconstituționalitate a prevederilor art. 132 alin. (2) și (3)
din Legea nr. 31/1990 privind societățile comerciale
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Tudorel Toader
Puskás Valentin Zoltán
Augustin Zegrean
Ion Tiucă
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 132 alin. (2) și (3) din Legea nr. 31/1990
privind societățile comerciale, excepție ridicată de Societatea
Comercială Mediclass Sananova — S.R.L. din București în
Dosarul nr. 28.746/3/2007 al Tribunalului București — Secția
a VI-a comercială.
La apelul nominal lipsesc părțile, față de care procedura de
citare a fost legal îndeplinită.
Cauza se află în stare de judecată.
Reprezentantul Ministerului Public pune concluzii de
respingere a excepției ca neîntemeiată. Invocă în acest sens
jurisprudența Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 4 martie 2008, pronunțată în Dosarul
nr. 28.746/3/2007, Tribunalul București — Secția a VI-a
comercială a sesizat Curtea Constituțională cu excepția de
neconstituționalitate a prevederilor art. 132 alin. (2) și (3)
din Legea nr. 31/1990 privind societățile comerciale,
excepție ridicată de Societatea Comercială Mediclass
Sananova — S.R.L. din București.
În motivarea excepției de neconstituționalitate se susține
că prevederile legale atacate contravin dispozițiilor art. 45 și
art. 135 din Constituție, deoarece sunt de natură a produce
instabilitate în activitatea unei societăți comerciale, prin
acordarea posibilității acționarilor care nu au luat parte la
adoptarea unei hotărâri, precum și a oricărei persoane
interesate, de a ataca în instanță hotărârea adunării generale.
Pe de altă parte, instituirea imprescriptibilității acțiunii în anulare
a hotărârii adunării generale este de natură să afecteze
interesele societății comerciale și, prin aceasta, să restrângă
libertatea comerțului.
Tribunalul București — Secția a VI-a comercială
consideră că excepția de neconstituționalitate este
neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că prevederile de lege
criticate nu contravin Constituției.

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, prevederile de lege criticate, raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției îl reprezintă prevederile art. 132 alin. (2)
și (3) din Legea nr. 31/1990 privind societățile comerciale,
republicată în Monitorul Oficial al României, Partea I, nr. 1.066
din 17 noiembrie 2004, cu modificările și completările ulterioare,
potrivit cărora: ă(2) Hotărârile adunării generale contrare legii
sau actului constitutiv pot fi atacate în justiție, în termen de
15 zile de la data publicării în Monitorul Oficial al României,
Partea a IV-a, de oricare dintre acționarii care nu au luat parte
la adunarea generală sau care au votat contra și au cerut să se
insereze aceasta în procesul-verbal al ședinței.
(3) Când se invocă motive de nulitate absolută, dreptul la
acțiune este imprescriptibil, iar cererea poate fi formulată și de
orice persoană interesată.”
Textele constituționale considerate a fi încălcate sunt cele
ale art. 45 — Libertatea economică și ale art. 135 alin. (1) și
alin. (2) lit. a) privind caracterul de piață al economiei României
și obligația statului de a asigura libertatea comerțului.
Examinând excepția de neconstituționalitate, Curtea reține
următoarele:
Prevederile art. 132 alin. (2) și (3) din Legea nr. 31/1990 au
mai făcut obiect al controlului de constituționalitate, prin
raportare la aceleași dispoziții constituționale invocate în
prezenta cauză și cu o motivare similară.
Astfel, prin Decizia nr. 904 din 5 decembrie 2006, publicată
în Monitorul Oficial al României, Partea I, nr. 55 din 24 ianuarie
2007, Decizia nr. 129 din 19 februarie 2008, publicată în
Monitorul Oficial al României, Partea I, nr. 172 din 6 martie 2008,
și Decizia nr. 775 din 1 iulie 2008, publicată în Monitorul Oficial
al României, Partea I, nr. 580 din 1 august 2008, Curtea,
respingând excepția, a statuat, în esență, că reglementarea
instituită de art. 132 alin. (2) și (3) din Legea nr. 31/1990
constituie o măsură de protecție a acționarilor minoritari care se
consideră vătămați printr-o hotărâre a adunării generale a
acționarilor contrară legii sau actului constitutiv, aceștia
putându-se adresa instanței de judecată pentru apărarea
drepturilor și intereselor lor legitime.
De asemenea, în deciziile menționate Curtea a reținut că
prevederile de lege criticate, instituind o consacrare legală a
regimului juridic al nulității absolute, prin legitimarea procesuală
activă a oricărei persoane interesate de a ataca hotărârea
adunării generale a acționarilor, atunci când prin aceasta se

MONITORUL OFICIAL AL ROMÂNIEI, PARTEA I, Nr. 108/23.II.2009
încalcă o dispoziție legală imperativă de interes public, nu
contravin sub niciun aspect dispozițiilor constituționale invocate,
acesta fiind regimul juridic de drept comun al nulității absolute.

3

Cele statuate în deciziile menționate își mențin valabilitatea
în prezenta cauză, deoarece nu au intervenit elemente noi, care
să determine schimbarea jurisprudenței în această materie.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 132 alin. (2) și (3) din Legea nr. 31/1990 privind societățile
comerciale, excepție ridicată de Societatea Comercială Mediclass Sananova — S.R.L. din București în Dosarul nr. 28.746/3/2007
al Tribunalului București — Secția a VI-a comercială.
Definitivă și general obligatorie.
Pronunțată în ședința publică din data de 25 noiembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 1.265
din 25 noiembrie 2008

referitoare la excepția de neconstituționalitate a prevederilor art. 10 lit. b), art. 17, art. 18,
art. 33, art. 36, art. 37 și art. 43 din Ordonanța Guvernului nr. 65/1994
privind organizarea activității de expertiză contabilă și a contabililor autorizați, republicată
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Tudorel Toader
Puskás Valentin Zoltán
Augustin Zegrean
Ion Tiucă
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. I din Ordonanța Guvernului nr. 17/2007 pentru
modificarea și completarea Ordonanței Guvernului nr. 65/1994
privind organizarea activității de expertiză contabilă și a
contabililor autorizați, a prevederilor Legii nr. 269/2007 privind
aprobarea Ordonanței Guvernului nr. 17/2007 pentru
modificarea și completarea Ordonanței Guvernului nr. 65/1994
privind organizarea activității de expertiză contabilă și a
contabililor autorizați, precum și a prevederilor art. 10 lit. b),
art. 17, art. 18, art. 33, art. 36, art. 37 și art. 43 din Ordonanța
Guvernului nr. 65/1994 privind organizarea activității de
expertiză contabilă și a contabililor autorizați.
Excepția a fost ridicată de Armand Gabriel Bobocea în
Dosarul nr. 2.199/2/2007 al Curții de Apel București — Secția
a VIII-a contencios administrativ și fiscal.
La apelul nominal se prezintă personal autorul excepției.
Lipsesc celelalte părți, față de care procedura de citare a fost
legal îndeplinită.

Cauza se află în stare de judecată.
Autorul excepției reiterează pe scurt argumentele expuse în
scris în motivarea excepției și solicită, pentru aceleași motive,
admiterea excepției și modificarea actului normativ criticat.
Depune note scrise.
Reprezentantul Ministerului Public pune concluzii de
respingere ca neîntemeiată a excepției de neconstituționalitate
a prevederilor art. 10 lit. b) din Ordonanța Guvernului
nr. 65/1994 și ca inadmisibilă a excepției de neconstituționalitate
vizând prevederile art. 17, art. 18, art. 33, art. 36, art. 37 și
art. 43 din aceeași ordonanță, deoarece aceste prevederi nu au
legătură cu cauza dedusă judecății.
C U R T E A,

având în vedere actele și lucrările dosarului, constată
următoarele:
Prin Încheierea din 15 aprilie 2008, pronunțată în Dosarul
nr. 2.199/2/2007, Curtea de Apel București — Secția a VIII-a
contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. I din Ordonanța Guvernului nr. 17/2007
pentru modificarea și completarea Ordonanței Guvernului
nr. 65/1994 privind organizarea activității de expertiză
contabilă și a contabililor autorizați, a prevederilor Legii
nr. 269/2007 privind aprobarea Ordonanței Guvernului
nr. 17/2007 pentru modificarea și completarea Ordonanței
Guvernului nr. 65/1994 privind organizarea activității de
expertiză contabilă și a contabililor autorizați, precum și a
prevederilor art. 10 lit. b), art. 17, art. 18, art. 33, art. 36,

4

MONITORUL OFICIAL AL ROMÂNIEI, PARTEA I, Nr. 108/23.II.2009

art. 37 și art. 43 din Ordonanța Guvernului nr. 65/1994
privind organizarea activității de expertiză contabilă și a
contabililor autorizați, excepție ridicată de Armand Gabriel
Bobocea, în calitate de persoană fizică autorizată.
În motivarea excepției de neconstituționalitate se susține,
în esență, că prevederile de lege criticate sunt neconstituționale
pentru următoarele motive, expuse mai jos în ordinea prezentării
lor de către autorul excepției:
— înființarea Corpului Experților Contabili și Contabililor
Autorizați din România — C.E.C.C.A.R. prin Ordonanța
Guvernului nr. 65/1994 contravine principiului separației puterilor
în stat, în condițiile în care instituția fusese deja înființată ca
asociație profesională, prin hotărâre judecătorească în anul
1992;
— comisiile de disciplină din cadrul Corpului Experților
Contabili și Contabililor Autorizați sunt instanțe extraordinare,
prohibite de Constituție;
— Corpul Experților Contabili și Contabililor Autorizați din
România — C.E.C.C.A.R a fost înființat prin ordonanță, deși
potrivit Constituției trebuia să fie înființat prin lege organică;
— prin art. 43 din Ordonanța Guvernului nr. 65/1994 a fost
reglementată o faptă penală care nu putea fi reglementată decât
prin lege organică;
— reglementarea criticată îl împiedică să-și exercite
atribuțiile specifice contabilului autorizat.
Curtea de Apel București — Secția a VIII-a contencios
administrativ și fiscal consideră că excepția de
neconstituționalitate nu este întemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că textele de lege criticate
nu contravin dispozițiilor constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, prevederile
de lege criticate, raportate la dispozițiile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Analizând prevederile de lege criticate, Curtea constată
următoarele:
Instanța de judecată a sesizat Curtea Constituțională cu
excepția de neconstituționalitate a prevederilor art. I din
Ordonanța Guvernului nr. 17/2007 pentru modificarea și
completarea Ordonanței Guvernului nr. 65/1994 privind
organizarea activității de expertiză contabilă și a contabililor
autorizați, publicată în Monitorul Oficial al României, Partea I,
nr. 84 din 2 februarie 2007, a prevederilor Legii nr. 269/2007
privind aprobarea Ordonanței Guvernului nr. 17/2007 pentru
modificarea și completarea Ordonanței Guvernului nr. 65/1994
privind organizarea activității de expertiză contabilă și a
contabililor autorizați, publicată în Monitorul Oficial al României,
Partea I, nr. 678 din 4 octombrie 2007, precum și a prevederilor
art. 10 lit. b), ale art. 17, 18, 33, 36, 37 și 43 din Ordonanța
Guvernului nr. 65/1994 privind organizarea activității de
expertiză contabilă și a contabililor autorizați.

Atât Ordonanța Guvernului nr. 17/2004, cât și Legea
nr. 269/2007 pentru aprobarea acestei ordonanțe privesc
modificarea și completarea Ordonanței Guvernului nr. 65/1994,
care, ca urmare a acestor modificări și completări, a fost
republicată în Monitorul Oficial al României, Partea I, nr. 13 din
8 ianuarie 2008.
Așadar, obiectul excepției de neconstituționalitate îl
reprezintă prevederile art. 10 lit. b), ale art. 17, 18, 33, 36, 37 și
43 din Ordonanța Guvernului nr. 65/1994 privind organizarea
activității de expertiză contabilă și a contabililor autorizați.
Aceste texte au următoarea redactare:
— Art. 10: ăContabilul autorizat poate executa pentru
persoanele fizice și juridice următoarele lucrări:
[...]
b) pregătește lucrările în vederea elaborării situațiilor
financiare.”;
— Art. 17: ă(1) Sancțiunile disciplinare ce se aplică experților
contabili și contabililor autorizați, în raport cu gravitatea
abaterilor săvârșite, sunt următoarele:
a) mustrare;
b) avertisment scris;
c) suspendarea dreptului de a exercita profesia de expert
contabil sau de contabil autorizat pe o perioadă de timp de la
3 luni la un an;
d) interzicerea dreptului de a exercita profesia de expert
contabil sau de contabil autorizat.
(2) Abaterile în funcție de care se aplică sancțiunile
disciplinare se stabilesc prin regulamentul de organizare și
funcționare.”;
— Art. 18: ăSe înființează Corpul Experților Contabili și
Contabililor Autorizați, persoană juridică de utilitate publică și
autonomă, din care fac parte experții contabili și contabilii
autorizați, în condițiile stabilite de prezenta ordonanță, având
sediul în municipiul București.”;
— Art. 33: ă(1) Pe lângă Consiliul superior funcționează
Comisia superioară de disciplină, compusă din 7 membri titulari
și 7 supleanți, astfel:
a) președintele și 2 membri experți contabili aleși de
Conferința națională pentru un mandat de 4 ani dintre experții
înscriși în evidența Corpului Experților Contabili și Contabililor
Autorizați din România, care se bucură de autoritate
profesională și morală deosebită;
b) 2 membri desemnați de ministrul economiei și finanțelor;
c) 2 membri desemnați de ministrul justiției.
(2) În aceleași condiții se desemnează supleanții.
(3) Comisia superioară de disciplină aplică sancțiunile
disciplinare prevăzute la art. 17 și soluționează contestațiile la
hotărârile disciplinare pronunțate de comisiile de disciplină ale
filialelor.
(4) Contestațiile împotriva hotărârilor aplicate de Comisia
superioară de disciplină se depun la Consiliul superior al
Corpului Experților Contabili și Contabililor Autorizați care
decide.”;
— Art. 37: ă(1) Corpul Experților Contabili și Contabililor
Autorizați și filialele sale își acoperă cheltuielile din venituri, care
se constituie din:
— taxa de înscriere la examenul de expert contabil, respectiv
de contabil autorizat;
— taxa de înscriere în evidența Corpului Experților Contabili
și Contabililor Autorizați;
— cotizațiile membrilor stabilite pe tranșe de venituri;
— încasări din vânzarea publicațiilor proprii;
— donații;
— alte venituri din activitatea Corpului Experților Contabili și
Contabililor Autorizați și a filialelor sale, stabilite prin regulament.

MONITORUL OFICIAL AL ROMÂNIEI, PARTEA I, Nr. 108/23.II.2009
(2) Taxele de înscriere în evidență și cotizațiile pe tranșe de
venit se stabilesc anual de Conferința Națională a Experților
Contabili și Contabililor Autorizați.”;
— Art. 43: ă(1) Exercitarea oricărei atribuții specifice calității
de expert contabil și de contabil autorizat de către persoane
neautorizate sau care se află într-o situație de incompatibilitate
constituie infracțiune și se sancționează potrivit legii penale.
(2) Persoanele care exercită atribuții specifice calității de
expert contabil și de contabil autorizat fără viza anuală se
sancționează disciplinar potrivit Regulamentului de organizare și
funcționare a Corpului Experților Contabili și Contabililor
Autorizați.”
Textele constituționale invocate ca fiind încălcate sunt
următoarele:
— art. 24 referitor la dreptul la apărare, art. 115 alin. (1)
referitor la delegarea legislativă și art. 126 alin. (4) privind
instanțele judecătorești considerate a fi încălcate de art. 17,
art. 33 și art. 36 din ordonanța criticată;
— art. 73 alin. (3) lit. h) privind reglementarea prin lege
organică a infracțiunilor pedepselor și regimului executării
acestora și ale art. 115 alin. (1) considerate a fi încălcate de
art. 43 din ordonanță;
— art. 44 privind dreptul de proprietate, art. 75 alin. (1)
privind sesizarea Camerelor Parlamentului, art. 115 alin. (1),
art. 117 alin. (3) referitor la înființarea prin lege organică a
autorităților administrative autonome, art. 136 privind
proprietatea și art. 139 privind impozitele, taxele și alte contribuții
considerate a fi încălcate de art. 18 și 37 din ordonanță.
Examinând excepția, Curtea reține că aceasta a fost ridicată
într-o acțiune de contencios administrativ având ca obiect
soluționarea unei contestații formulate în temeiul Legii
nr. 554/2004, prin care se solicită Guvernului României și
Ministerului Economiei și Finanțelor să modifice prevederile
art. 9 lit. b) din Ordonanța Guvernului nr. 65/1994 [devenit după
republicarea acestei ordonanțe art. 10 lit. b)].

5

În aceste condiții, față de obiectul cauzei, Curtea constată că
prevederile art. 17, art. 18, art. 33, art. 36, art. 37 și art. 43 din
Ordonanța Guvernului nr. 65/1994, republicată, nu au legătură
cu soluționarea acesteia, excepția de neconstituționalitate a
acestor prevederi de lege urmând a fi respinsă ca inadmisibilă,
în temeiul art. 29 alin. (1) din Legea nr. 47/1992, potrivit căruia
ăCurtea Constituțională decide asupra excepțiilor ridicate în fața
instanțelor judecătorești sau de arbitraj comercial privind
neconstituționalitatea unei legi sau ordonanțe ori a unei dispoziții
dintr-o lege sau dintr-o ordonanță în vigoare, care are legătură
cu soluționarea cauzei în orice fază a litigiului și oricare ar fi
obiectul acestuia”.
Așadar, Curtea Constituțională va exercita controlul de
constituționalitate asupra prevederilor art. 10 lit. b) din
Ordonanța Guvernului nr. 65/1994, republicată.
Asupra constituționalității prevederilor art. 10 lit. b) din
Ordonanța Guvernului nr. 65/1994 [fost art. 9 lit. b), înainte de
republicarea ordonanței] Curtea s-a pronunțat prin Decizia
nr. 1.228 din 20 decembrie 2007, publicată în Monitorul Oficial
al României, Partea I, nr. 86 din 4 februarie 2008, statuând că
aceste prevederi sunt constituționale.
Cu acel prilej, Curtea a reținut că, potrivit acestei ordonanțe,
contabilii autorizați și experții contabili constituie două categorii
profesionale distincte, caracterizate prin condiții de accesibilitate
în profesie diferite și atribuții specifice. Profesia de expert
contabil și de contabil autorizat se exercită în condițiile
prevăzute de ordonanță, iar dispozițiile art. 10 lit. b) din aceasta
stabilesc una dintre atribuțiile contabilului autorizat, și anume
cea de pregătire a lucrărilor în vederea elaborării situațiilor
financiare. În plus, prin îndeplinirea condițiilor legale, contabilul
autorizat poate obține calitatea de expert contabil.
Considerentele și soluția acestei decizii sunt valabile și în
cauza de față, întrucât nu au intervenit elemente noi de natură
a determina o reconsiderare a jurisprudenței Curții.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge, ca fiind inadmisibilă, excepția de neconstituționalitate a prevederilor art. 17, art. 18, art. 33, art. 36, art. 37 și
art. 43 din Ordonanța Guvernului nr. 65/1994 privind organizarea activității de expertiză contabilă și a contabililor autorizați,
republicată, excepție ridicată de Armand Gabriel Bobocea în Dosarul nr. 2.199/2/2007 al Curții de Apel București — Secția a VIII-a
contencios administrativ și fiscal.
2. Respinge ca neîntemeiată excepția de neconstituționalitate a prevederilor art. 10 lit. b) din aceeași ordonanță, excepție
ridicată de același autor în același dosar.
Definitivă și general obligatorie.
Pronunțată în ședința publică din data de 25 noiembrie 2008.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

6

MONITORUL OFICIAL AL ROMÂNIEI, PARTEA I, Nr. 108/23.II.2009
CURTEA CONSTITUȚIONALĂ

D E C I Z I A Nr. 73
din 15 ianuarie 2009

referitoare la excepția de neconstituționalitate a dispozițiilor art. 281 pct. 1 lit. b)
din Codul de procedură penală
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Augustin Zegrean
Iuliana Nedelcu
Marieta Safta

— președinte
— judecător
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 281 pct. 1 lit. b) din Codul de procedură
penală, excepție invocată de Ion Florin Moldovan în Dosarul
nr. 1.610/235/2006 al Înaltei Curți de Casație și Justiție — Secția
penală.
La apelul nominal răspunde pentru autorul excepției domnul
avocat Mihai Paul Neamț, din cadrul Baroului Cluj, precum și
partea Aurel Iuțu Ciurar.
Magistratul-asistent referă că partea Casa de Asigurări a
Executorilor Judecătorești din România a depus la dosarul
cauzei concluzii scrise.
Având cuvântul, reprezentantul autorului excepției
învederează că procedura comunicării adreselor pentru
solicitarea de puncte de vedere către Senat, Camera Deputaților
și Guvern este viciată, întrucât între data solicitării acestor
puncte de vedere și termenul de judecată a intervenit
schimbarea conducerii acestor autorități. Apreciază că
schimbarea politică poate determina o schimbare de optică și
în privința constituționalității textului criticat, impunându-se, prin
urmare, solicitarea punctului de vedere al noilor președinți ai
Camerelor Parlamentului, respectiv noului prim-ministru, și
acordarea unui termen în acest sens.
Partea Aurel Iuțu Ciurar se opune amânării cauzei.
Reprezentantul Ministerului Public pune concluzii de
respingere a cererii de amânare, arătând că punctele de vedere
se solicită în considerarea autorităților respective, iar nu al
președinților acestora.
Curtea, deliberând, respinge cererea de amânare a cauzei și
acordă cuvântul cu privire la excepția de neconstituționalitate
ridicată.
Reprezentantul autorului excepției solicită admiterea
excepției astfel cum a fost formulată, expunând, pe larg,
motivele de neconstituționalitate invocate în fața instanței de
judecată.
Aurel Iuțu Ciurar solicită respingerea excepției de
neconstituționalitate și depune la dosarul cauzei concluzii scrise
în acest sens.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 10 octombrie 2008, pronunțată în Dosarul
nr. 1.610/235/2006, Înalta Curte de Casație și Justiție —

Secția penală a sesizat Curtea Constituțională cu excepția
de neconstituționalitate a dispozițiilor art. 281 pct. 1 lit. b)
din Codul de procedură penală, excepție invocată de Ion
Florin Moldovan.
În motivarea excepției de neconstituționalitate se susține
că, datorită calității pe care o are (aceea de executor
judecătoresc), autorul excepției este lipsit de posibilitatea
exercitării căii de atac a apelului, găsindu-se, în consecință, în
imposibilitatea de a beneficia de toate drepturile și garanțiile
procesuale. Astfel, normele criticate instituie un regim
discriminatoriu și restrictiv, privând o anumită categorie de
persoane de accesul liber la justiție și de posibilitatea de a folosi
toate căile de atac pe care legea le prevede pentru toți cetățenii.
Această restrângere nu întrunește, în opinia autorului excepției,
condițiile prevăzute de art. 53 din Legea fundamentală și încalcă
principiul egalității armelor procedurale.
Înalta Curte de Casație și Justiție — Secția penală
apreciază că excepția este neîntemeiată, ăpentru considerentele
expuse în numeroase decizii anterioare ale Curții
Constituționale”.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Avocatul Poporului consideră că excepția de neconstituționalitate este neîntemeiată, invocând și jurisprudența Curții
Constituționale în materie.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părților, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
art. 281 pct. 1 lit. b) din Codul de procedură penală, potrivit
căruia ăCurtea de Apel:
1. judecă în primă instanță:
[ ] b) infracțiunile săvârșite de judecătorii de la judecătorii și
tribunale și de procurorii de la parchetele care funcționează pe
lângă aceste instanțe, precum și de avocați, notari publici,
executori judecătorești și de controlorii financiari ai Curții de
Conturi.”
În opinia autorului excepției, prevederile de lege criticate
contravin dispozițiilor constituționale ale art. 16 alin. (1)
referitoare la egalitatea cetățenilor în fața legii, fără privilegii și
fără discriminări, ale art. 21 alin. (3) privind dreptul la un proces
echitabil, ale art. 53 privind restrângerea exercițiului unor

MONITORUL OFICIAL AL ROMÂNIEI, PARTEA I, Nr. 108/23.II.2009
drepturi sau al unor libertăți, ale art. 129 privind folosirea căilor
de atac și ale art. 20 cu raportare la art. 14 din Convenția pentru
apărarea drepturilor omului și a libertăților fundamentale, privind
interzicerea discriminării.
Examinând excepția de neconstituționalitate astfel cum a fost
formulată, Curtea constată că s-a mai pronunțat în jurisprudența
sa asupra constituționalității acelorași prevederi legale, în raport
cu aceleași norme constituționale și față de critici similare. În
acest sens sunt, de exemplu, Decizia nr. 215 din 28 februarie
2008, publicată în Monitorul Oficial al României, Partea I, nr. 259

7

din 2 aprilie 2008, și Decizia nr. 186 din 26 februarie 2008,
publicată în Monitorul Oficial al României, Partea I, nr. 209 din
18 martie 2008, prin care Curtea a respins, pentru
considerentele acolo reținute, excepția de neconstituționalitate
a dispozițiilor art. 281 pct. 1 lit. b) din Codul de procedură penală.
Întrucât nu au intervenit elemente noi, de natură să
determine schimbarea acestei jurisprudențe, soluția și
considerentele deciziilor menționate își păstrează valabilitatea și
în prezenta cauză.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 alin. (1) și (6) din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 281 pct. 1 lit. b) din Codul de procedură penală, excepție
invocată de Ion Florin Moldovan în Dosarul nr. 1.610/235/2006 al Înaltei Curți de Casație și Justiție — Secția penală.
Definitivă și general obligatorie.
Pronunțată în ședința publică din data de 15 ianuarie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Marieta Safta

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind schimbarea denumirii Institutului Național de Cercetări
Economice din subordinea Academiei Române
În temeiul art.108 din Constituția României, republicată, și al art. 2 lit.a) din
Ordonanța Guvernului nr. 63/2002 privind atribuirea sau schimbarea de denumiri,
aprobată cu modificări și completări prin Legea nr. 48/2003, cu modificările și
completările ulterioare,
Guvernul României adoptă prezenta hotărâre.
Articol unic. — Institutul Național de Cercetări Economice din subordinea
Academiei Române, cu sediul în municipiul București, Calea 13 Septembrie
nr.13, sectorul 5, își schimbă denumirea în Institutul Național de Cercetări
Economice ăCostin C. Kirițescu”.
PRIM-MINISTRU

EMIL BOC
Contrasemnează:
Ministrul educației, cercetării și inovării,
Ecaterina Andronescu
București, 18 februarie 2009.
Nr. 99.

8

MONITORUL OFICIAL AL ROMÂNIEI, PARTEA I, Nr. 108/23.II.2009

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL AFACERILOR EXTERNE

ORDIN
privind publicarea Rezoluției Consiliului de Securitate al Organizației Națiunilor Unite
nr. 1.835 (2008) privind neproliferarea
În baza art. 5 alin. (2) din Ordonanța de urgență a Guvernului nr. 202/2008 privind punerea în aplicare a sancțiunilor
internaționale,
în temeiul art. 4 alin. (5) din Hotărârea Guvernului nr. 100/2004 privind organizarea și funcționarea Ministerului Afacerilor
Externe, cu modificările și completările ulterioare,
ministrul afacerilor externe emite prezentul ordin.
Articol unic. — Se dispune publicarea în Monitorul Oficial al
României, Partea I, a Rezoluției Consiliului de Securitate al

Organizației Națiunilor Unite nr. 1.835 (2008) privind neproliferarea,
prevăzută în anexa care face parte integrantă din prezentul ordin.

Ministrul afacerilor externe,
Cristian Diaconescu

București, 11 februarie 2009.
Nr. 203.

ANEXĂ

R E Z O L U Ț I A Nr. 1.835 (2008)

adoptată de Consiliul de Securitate în cadrul celei de-a 5.984-a întruniri,
la 27 septembrie 2008

Consiliul de Securitate,
luând notă de Raportul directorului general al Agenției Internaționale pentru Energie Atomică pentru implementarea
Acordului privind garanțiile prevăzute în Tratatul de neproliferare a armelor nucleare, raport din data de 15 septembrie 2008, și de
prevederile relevante ale rezoluțiilor Consiliului de Securitate (GOV/2008/38),
reafirmându-și angajamentul față de Tratatul de neproliferare a armelor nucleare (TNP):
1. reafirmă Declarația președintelui Consiliului S/PRST/2006/15 din data de 29 martie 2006 și Rezoluția sa nr. 1.696
(2006) din 31 iulie 2006, Rezoluția sa nr. 1.737 (2006) din 23 decembrie 2006, Rezoluția sa nr. 1.747 (2007) din 24 martie 2007
și Rezoluția sa nr. 1.803 (2008) din 3 martie 2008;
2. ia notă de Declarația din data de 3 martie 2008 a miniștrilor afacerilor externe ai Chinei, Franței, Germaniei, Federației
Ruse, Marii Britanii, Statelor Unite ale Americii, cu sprijinul Înaltului Reprezentant al Uniunii Europene, declarație care descrie
abordarea duală față de chestiunea nucleară iraniană;
3. își reafirmă angajamentul, în acest cadru, față de o soluție negociată imediată la chestiunea nucleară iraniană și salută
continuarea eforturilor în acest sens;
4. solicită Iranului să își îndeplinească în totalitate și fără întârziere obligațiile impuse de rezoluțiile Consiliului de Securitate
menționate mai sus și să îndeplinească cerințele Consiliului guvernatorilor Agenției Internaționale pentru Energie Atomică;
5. hotărăște să rămână activ sesizat cu această chestiune.

MONITORUL OFICIAL AL ROMÂNIEI, PARTEA I, Nr. 108/23.II.2009

9

A C T E A L E Î N A LT E I C U R Ț I D E C A S A Ț I E Ș I J U S T I Ț I E
ÎNALTA CURTE DE CASAȚIE ȘI JUSTIȚIE
— SECȚIILE UNITE —
Dosar nr. 60/2007

D E C I Z I A Nr. 33
din 9 iunie 2008
Sub președinția domnului prof. univ. dr. Nicolae Popa, președintele Înaltei Curți de Casație și Justiție,
Secțiile Unite ale Înaltei Curți de Casație și Justiție, în conformitate cu dispozițiile art. 25 lit. a) din Legea nr. 304/2004 privind
organizarea judiciară, republicată, s-au întrunit pentru a examina recursul în interesul legii, declarat de procurorul general al
Parchetului de pe lângă Înalta Curte de Casație și Justiție, cu privire la admisibilitatea acțiunii în revendicare, întemeiată pe
dispozițiile dreptului comun, având ca obiect revendicarea imobilelor preluate în mod abuziv în perioada 6 martie 1945 —
22 decembrie 1989, formulată după intrarea în vigoare a Legii nr. 10/2001.
Secțiile Unite au fost constituite cu respectarea dispozițiilor art. 34 din Legea nr. 304/2004, republicată, fiind prezenți 85 de
judecători din totalul de 115 aflați în funcție.
Procurorul general al Parchetului de pe lângă Înalta Curte de Casație și Justiție a fost reprezentat de procurorul Antoaneta
Florea.
Reprezentanta procurorului general al Parchetului de pe lângă Înalta Curte de Casație și Justiție a susținut recursul în
interesul legii, punând concluzii pentru a fi admis în sensul de a se stabili că acțiunile întemeiate pe dispozițiile art. 480 din Codul
civil, având ca obiect imobile preluate în mod abuziv în perioada 6 martie 1945 — 22 decembrie 1989, introduse după intrarea în
vigoare a Legii nr. 10/2001, sunt inadmisibile.
SECȚIILE UNITE,

deliberând asupra recursului în interesul legii, constată
următoarele:
Prin recursul în interesul legii nr. 807/C/190/2007,
806/C/189/2007, declarat de procurorul general al Parchetului
de pe lângă Înalta Curte de Casație și Justiție în data de
4 octombrie 2007, și prin precizările și completările transmise
de procurorul general la data de 1 aprilie 2008, ca urmare a
Încheierii din data de 19 decembrie 2007, pronunțată de Înalta
Curte de Casație și Justiție, se învederează că în practica
judiciară nu există un punct de vedere unitar cu privire la
admisibilitatea acțiunilor întemeiate pe dispozițiile dreptului
comun, având ca obiect revendicarea imobilelor preluate abuziv
în perioada 6 martie 1945 — 22 decembrie 1989, acțiuni
formulate după intrarea în vigoare a Legii nr. 10/2001. În acest
sens se precizează:
I. Unele instanțe de judecată au considerat că, de la intrarea
în vigoare a Legii nr. 10/2001, respectiv de la data de
14 februarie 2001, restituirea imobilelor preluate în proprietatea
statului în perioada 6 martie 1945 — 22 decembrie 1989,
prevăzute de art. 2 alin. (1) din acest act normativ, se realizează
numai prin procedura specială, stabilită de această lege, și, în
consecință, acțiunea în revendicare de drept comun este
inadmisibilă deoarece Legea nr. 10/2001 are aplicare imediată,
fiind o lege specială și derogatorie de la dreptul comun.
Totodată, s-a apreciat că, întrucât dispozițiile art. 6 alin. (2)
din Legea nr. 213/1998 privind proprietatea publică și regimul
juridic al acesteia arată că ăbunurile preluate de stat fără un titlu
valabil, inclusiv cele obținute prin vicierea consimțământului, pot
fi revendicate de foștii proprietari sau de succesorii acestora,
dacă nu fac obiectul unor legi speciale de reparație”, rezultă că
acțiunea în revendicare directă este inadmisibilă.
S-a considerat că acțiunea în revendicare întemeiată pe
dispozițiile dreptului comun nu poate fi admisă nici atunci când
persoanele îndreptățite au urmat procedura administrativă
obligatorie, prevăzută de dispozițiile Legii nr. 10/2001, atât în
situațiile în care această procedură a fost finalizată, prin
emiterea deciziei sau dispoziției motivate, cât și în situația în
care această procedură nu a fost încheiată.
II. Alte instanțe, dimpotrivă, au opinat că acțiunea în
revendicare întemeiată pe dispozițiile dreptului comun, formulată

după intrarea în vigoare a Legii nr. 10/2001, este admisibilă
întrucât, deși potrivit art. 22 alin. (5) din Legea nr. 10/2001
nerespectarea termenului stabilit pentru depunerea notificării
atrage pierderea dreptului de a solicita în justiție măsuri
reparatorii în natură sau prin echivalent, aceasta nu poate avea
altă semnificație decât aceea a pierderii beneficiului Legii
nr. 10/2001 de către persoana îndreptățită, iar acest efect nu
poate fi extins asupra altor acțiuni pe care aceasta le-ar putea
promova în justiție, cum este și acțiunea în revendicare.
Faptul că potențialul beneficiar al Legii nr. 10/2001, prin
nerespectarea exigențelor procedurale ale acestui act normativ,
pierde vocația de a se bucura de măsurile reparatorii speciale
reglementate în cuprinsul acesteia, nu împiedică posibilitatea
intentării unei acțiuni în revendicare de drept comun.
Instanțele care au procedat în această modalitate au
considerat că efectele deposedării unui proprietar de bunul ce
constituie obiectul dreptului său de proprietate constau în
pierderea doar a unuia dintre atributele acestui drept, cu
consecința păstrării calității de proprietar, avută la data preluării,
efect consacrat expres și prin dispozițiile art. 2 alin. (2) din Legea
nr. 10/2001.
Acest text, care reproduce în cuprinsul legii speciale
dispozițiile din dreptul comun, conținute de art. 480 din Codul
civil, dă vocația titularului dreptului de proprietate de a recurge
la toate mijloacele legale, administrative sau judiciare, pentru a
obține recunoașterea acestui drept într-o manieră pe care o
consideră adecvată finalității urmărite.
În situația în care imobilul a fost înstrăinat, fostul proprietar
are deschisă nu numai calea prevăzută de Legea nr. 10/2001,
ci și calea acțiunii directe în revendicarea imobilului.
Astfel, prevederile legii speciale nu exclud nici expres și nici
implicit acțiunea în revendicare împotriva cumpărătorului
posesor al imobilului preluat abuziv de către stat.
În acest sens, s-a reținut că, deși art. 18 lit. d) [actualmente
lit. c)] din Legea nr. 10/2001 prevede că măsurile reparatorii se
stabilesc numai prin echivalent, în cazul în care imobilul a fost
vândut chiriașului cu respectarea dispozițiilor Legii nr. 112/1995,
această normă legală nu poate fi aplicată în raporturile dintre
proprietarul deposedat și cumpărătorul de la stat, în cadrul
acțiunii în revendicare, întrucât Legea nr. 10/2001 nu
reglementează aceste raporturi.

10

MONITORUL OFICIAL AL ROMÂNIEI, PARTEA I, Nr. 108/23.II.2009

În ceea ce privește art. 46 (actualul art. 45) din Legea
nr. 10/2001, s-a apreciat că acesta vizează exclusiv aspectele
legate de valabilitatea actului de vânzare-cumpărare, ca act
juridic, valabilitate analizată prin prisma condițiilor prevăzute de
art. 948 din Codul civil.
Redactarea acestui text nu justifică însă extinderea efectelor
lui la raporturile dintre cumpărător și proprietarul deposedat în
materia revendicării.
Totodată, instanțele de judecată au reținut inaplicabilitatea
acestei norme legale în cadrul acțiunii în revendicare, ca efect
al dispozițiilor art. 1 din Protocolul nr. 1 la Convenția europeană
a drepturilor omului, care se aplică prioritar legii naționale, în
temeiul art. 11 alin. (2) și al art. 20 alin. (2) din Constituția
României.
În acest sens, s-au avut în vedere principiile de interpretare
ale Curții Europene reflectate în cauzele contra României, în
care s-a constatat încălcarea dreptului de proprietate de către
statul român.
Privarea de proprietate poate fi justificată numai dacă se
demonstrează că a intervenit pentru o cauză de utilitate publică
și în condițiile prevăzute de lege, iar măsura răspunde
principiului proporționalității.
În evaluarea proporționalității, Curtea Europeană ține cont
de marja de apreciere a statului, dar și de asigurarea unui just
echilibru între cerințele de interes general ale comunității și
imperativele protejării drepturilor fundamentale ale individului,
înțelese, în materia dreptului la respectarea proprietății, sub
forma unei compensări rezonabile, proporționale a deposedării,
prevăzută ca atare în legislația națională.
Curtea a recunoscut libertatea statului român de a
reglementa condițiile în care acceptă să restituie bunurile ce i-au
fost transferate înainte de ratificarea convenției, inclusiv sub
aspectul modalității concrete, neimpunându-se vreo obligație în
sensul restituirii acestora.
Cu toate acestea, în măsura în care statul adoptă o anumită
soluție de despăgubire a foștilor proprietari, aceasta trebuie
transpusă de o manieră rezonabil de clară și coerentă, pentru a
permite, pe cât posibil, evitarea insecurității juridice și a
incertitudinii, pentru subiectele de drept vizate de măsurile de
aplicare a acestei soluții (Cauza Păduraru contra României).
Totodată, instanța de contencios european, analizând
dispozițiile Legii nr. 10/2001, a apreciat că această lege nu
funcționează în prezent într-un mod care ar putea conduce la
acordarea efectivă a unei despăgubiri vechilor proprietari
deposedați și nu ia în calcul prejudiciul suferit de persoanele
private astfel de bunurile lor, înainte de intrarea sa în vigoare,
datorită unei absențe prelungite a despăgubirii (Cauza Porțeanu
contra României), proporționalitatea referindu-se nu doar la
cuantumul despăgubirii, ci și la momentul acordării acesteia.
Astfel, s-a constatat că procedura de aprobare a Fondului
ăProprietatea” de către Comisia Națională a Valorilor Mobiliare și
transformarea titlurilor de valoare în acțiuni cotate la bursă,
operațiuni necesare pentru ca despăgubirile prevăzute de lege
să poată avea o valoare efectivă, nu s-au încheiat până în
prezent.
Prin urmare, substituirea dreptului de proprietate cu un drept
de creanță având ca obiect o sumă de bani sau măsuri
echivalente reprezintă, de fapt, o expropriere, în sensul
constituțional al acestei măsuri. În aceste condiții, restituirea în
natură se impune drept unică măsură reparatorie posibilă pentru
privarea de proprietate suferită prin vânzarea imobilului către
chiriași.
Procurorul general a apreciat primul punct de vedere ca fiind
în litera și spiritul legii, pentru următoarele considerente:
În conformitate cu prevederile art. 15 alin. (2) din Constituția
României, legea civilă dispune numai pentru viitor, iar potrivit
dispozițiilor art. 1 din Codul civil legea civilă nu are putere
retroactivă.

Aceste texte legale consacră teza unanim acceptată că
legea nouă trebuie să respecte suveranitatea legii vechi, astfel
încât ea nu poate nimici sau modifica trecutul juridic.
Totodată, se recunoaște fără rezerve și aplicarea imediată a
legii noi, în sensul că acțiunea ei se extinde nu numai asupra
situațiilor juridice care urmează să existe, să se modifice ori să
stingă, ci și faptelor juridice pendinte (facta pendentia) ori
efectelor viitoare ale unor raporturi juridice trecute (facta futura).
Cu referire la imobilele preluate abuziv în perioada 6 martie
1945 — 22 decembrie 1989, este de observat că normele legale
în conflict, respectiv Codul civil și Legea nr. 10/2001, vizează
situații juridice născute sub imperiul legii vechi, durabile însă în
timp prin efectele lor juridice, generate de ineficacitatea actelor
de preluare.
Anterior intrării în vigoare a Legii nr. 10/2001, aplicarea
operațiunii juridice de restituire integrală (restitutio in integrum),
ca efect al ineficacității actelor de preluare, a fost guvernată de
prevederile dreptului comun în materia revendicării, reprezentat
prin dispozițiile art. 480 și art. 481 din Codul civil.
Deși avantajos prin accesul direct la instanțele judecătorești,
dar rigid și conservator prin câmpul său de aplicare (întrucât a
fost restrâns la actele de preluare fără titlu ori cu titlu nevalabil),
dreptul comun a fost părăsit de Legea nr. 10/2001, fiind înlocuit
cu norme speciale de drept substanțial și cu o procedură
obligatorie și prealabilă sesizării instanțelor judecătorești.
Legea nouă extinde aplicarea principiului restitutio in
integrum și, totodată, diversifică amplu gama măsurilor
reparatorii, pe care le supune unor proceduri tehnice,
caracteristice dreptului administrativ și, în parte, necunoscute
dreptului civil comun.
Legea nr. 10/2001, ca lege nouă, suprimă practic acțiunea
dreptului comun în cazul ineficacității actelor de preluare la care
se referă și, fără a elimina accesul la justiție, perfecționează
sistemul reparator, iar prin norme de procedură speciale îl
subordonează controlului judecătoresc.
Prin legea nouă sunt reglementate toate cazurile de preluare
abuzivă a imobilelor din perioada 6 martie 1945 —
22 decembrie 1989, ce intră sub incidența acestui act normativ,
indiferent dacă preluarea s-a făcut cu titlu valabil sau fără titlu
valabil, fiind vizată inclusiv restituirea acelor imobile a căror
situație juridică și-ar fi putut găsi dezlegarea, până la data intrării
sale în vigoare, în temeiul art. 480 și art. 481 din Codul civil.
Temeiul nașterii dreptului la retrocedare este un izvor
complex de raporturi juridice.
Astfel, dacă actul de preluare prin care statul a devenit
proprietar constituie, ca entitate autonomă, facta praeterita,
situația juridică pe care a generat-o, constând în calitatea de
proprietar recunoscută statului, cu întreg complexul de drepturi
și obligații pe care le implică, constituie o situație juridică cu
persistență în timp — facta pendentia care, detașându-se de
momentul constituirii sale, își continuă existența, intrând astfel în
domeniul temporal de incidență a noii reglementări care, astfel,
devine aplicabilă, fără a retroactiva.
Totodată, fiind vorba de o situație juridică obiectivă,
avându-și originea în lege, iar nu de o situație juridică subiectivă,
constituită prin manifestarea de voință a unuia sau a unor
subiecte de drept, legea nouă o poate reglementa în termenii
care îi sunt proprii, aducându-i modificări sau chiar punându-i
capăt, în cadrul domeniului său temporal legitim de acțiune.
Întrucât reglementările cuprinse în Legea nr. 10/2001
interesează substanțial și procedural ordinea publică, rezultă că
acestea sunt de imediată aplicare.
Soluția a fost anticipată legislativ prin art. 6 alin. (2) din Legea
nr. 213/1998 privind proprietatea publică și regimul juridic al
acesteia, care prevede că: ăBunurile preluate de stat fără un titlu
valabil, inclusiv cele obținute prin vicierea consimțământului, pot
fi revendicate de foștii proprietari sau de succesorii acestora,
dacă nu fac obiectul unor legi speciale de reparație.”
În acest context, după data intrării în vigoare a Legii
nr. 10/2001, acțiunea în revendicare a imobilelor pe care le

MONITORUL OFICIAL AL ROMÂNIEI, PARTEA I, Nr. 108/23.II.2009
vizează nu mai este admisibilă pe calea dreptului comun,
persoanele îndreptățite fiind ținute să urmeze procedura stabilită
de legea specială.
Este de precizat însă că o acțiune fondată pe dispozițiile noii
legi este condiționată de parcurgerea unei proceduri
administrative obligatorii, prealabilă sesizării instanței
judecătorești.
Declanșarea procedurii are loc, în conformitate cu
prevederile art. 21 și următoarele din Legea nr. 10/2001, pe
calea unei notificări adresate de persoana îndreptățită persoanei
juridice deținătoare.
Pentru evitarea perpetuării stării de incertitudine în ceea ce
privește situația juridică a unor asemenea imobile, Legea
nr. 10/2001 a instituit un termen în interiorul căruia trebuie
adresată notificarea, termen prelungit succesiv, sancțiunea
nerespectării lui constând, potrivit art. 22 alin. (5), în pierderea
dreptului de a solicita în justiție măsuri reparatorii în natură sau
prin echivalent.
Având în vedere aceste considerente, după data intrării în
vigoare a Legii nr. 10/2001, o acțiune în revendicare a imobilelor
pe care le vizează acest act normativ, întemeiată pe dispozițiile
dreptului comun, este inadmisibilă, atât în situația în care nu s-a
declanșat procedura administrativă, prealabilă și obligatorie
prevăzută de legea specială, cât și în situația în care această
procedură nu este finalizată la data sesizării instanței.
Astfel, în cazul unor întârzieri nejustificate ale răspunsului la
notificarea adresată deținătorului bunului, persoanele
îndreptățite pot obține soluționarea notificării și, ca atare,
măsurile reparatorii prevăzute de Legea nr. 10/2001, pe calea
unei acțiuni în justiție îndreptate împotriva refuzului nejustificat
al entității deținătoare de a răspunde la notificare, iar nu pe calea
unei acțiuni în revendicare de drept comun.
Nu se poate opera nici cu cealaltă soluție a unor instanțe de
judecată, consacrată în materie de revendicare, respectiv aceea
de comparare a titlurilor de proprietate deținute de părți și de
caracterizare a unuia dintre ele ca fiind mai puternic.
Această concluzie decurge din faptul că în conformitate cu
art. 45 alin. (2) și (4) coroborat cu art. 46 alin. (2) din Legea
nr. 10/2001, după intrarea în vigoare a acestui act normativ,
restituirea imobilelor preluate fără titlu valabil și înstrăinate prin
acte de dispoziție este condiționată de constatarea pe cale
judecătorească a nulității actului de înstrăinare, determinată de
reaua-credință a părților din actul de înstrăinare, iar în cazul
imobilelor preluate cu titlu valabil, aceeași măsură este
consecința constatării nulității absolute a actelor juridice de
înstrăinare, pentru încălcarea dispozițiilor imperative ale legilor
în vigoare la data înstrăinării.
De asemenea, potrivit dispozițiilor art. 18 lit. c) din Legea
nr. 10/2001, dacă imobilul a fost înstrăinat cu respectarea
dispozițiilor legale, măsurile reparatorii se stabilesc numai în
echivalent.
Din interpretarea acestor norme legale rezultă că, în situația
în care imobilul preluat de stat a fost înstrăinat fostului chiriaș,
rezolvarea acțiunii formulate împotriva subdobânditorului nu se
poate face în temeiul dispozițiilor dreptului comun, prin
compararea titlurilor de proprietate, ci numai în baza
prevederilor Legii nr. 10/2001.
Se impune astfel să fie cercetate succesiv valabilitatea titlului
vânzătorului, iar apoi buna-credință a părților din actul juridic de
înstrăinare sau respectarea dispozițiilor imperative ale legilor în
vigoare la data înstrăinării.
Ca atare, nulitatea absolută a actului de înstrăinare,
constatată însă în contextul art. 45 din Legea nr. 10/2001, se
impune ca o premisă inevitabilă restituirii în natură a imobilului
preluat abuziv.
Totodată, și procedura administrativă prealabilă este o
condiție specială a exercițiului dreptului la acțiune, normele
invocate nefiind susceptibile de interpretare echivocă.
Este evident că, în situația în care imobilul a fost înstrăinat cu
respectarea dispozițiilor legale, fiind incidente dispozițiile art. 18

11

lit. c) din Legea nr. 10/2001, persoana îndreptățită trebuie să
urmeze procedura administrativă prealabilă, prevăzută de
art. 21 și următoarele din lege.
Aceasta, deoarece unitatea deținătoare este singura abilitată
de legiuitor să emită o decizie sau, după caz, dispoziție de
acordare a măsurilor reparatorii prin echivalent constând în
compensarea cu alte bunuri sau servicii ori să propună
acordarea de despăgubiri.
Unitatea deținătoare nu poate, însă, să emită decizie,
respectiv dispoziție decât dacă este învestită cu soluționarea
unei notificări formulate în condițiile art. 22 și următoarele din
lege.
O asemenea condiție prealabilă nu încalcă prevederile
art. 21 din Constituție care consacră accesul liber la justiție,
întrucât vizează faza administrativă a procedurii necontencioase
și nu afectează substanța dreptului garantat atât constituțional,
cât și prin art. 6 alin. 1 din Convenția pentru apărarea drepturilor
omului și a libertăților fundamentale, ratificată de România prin
Legea nr. 30/1994.
În acest sens, Curtea Europeană a Drepturilor Omului a
statuat, în Cauza Golder contra Regatului Unit, 1975, că ădreptul
de acces la tribunale nu este un drept absolut”, precum și că
ăexistă posibilitatea limitărilor implicit admise chiar în afara
limitelor care circumscriu conținutul oricărui drept”.
Așadar, cu condiția ca dreptul să fie efectiv, statul poate să
reglementeze într-un anumit mod accesul la justiție și chiar să îl
supună unor limitări sau restricții.
O modalitate prin care un stat-parte la Convenție poate limita
sau restrânge dreptul la un proces echitabil este și obligativitatea
parcurgerii unei proceduri administrative prealabile.
În acest sens, în Cauza Le Compte, Van Leuven și De
Meyere contra Belgiei, 1981, Curtea Europeană a Drepturilor
Omului a statuat că ărațiuni de flexibilitate și eficiență, care sunt
pe deplin compatibile cu protecția drepturilor omului, pot justifica
intervenția anterioară a unor organe administrative sau
profesionale [....] ce nu satisfac sub fiecare aspect în parte
exigențele menționatelor prevederi; un asemenea sistem poate
fi reclamat de tradiția juridică a mai multor state membre ale
Consiliului Europei”.
Această posibilitate reprezintă marja de apreciere pe care
Curtea o recunoaște statelor membre în privința drepturilor
fundamentale care nu sunt privite ca drepturi absolute, cum este
și dreptul la un proces echitabil.
Accesul la justiție presupune în mod necesar însă ca, după
parcurgerea procedurilor administrative, partea interesată să
aibă posibilitatea să se adreseze unei instanțe judecătorești. În
lipsa unei asemenea posibilități, dreptul de acces la instanță ar
fi atins în substanța sa.
În măsura în care aceste exigențe sunt respectate, dreptul de
acces la justiție nu este afectat.
Se poate constata deci că prin Legea nr. 10/2001 au fost
reglementate nu numai procedurile administrative de restituire,
dar și modalitățile de a ataca în justiție măsurile dispuse în
cadrul acestei proceduri.
Astfel, potrivit art. 26 alin. (3) din Legea nr. 10/2001: ăDecizia
sau, după caz, dispoziția motivată de respingere a notificării sau
a cererii de restituire în natură poate fi atacată de persoana care
se pretinde îndreptățită la secția civilă a tribunalului în a cărui
circumscripție se află sediul unității deținătoare sau, după caz,
al entității învestite cu soluționarea notificării, în termen de
30 de zile de la comunicare.”
De asemenea, persoana interesată poate contesta refuzul
unității deținătoare notificate de a răspunde în termenul de 60 de
zile prevăzut de art. 25 alin. (1) din Legea nr. 10/2001.
În consecință, persoana îndreptățită are posibilitatea de a
supune controlului judecătoresc toate deciziile care se iau în
cadrul procedurii Legii nr. 10/2001, inclusiv refuzul persoanei
juridice de a emite decizia de soluționare a notificării. În cadrul
acestui control, partea interesată poate deduce judecății însuși
dreptul său de proprietate asupra imobilului în litigiu.

12

MONITORUL OFICIAL AL ROMÂNIEI, PARTEA I, Nr. 108/23.II.2009

Pe de altă parte, s-a reținut că prin respingerea ca
inadmisibilă a acțiunii în revendicare de drept comun formulată
după data intrării în vigoare a Legii nr. 10/2001, privind imobilele
ce intră sub incidența acestui act normativ, nu se aduce atingere
nici art. 1 din Protocolul nr. 1 adițional la Convenția europeană
a drepturilor omului, care garantează protecția unui bun actual
aflat în patrimoniul persoanei interesate sau a unei speranțe
legitime cu privire la valoarea patrimonială respectivă.
Ori, așa cum reiese din jurisprudența sa în materie, Curtea
Europeană a Drepturilor Omului a apreciat că simpla solicitare
de a obține un bun preluat de stat nu reprezintă niciun bun
actual și nicio speranță legitimă (Cauza Poenaru contra
României).
Prin urmare, imobilele care se încadrează în domeniul de
aplicare a Legii nr. 10/2001 nu mai pot fi restituite decât în
condițiile prevăzute de acest act normativ, fiind exclusă acțiunea
în revendicare de drept comun, cu excepția acțiunilor pendinte
la data de 14 februarie 2001, cu privire la care noua lege a
permis fie continuarea lor, fie suspendarea până la soluționarea
procedurii administrative.
De altfel, accesul la justiție și dreptul la un proces echitabil
sunt asigurate, sub toate aspectele, în cadrul procedurii judiciare
prevăzute de cap. III al Legii nr. 10/2001, deci în condițiile și pe
căile prevăzute de legea specială.
Or, dispozițiile Legii nr. 10/2001 — lege specială și
derogatorie de la dreptul comun — sunt obligatorii de la data
intrării ei în vigoare, în raport și de adagiile generalia specialibus
non derogant și specialia generalibus derogant.
În consecință, legiuitorul permite revendicarea imobilelor
preluate abuziv în perioada 6 martie 1945 — 22 decembrie 1989
numai în condițiile Legii nr. 10/2001, act normativ cu caracter
special, care se aplică cu prioritate față de prevederile art. 480
din Codul civil, care constituie dreptul comun în materia
revendicării.
În caz contrar, s-ar ajunge la situația în care dispozițiile Legii
nr. 10/2001 ar fi golite de conținut, astfel încât să nu-și producă
efectele juridice, or nu aceasta este rațiunea pentru care a fost
adoptată o atare lege specială de reparație.
Pentru aceste considerente, în temeiul prevederilor art. 329
din Codul de procedură civilă, s-a solicitat admiterea recursului
în interesul legii și pronunțarea unei decizii în sensul că, după
intrarea în vigoare a Legii nr. 10/2001 privind regimul juridic al
unor imobile preluate în mod abuziv în perioada 6 martie 1945 —
22 decembrie 1989, acțiunile având ca obiect revendicarea
acestor imobile nu mai pot fi întemeiate pe dispozițiile dreptului
comun (art. 480 și 481 din Codul civil).
Analizând recursul în interesul legii și hotărârile
judecătorești anexate acestuia, Înalta Curte constată
următoarele:
Recursul în interesul legii declarat cu privire la
ăadmisibilitatea acțiunilor întemeiate pe dispozițiile dreptului
comun, având ca obiect revendicarea imobilelor preluate în mod
abuziv în perioada 6 martie 1945 — 22 decembrie 1989, acțiuni
formulate după intrarea în vigoare a Legii nr. 10/2001”, așa cum
a fost precizat și completat de procurorul general, relevă
existența unei practici neunitare atât în cazul în care acțiunile în
revendicare sunt îndreptate împotriva statului — prin unitățile
deținătoare — cât și atunci când sunt îndreptate împotriva
dobânditorilor imobilelor înstrăinate de stat.
Deși din titulatura dată recursului reiese că acesta are ca
obiect o decizie prin care Înalta Curte să se pronunțe asupra
admisibilității sau inadmisibilității tuturor acțiunilor în revendicare
intentate în condițiile anterior menționate, din hotărârile anexate
rezultă că ceea ce au soluționat instanțele diferit, în ambele
categorii de acțiuni, este problema raportului dintre Legea
nr. 10/2001, ca lege specială, și Codul civil, ca lege generală,
precum și a raportului dintre legea internă și Convenția
europeană a drepturilor omului, ratificată prin Legea
nr. 30/1994.

I. O primă problemă, de principiu, rezolvată neunitar,
este aceea a existenței unei opțiuni între aplicarea legii
speciale, care reglementează regimul imobilelor preluate
abuziv în perioada de referință, Legea nr. 10/2001, și
aplicarea dreptului comun în materia revendicării, și anume
Codul civil.
Potrivit opiniei unor instanțe, o astfel de opțiune există pentru
că nu este exclusă, nici expres și nici implicit, de Legea
nr. 10/2001.
Prin urmare, acele persoane care nu au urmat procedura
prevăzută de Legea nr. 10/2001 sau care nu au declanșat în
termenul legal o atare procedură ori care, deși au urmat-o, nu au
obținut restituirea în natură a imobilului, au deschisă calea
acțiunii în revendicare, întemeiată pe dispozițiile art. 480 din
Codul civil.
Acest punct de vedere nu poate fi primit, deoarece ignoră
principiul de drept care guvernează concursul dintre legea
specială și legea generală — specialia generalibus derogant —
și care, pentru a fi aplicat, nu trebuie reiterat în fiecare lege
specială.
Câtă vreme pentru imobilele preluate abuziv de stat în
perioada 6 martie 1945 — 22 decembrie 1989 s-a adoptat o lege
specială, care prevede în ce condiții aceste imobile se pot
restitui în natură persoanelor îndreptățite, nu se poate susține că
legea specială, derogatorie de la dreptul comun, s-ar putea
aplica în concurs cu acesta.
Legea specială se referă atât la imobilele preluate de stat cu
titlu valabil, cât și la cele preluate fără titlu valabil (art. 2), precum
și la relația dintre persoanele îndreptățite la măsuri reparatorii
și subdobânditori, cărora le permite să păstreze imobilele în
anumite condiții expres prevăzute [art. 18 lit. c), art. 29], așa
încât argumentul unor instanțe în sensul că nu ar exista o
suprapunere în ceea ce privește câmpul de reglementare al
celor două acte normative nu poate fi primit.
Referitor la imobilele preluate de stat fără titlu valabil, art. 6
alin. (2) din Legea nr. 213/1998 prevede că ăpot fi revendicate de
foștii proprietari sau de succesorii acestora, dacă nu fac obiectul
unei legi speciale de reparație”.
Or, Legea nr. 10/2001 reglementează măsuri reparatorii
inclusiv pentru imobilele preluate fără titlu valabil, astfel că, după
intrarea în vigoare a acestui act normativ, dispozițiile art. 6
alin. (2) din Legea nr. 213/1998 nu mai pot constitui temei pentru
revendicarea unor imobile aflate în această situație.
Pe de altă parte, Legea nr. 10/2001 instituie atât o procedură
administrativă prealabilă, cât și anumite termene și sancțiuni
menite să limiteze incertitudinea raporturilor juridice născute în
legătură cu imobilele preluate abuziv de stat.
De altfel, problema raportului dintre legea specială și legea
generală a fost rezolvată în același mod de Înalta Curte de
Casație și Justiție atunci când a decis, în interesul legii, că
dispozițiile art. 35 din Legea nr. 33/1994 privind exproprierea
pentru cauză de utilitate publică nu se aplică acțiunilor având ca
obiect imobile expropriate în perioada 6 martie 1945 —
22 decembrie 1989 (Decizia nr. LIII din 4 iunie 2007), stabilind,
în cuprinsul considerentelor, cele ce urmează, pe deplin
aplicabile și în cazul de față:
ăPrin dispozițiile sale, Legea nr. 10/2001 a suprimat, practic,
posibilitatea recurgerii la dreptul comun în cazul ineficacității
actelor de preluare a imobilelor naționalizate și, fără să
diminueze accesul la justiție, a adus perfecționări sistemului
reparator, subordonându-l, totodată, controlului judecătoresc
prin norme de procedură cu caracter special.”
Prin aceeași decizie se arată că Legea nr. 10/2001, în limitele
date de dispozițiile art. 6 alin. (2) din Legea nr. 213/1998,
constituie dreptul comun în materia retrocedării imobilelor
preluate de stat, cu sau fără titlu valabil, în perioada 6 martie
1945 — 22 decembrie 1989.
Totodată, se apreciază că numai persoanele exceptate de la
procedura acestui act normativ, precum și cele care, din motive
independente de voința lor, nu au putut să utilizeze această

MONITORUL OFICIAL AL ROMÂNIEI, PARTEA I, Nr. 108/23.II.2009
procedură în termenele legale au deschisă calea acțiunii în
revendicare/retrocedare a bunului litigios, dacă acesta nu a fost
cumpărat, cu bună-credință și cu respectarea dispozițiilor Legii
nr. 112/1995, de către chiriași.
În consecință, trebuie reținut că, de principiu, persoanele
cărora le sunt aplicabile dispozițiile Legii nr. 10/2001 nu au
posibilitatea de a opta între calea prevăzută de acest act
normativ și aplicarea dreptului comun în materia revendicării,
respectiv dispozițiile art. 480 din Codul civil.
Cu atât mai mult, persoanele care au utilizat procedura Legii
nr. 10/2001 nu mai pot exercita, ulterior, acțiuni în revendicare
având în vedere regula electa una via și principiul securității
raporturilor juridice consacrat în jurisprudenta CEDO (Cauza
Brumărescu contra României — 1997 ș.a.).
II. O altă problemă rezolvată diferit de instanțele
judecătorești este aceea a raportului dintre legea internă,
respectiv Legea nr. 10/2001 și Convenția europeană a
drepturilor omului.
1. Unele instanțe au considerat că respingerea ca
inadmisibilă a acțiunii în revendicare, întemeiată pe dreptul
comun și intentată după intrarea în vigoare a Legii nr. 10/2001,
ar echivala cu privarea reclamantului de accesul la justiție, prin
încălcarea art. 6 din Convenția europeană a drepturilor omului.
Acest punct de vedere nu poate fi absolutizat.
Art. 6 din Convenție garantează fiecărei persoane ădreptul la
un tribunal”, adică dreptul ca o instanță judiciară să soluționeze
orice contestație privitoare la drepturile și obligațiile sale civile
(cauzele Ad’t Mouhoub contra Franței, Waite at Kenedy contra
Germaniei, Prince Hans-Adam II de Lichtenstein contra
Germaniei).
Curtea Europeană a Drepturilor Omului a admis că acest
drept nu este absolut, că este compatibil cu limitări implicite și că
statele dispun în această materie de o anumită marjă de
apreciere.
Totodată, a arătat că această problemă trebuie examinată
într-un context mai larg, și anume acela al obstacolelor sau
impedimentelor de drept ori de fapt care ar fi de natură să
altereze dreptul la un tribunal chiar în substanța sa.
În România, legiuitorul a adoptat un act normativ special, în
temeiul căruia persoanele care se consideră îndreptățite pot
cere să li se recunoască dreptul de a primi măsuri reparatorii
pentru imobilele preluate abuziv de către stat, una dintre aceste
măsuri fiind restituirea în natură a imobilelor.
Faptul că acest act normativ — Legea nr. 10/2001 —
prevede obligativitatea parcurgerii unei proceduri administrative
prealabile nu conduce la privarea acelor persoane de dreptul la
un tribunal, pentru că, împotriva dispoziției sau deciziei emise
în procedura administrativă legea prevede calea contestației în
instanță (art. 26), căreia i se conferă o jurisdicție deplină.
Printr-o jurisprudență unificată prin Decizia nr. XX din
19 martie 2007 pronunțată în recurs în interesul legii de Înalta
Curte de Casație și Justiție — Secțiile Unite, s-a recunoscut
competența instanțelor de judecată de a soluționa pe fond nu
numai contestația formulată împotriva deciziei/dispoziției de
respingere a cererilor prin care s-a solicitat restituirea în natură
a imobilelor preluate abuziv, ci și notificarea persoanei pretins
îndreptățite, în cazul refuzului nejustificat al entității deținătoare
de a răspunde la notificarea părții interesate.
În consecință, întrucât persoana îndreptățită are posibilitatea
de a supune controlului judecătoresc toate deciziile care se iau
în cadrul procedurii Legii nr. 10/2001, inclusiv refuzul persoanei
juridice de a emite decizia de soluționare a notificării, este
evident că are pe deplin asigurat accesul la justiție.
Adoptarea unei reglementări speciale, derogatorii de la
dreptul comun, cu consecința imposibilității utilizării unei
reglementări anterioare, nu încalcă art. 6 din Convenție în
situația în care calea oferită de legea specială pentru
valorificarea dreptului dedus pretins este efectivă. Faptul că
această cale specială este sau nu una efectivă poate fi constatat
printr-o analiză în concret a fiecărei cauze.

13

2. Alte instanțe, care recunosc aplicabilitatea dreptului comun
ca o alternativă la legea specială, invocă jurisprudența Curții
Europene a Drepturilor Omului, reflectată în hotărârile de
condamnare a României pentru încălcarea art. 1 din Primul
Protocol adițional la Convenție.
Textul anterior menționat prevede că: ăOrice persoană fizică
sau juridică are dreptul la respectarea bunurilor sale. Nimeni nu
poate fi lipsit de proprietatea sa decât pentru cauză de utilitate
publică și în condițiile prevăzute de lege și de principiile generale
ale dreptului internațional.
Dispozițiile precedente nu aduc atingere dreptului statelor de
a adopta legile pe care le consideră necesare pentru a
reglementa folosința bunurilor conform interesului general sau
pentru a asigura plata impozitelor sau a altor contribuții ori a
amenzilor.”
În Cauza Păduraru contra României s-a reținut, reafirmându-se
de fapt opinia exprimată în Cauza Kopecky contra Slovaciei, că:
ăConvenția nu impune statelor contractante nicio obligație
specifică de reparare a nedreptăților sau prejudiciilor cauzate
înainte ca ele să fi ratificat Convenția.
Art. 1 din Protocolul nr. 1 adițional la Convenție nu poate fi
interpretat ca restrângând libertatea statelor contractante de a
alege condițiile în care acceptă să restituie bunurile ce le-au fost
transferate înainte ca ele să ratifice Convenția.
Dacă dispun de o mare marjă în aprecierea existenței unei
probleme de interes public ce justifică anume măsuri și în
alegerea politicilor lor economice și sociale, atunci când se află
în joc o chestiune de interes general, autoritățile publice trebuie
să reacționeze în timp util, într-o manieră corectă și cu cea mai
mare coerență.
De asemenea, dacă Convenția nu impune statelor obligația
de a restitui bunurile confiscate și cu atât mai puțin de a dispune
de ele conform atributelor dreptului de proprietate, odată ce a
fost adoptată o soluție de către stat, ea trebuie implementată cu
o claritate și o coerență rezonabile pentru a evita pe cât posibil
insecuritatea juridică pentru subiecții de drept la care se referă
măsurile de aplicare a acestei soluții”.
În aplicarea art. 1 din Primul Protocol adițional la Convenție
și prin interpretarea unor hotărâri ale Curții Europene a
Drepturilor Omului, pronunțate în cauze contra României, unele
instanțe au admis acțiunile în revendicare, prin compararea
celor două titluri considerate valide și, având în vedere că titlul
persoanei îndreptățite era, desigur, anterior, i-au dat preferință.
Această soluție a fost dată în situații în care titlul
subdobânditorului (fostul chiriaș, terț cumpărător, societate
privatizată ș.a.) fie fusese confirmat irevocabil prin respingerea
acțiunii în constatarea nulității, întemeiată pe dispozițiile art. 45
din Legea nr. 10/2001, reținându-se buna-credință a
cumpărătorului, fie nu fusese atacat pe această cale, fiindu-i,
deci, recunoscută implicit validitatea chiar de persoana
îndreptățită la măsuri reparatorii.
Din examinarea jurisprudenței din ultimii ani a Curții
Europene a Drepturilor Omului, reflectată în hotărârile de
condamnare a României pentru încălcarea art. 1 din Primul
Protocol adițional la Convenție, se observă că, într-un număr
mare de cauze, condamnarea a avut loc în situația în care
fostului proprietar i se recunoscuse dreptul de proprietate prin
hotărâre judecătorească irevocabilă, iar ulterior, în urma
declarării recursului în anulare, hotărârea a fost desființată, ceea
ce a constituit atât o lipsire de proprietate, ce nu a fost justificată
de o cauză de utilitate publică și nici nu a fost însoțită de
despăgubiri corespunzătoare, cât și o afectare a principiului
securității raporturilor juridice.
Se cere arătat că instanța europeană a procedat în același
mod nu numai în situația foștilor proprietari (Cauza Brumărescu
contra României ș.a.), ci și în situația cumpărătorilor, al căror
drept de proprietate fusese recunoscut irevocabil de instanțele
judecătorești, care le reținuseră buna-credință în cumpărarea

14

MONITORUL OFICIAL AL ROMÂNIEI, PARTEA I, Nr. 108/23.II.2009

bunului, de care însă au fost deposedați ulterior, în urma
recursului în anulare (Cauza Raicu contra României).
În această din urmă cauză, Curtea a subliniat și că atenuarea
vechilor neajunsuri aduse nu trebuie să creeze noi pagube
disproporționate. Curtea consideră că nu trebuie ca o singură
persoană care a beneficiat de o judecată definitivă favorabilă să
suporte consecințele faptului că sistemul legislativ și judiciar
intern a ajuns, în cauza respectivă, la coexistența a două
judecăți definitive care să confirme dreptul de proprietate al unor
persoane diferite asupra aceluiași bun (Cauza Raicu contra
României, paragraful 25).
În aceeași hotărâre se apreciază că, pentru ca atenuarea
vechilor atingeri să nu creeze noi greutăți distorsionate
ălegislația ar trebui să permită să se țină cont de circumstanțele
particulare din fiecare cauză, pentru ca persoanele care au
dobândit cu bună-credință să nu fie aduse să suporte greutatea
responsabilității statului care cândva a confiscat aceste bunuri”
(paragraful 37).
O altă categorie de cauze în care, de asemenea, Curtea a
constatat că a avut loc o încălcare a art. 1 din Primul Protocol,
o constituie cea în care instanțele, deși au recunoscut dreptul
foștilor proprietari ai unui imobil, nu au restituit acestora bunul,
deoarece au reținut că, între timp, fusese cumpărat cu bunăcredință.
Astfel, în Cauza Străin ș. a. contra României, Curtea a arătat
că ăSituația creată prin jocul combinat al vânzării apartamentului
și al hotărârii curții de apel (...) care a confirmat dreptul de
proprietate al reclamanților în ansamblul său, refuzând în același
timp să dispună restituirea apartamentului a avut ca efect
privarea reclamanților de beneficiul părții din hotărâre care le
stabilește dreptul de proprietate asupra apartamentului.
Reclamanții nu mai aveau posibilitatea de a intra în posesia
bunului, de a-l vinde și de a-l lăsa moștenire, de a consimți la
donarea bunului sau de a dispune de acesta în alt mod. În
aceste condiții, Curtea constată că situația a avut drept efect
privarea reclamanților de bunul lor, în sensul celei de a doua
teze din primul alineat al art. 1 din Protocolul nr. 1”
(paragraful 43).
În fine, în alte cauze Curtea Europeană a considerat că ăîn
contextul legislativ român care guvernează acțiunile în
revendicare imobiliară și restituirea bunurilor naționalizate de
regimul comunist, vânzarea de către stat a unui bun al altuia
unor terți de bună-credință, chiar dacă aceasta este anterioară
confirmării în justiție în mod definitiv a dreptului de proprietate al
celuilalt, însoțită de lipsa totală de despăgubiri, se analizează
într-o privare de bunuri. O astfel de privare, combinată cu
absența totală a unei despăgubiri, este contrară art. 1 din
Protocolul nr. 1” (Cauza Rățeanu contra României —
paragraful 23).
Pentru a reține existența unui bun în sensul Convenției,
Curtea a atras atenția și ăasupra art. 2 alin. (2) din Legea
nr. 10/2001 care prevede în mod expres că persoanele
proprietare ale unor imobile pe care statul și le-a însușit fără titlu
valabil își păstrează calitatea de proprietar. Prin urmare, nu este
vorba de un nou drept, ci de recunoașterea explicită și
retroactivă a vechiului drept, cu mențiunea că legea nu face
nicio distincție între situația imobilelor vândute chiriașilor și cea
a imobilelor rămase în patrimoniul statului” (Cauza Păduraru
contra României, paragraful 84).
În urma examinării hotărârilor menționate precum și a unor
hotărâri pronunțate de Curtea Europeană a Drepturilor Omului
în alte cauze având un obiect similar, se observă că instanța
europeană a stabilit că exigențele art. 1 din Protocolul nr. 1 și
principiul securității raporturilor juridice trebuie respectate atât
în cazul fostului proprietar, cât și în cel al cumpărătorului de
bună-credință.
Ca urmare, oricare dintre aceștia nu poate fi lipsit de
proprietate decât pentru cauză de utilitate publică și în condițiile
prevăzute de lege și de principiile generale ale dreptului
internațional.

Pe de altă parte, atât în Cauza Păduraru contra României,
cât și în altele ce i-au urmat Curtea Europeană a Drepturilor
Omului a constatat că statul și-a încălcat obligația pozitivă de a
reacționa în timp util și cu coerență în ceea ce privește
chestiunea de interes general pe care o constituie restituirea
sau vânzarea unor imobile intrate în posesia sa în baza
decretelor de naționalizare (Cauza Păduraru contra României,
paragraful 112 ș.a.).
Cu privire la acest aspect se apreciază că, deși Convenția
nu impune statelor obligația de a restitui bunurile confiscate și cu
atât mai puțin de a dispune de ele, odată adoptată de stat o
soluție de restituire a bunurilor confiscate, aceasta trebuie
implementată cu claritate și coerență rezonabile, pentru a evita
pe cât posibil insecuritatea juridică pentru subiecții de drept la
care se referă măsurile de aplicare a acestei soluții.
În același timp, în ceea ce privește măsurile reparatorii prin
echivalent prevăzute de Legea nr. 10/2001, astfel cum a fost
modificată prin Legea nr. 247/2005, respectiv titluri de
participare la Fondul ăProprietatea” după cotarea acestuia la
Bursă, instanța europeană a apreciat, în mod constant, că acest
organism colectiv de valori mobiliare nu funcționează în prezent
într-un mod susceptibil să ducă la acordarea efectivă a unei
despăgubiri (Cauza Jujescu contra României — paragraful 38,
Cauza Johanna Huber contra României — paragraful 27 ș.a.).
Pentru cazul în care nu mai este posibilă restituirea în natură
a bunului preluat abuziv de stat, cu sau fără titlu valabil, pentru
că, de exemplu, titlul subdobânditorului nu a fost anulat, iar
măsurile reparatorii prevăzute de Legea nr. 10/2001 și Legea
nr. 247/2005 sunt iluzorii, Curtea a stabilit că urmează să se
plătească persoanei îndreptățite despăgubiri bănești actuale și
egale cu valoarea de piață imobiliară a bunului.
În plus s-a mai arătat că noua reglementare nu ia în
considerare prejudiciul suferit de către persoanele care au fost
private de bunurile lor înainte de intrarea în vigoare a legii, din
cauza absenței îndelungate a oricărei despăgubiri (Cauza
Porțeanu contra României — paragraful 34).
Din cele ce au fost arătate, rezultă că, în mod repetat, Curtea
Europeană a Drepturilor Omului a evidențiat că inconsecvențele
și deficiențele legislative au generat o practică neunitară și soluții
ale instanțelor judecătorești care au atras, în numeroase cauze,
condamnarea statului român pentru încălcarea art. 1 din
Protocolul nr. 1, reținându-se că a avut loc o lipsire de
proprietate, combinată cu absența unei despăgubiri adecvate.
Prin urmare, în procedura de aplicare a Legii nr. 10/2001, în
absența unor prevederi de natură a asigura aplicarea efectivă și
concretă a măsurilor reparatorii, poate apărea conflictul cu
dispozițiile art. 1 alin. 1 din Primul Protocol adițional la
Convenție, ceea ce impune, conform art. 20 alin. (2) din
Constituția României, prioritatea normei din Convenție, care,
fiind ratificată prin Legea nr. 30/1994, face parte din dreptul
intern, așa cum se stabilește prin art. 11 alin. (2) din Legea
fundamentală.
Problema care se pune este dacă prioritatea Convenției
poate fi dată și în cadrul unei acțiuni în revendicare întemeiate
pe dreptul comun, respectiv trebuie lămurit dacă o astfel de
acțiune poate constitui un remediu efectiv, care să acopere,
până la o eventuală intervenție legislativă, neconvenționalitatea
unor dispoziții ale legii speciale.
Desigur, la această problemă nu se poate da un răspuns în
sensul că există posibilitatea de a se opta între aplicarea Legii
nr. 10/2001 și aplicarea dreptului comun în materia revendicării,
și anume Codul civil, căci ar însemna să se încalce principiul
specialia generalibus derogant.
Așa cum s-a mai arătat, instanțele care au admis acțiunile în
revendicare au apelat exclusiv la compararea titlurilor, dând
preferință titlului mai vechi, făcând totală abstracție de efectele
create prin aplicarea legii speciale.
Dar nici nu se poate aprecia că existența Legii nr. 10/2001
exclude, în toate situațiile, posibilitatea de a se recurge la
acțiunea în revendicare, căci este posibil ca reclamantul într-o

MONITORUL OFICIAL AL ROMÂNIEI, PARTEA I, Nr. 108/23.II.2009
atare acțiune să se poată prevala la rândul său de un bun în
sensul art. 1 din Primul Protocol adițional și trebuie să i se
asigure accesul la justiție.
Este însă necesar a se analiza, în funcție de circumstanțele
concrete ale cauzei, în ce măsură legea internă intră în conflict
cu Convenția europeană a drepturilor omului și dacă admiterea
acțiunii în revendicare nu ar aduce atingere unui alt drept de
proprietate, de asemenea ocrotit, ori securității raporturilor
juridice.
Cu alte cuvinte, atunci când există neconcordanțe între legea
internă și Convenție, trebuie să se verifice pe fond dacă și
pârâtul în acțiunea în revendicare nu are, la rândul său, un bun
în sensul Convenției — o hotărâre judecătorească anterioară
prin care i s-a recunoscut dreptul de a păstra imobilul; o
speranță legitimă în același sens, dedusă din dispozițiile legii
speciale, unită cu o jurisprudență constantă pe acest aspect —,
dacă acțiunea în revendicare împotriva terțului dobânditor de
bună-credință poate fi admisă fără despăgubirea terțului la
valoarea actuală de circulație a imobilului etc.
În acest sens este relevantă decizia Curții Europene a
Drepturilor Omului în Cauza Pincova și Pinc contra Republicii
Cehe, în care s-a arătat că:
ăCurtea acceptă că obiectivul general al legilor de restituire,
acela de a atenua consecințele anumitor încălcări ale dreptului
de proprietate cauzate de regimul comunist, este unul legitim
(...); cu toate acestea, consideră necesar a se asigura că
această atenuare a vechilor încălcări nu creează noi neajunsuri
disproporționate. În acest scop, legislația trebuie să facă posibilă
luarea în considerare a circumstanțelor particulare ale fiecărei
cauze, astfel încât persoanele care au dobândit bunuri cu bunăcredință să nu fie puse în situația de a suporta responsabilitatea,
care aparține în mod corect statului, pentru faptul de a fi
confiscat cândva aceste bunuri (paragraful 58, citat și în Cauza
Raicu contra României).
De asemenea, nici consecința insecurității raporturilor
juridice nu poate fi ignorată.
Dreptul la un proces echitabil în fața unei instanțe, garantat
de art. 6 alin. 1 din Convenție, trebuie interpretat în lumina
preambulului acesteia, care enunță preeminența dreptului ca
element de patrimoniu comun statelor contractante.
Unul dintre elementele fundamentale ale preeminenței
dreptului este principiul securității raporturilor juridice, care
înseamnă, între altele, că o soluție definitivă a oricărui litigiu nu

15

trebuie rediscutată (Cauza Brumărescu contra României,
paragraful 61).
Din cauza inconsecvenței și deficiențelor legislative, precum
și a eventualelor litigii anterior soluționate, nu este exclus ca
într-o astfel de acțiune în revendicare ambele părți să se poată
prevala de existența unui bun în sensul Convenției, instanțele
fiind puse în situația de a da preferabilitate unuia în detrimentul
celuilalt, cu observarea, în același timp, a principiului securității
raporturilor juridice.
În atare situație, soluția ar avea efectul privării uneia dintre
părți de un bun în sensul Convenției, ceea ce va însemna ca nu
statul să suporte consecințele adoptării unor norme legale
neconforme cu Convenția, ci un particular.
Privarea de bun în absența oricărei despăgubiri constituie,
așa cum s-a arătat, o încălcare a art. 1 din Protocolul nr. 1
adițional la Convenție, or, chiar din jurisprudența Curții Europene
a Drepturilor Omului reiese că, atunci când statul nu mai poate
să restituie imobilul în natură, iar măsurile reparatorii prin
echivalent prevăzute de legea internă sunt încă iluzorii, urmează
să se plătească reclamantului despăgubiri bănești.
În acest punct, Curtea amintește că, de principiu, literatura
juridică a admis de multă vreme faptul că revendicarea este o
acțiune reală, iar acest caracter se conservă atât timp cât există
și posibilitatea de a se readuce lucrul revendicat în patrimoniul
revendicantului. Dacă lucrul a dispărut dintr-o cauză imputabilă
uzurpatorului sau a fost transmis de acesta unui terț care a
dobândit în mod iremediabil proprietatea lui, obiectul revendicării
urmează a fi convertit într-o pretenție de despăgubiri, caz în care
acțiunea devine personală.
În vederea aplicării unitare a legii, Înalta Curte va stabili că
legea specială înlătură aplicarea dreptului comun, fără ca pentru
aceasta să fie nevoie ca principiul să fie încorporat în textul legii
speciale și că aplicarea unor dispoziții ale legii speciale poate fi
înlăturată dacă acestea contravin Convenției europene a
drepturilor omului.
Aplicarea altor dispoziții legale decât cele ale legii speciale,
atunci când acestea din urmă sunt contrare Convenției, trebuie
să se facă fără a se aduce atingere drepturilor apărate de
Convenție aparținând altor persoane.
În consecință, în temeiul dispozițiilor art. 25 lit. a) din Legea
nr. 304/2004, republicată, precum și ale art. 329 din Codul de
procedură civilă, urmează a se admite recursul în interesul legii
în sensul celor arătate.

PENTRU ACESTE MOTIVE

În numele legii
D E C I D:

Admit recursul în interesul legii declarat de procurorul general al Parchetului de pe lângă Înalta Curte de Casație și Justiție.
Cu privire la acțiunile întemeiate pe dispozițiile dreptului comun, având ca obiect revendicarea imobilelor preluate în mod
abuziv în perioada 6 martie 1945—22 decembrie 1989, formulate după intrarea în vigoare a Legii nr. 10/2001 și soluționate neunitar
de instanțele judecătorești, stabilesc:
Concursul dintre legea specială și legea generală se rezolvă în favoarea legii speciale, conform principiului specialia
generalibus derogant, chiar dacă acesta nu este prevăzut expres în legea specială.
În cazul în care sunt sesizate neconcordanțe între legea specială, respectiv Legea nr. 10/2001, și Convenția europeană
a drepturilor omului, aceasta din urmă are prioritate. Această prioritate poate fi dată în cadrul unei acțiuni în revendicare, întemeiată
pe dreptul comun, în măsura în care astfel nu s-ar aduce atingere unui alt drept de proprietate ori securității raporturilor juridice.
Obligatorie, potrivit art. 329 alin. 3 din Codul de procedură civilă.
Pronunțată în ședință publică, astăzi, 9 iunie 2008.
PREȘEDINTELE ÎNALTEI CURȚI DE CASAȚIE ȘI JUSTIȚIE,

prof. univ. dr. NICOLAE POPA
Prim-magistrat-asistent,
Victoria Maftei

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2009 —
Nr.
crt.

1.
2.
3.
4.
5.
6.
7.
8.
9.

Număr
de apariții
anuale

Denumirea publicației

Monitorul Oficial, Partea I
Monitorul Oficial, Partea I, limba maghiară
Monitorul Oficial, Partea a II-a
Monitorul Oficial, Partea a III-a
Monitorul Oficial, Partea a IV-a
Monitorul Oficial, Partea a VI-a
Monitorul Oficial, Partea a VII-a
Colecția Legislația României
Colecția Hotărâri ale Guvernului României

Zile de
apariție/
săptămână

750
90
200
800
7.200
400
60
4
12

Greutate
medie/apariție
(grame)

5
1
5
5
5
5
1
—
—

50
50
60
15
50
25
30
2.500
3.500

Valoare
(TVA 9% inclus)/lei
12 luni

800
1.500
2.250
430
1.720
1.600
540
450
750

3 luni

1 lună

210

75
140
200
40
160
150
50

120
70

NOTĂ:

Monitorul Oficial Partea I bis se multiplică pe bază de comandă.
Începând cu anul 2009 se sistează apariția publicației Repertoriul legislației României.

Abonamente la publicațiile oficiale și comenzi către ăMonitorul Oficial” R.A. se pot efectua prin următoarele societăți
de distribuție:
COMPANIA NAȚIONALĂ ăPOȘTA ROMÂNĂ“ — S.A.

— prin oficiile sale poștale

ACTA LEGIS — S.R.L.

— București, Str. Lirei nr. 11, parter, ap. 1,
(telefon/fax: 021.411.91.79; 021.411.54.08)
— București, Splaiul Independenței nr. 202A
(telefon: 021.316.30.57, fax: 021.316.30.58)
— București, Piața Presei Libere nr. 1, corp B, et. 2, camerele 256—259, OP 33
(telefon/fax: 021.313.85.07; 021.313.85.08; 021.313.85.09)
— București, str. Izvor nr. 78, et. 2
(telefon: 021.311.97.84, fax: 021.311.97.85)
— București, bd. Basarabia nr. 256
(telefon/fax: 021.255.48.15; 021.255.48.16; 021.255.48.17)
— Otopeni, str. Flori de Câmp nr. 9
(telefon/fax: 021.221.42.83; 0745.133.712)
— București, str. Pictor Dimitrie Hârlescu nr. 6, sector 2
(telefon: 021.255.18.00, fax: 021.255.18.66; 021.255.19.18)
— Râmnicu Vâlcea, str. Regina Maria nr. 7, bl. C1, sc. C, mezanin II
(fax: 0250/73.54.75, telefon: 0350.40.59.87; 0350.40.59.88)
— Ploiești, str. Elena Doamna nr. 62—64
(telefon/fax: 0244/51.40.52; 0244/51.48.01)
— Slobozia, bd. Matei Basarab, bl. I60, sc. A, ap. 15
(telefon/fax: 0243/23.23.68)
— Brașov, str. Traian Grozăvescu nr. 7
(telefon/fax: 0268/51.08.57; 0268/51.08.58)
— Curtea de Argeș, str. Valea Iașului, bl. P10, sc. B, ap. 18
(telefon/fax: 0248/72.11.43)
— Galați, Str. Domnească nr. 68
(telefon: 0236/46.06.20, fax: 0236/47.10.28)
— Alba Iulia, str. Traian nr. 26
(telefon: 0258/81.16.31, fax: 0258/81.28.43)
— București, Piața Presei Libere nr. 1 (OP 33 — CP 24)
(telefon/fax: 021.314.63.39)
— Constanța, bd. I.C. Brătianu nr. 5
(telefon: 0241/58.21.20, fax: 0241/61.95.24)
— Călărași, Str. Progresul nr. 21, bl. B1, sc. B, ap. 5
(telefon/fax: 0242/31.89.29)
— Ploiești, str. Eroilor nr. 2 bis
(tel. 0722.36.54.65 sau 0724.20.31.43)

INFO EUROTRADING — S.A.
INTERPRESS SPORT — S.R.L.
MEDIA PRESS ABONAMENTE — S.R.L.
M.T. PRESS IMPEX — S.R.L.
PRESS EXPRES — S.R.L.
ZIRKON MEDIA — S.R.L.
ART ADVERTISING — S.R.L.
CALLIOPE — S.R.L.
DIFSTARPRESS — S.R.L.
CURIER PRESS — S.A.
ROESTA — S.R.L.
VIAȚA LIBERĂ — S.A.
UNITATEA — S.R.L.
MANPRES DISTRIBUTION — S.R.L.
CUGET LIBER — S.A.
SIMPEX LOGISTIC — S.R.L.
CIPSOFT DESIGN — S.R.L.

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul de vânzări și informare, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 108/23.II.2009 conține 16 pagini.

Prețul: 3,20 lei

&JUYDGY|428300|
ISSN 1453—4495

