Anul 177 (XXI) — Nr. 618

PARTEA I

LEGI, DECRETE, HOTĂRÂRI ȘI ALTE ACTE

Luni, 14 septembrie 2009

SUMAR

Nr.

Pagina
DECIZII ALE CURȚII CONSTITUȚIONALE

Decizia nr. 936 din 23 iunie 2009 referitoare la excepția de
neconstituționalitate a dispozițiilor art. 40 alin. 2 și
art. 243 din Codul de procedură civilă........................

3–4

Decizia nr. 951 din 25 iunie 2009 referitoare la excepția de
neconstituționalitate a prevederilor art. 46 alin. (1) din
Legea administrației publice locale nr. 215/2001 ......

4–6

Decizia nr. 969 din 25 iunie 2009 referitoare la excepția de
neconstituționalitate a dispozițiilor art. 21 alin. (11), (3)
și (4) din Ordonanța Guvernului nr. 25/2002 privind
unele măsuri de urmărire pentru monitorizarea
postprivatizare a contractelor de vânzare-cumpărare
de acțiuni deținute de stat la societățile comerciale ....

6–8

Decizia nr. 970 din 25 iunie 2009 referitoare la excepția de
neconstituționalitate a dispozițiilor art. 2821 din Codul
de procedură civilă ....................................................

8–9

9–10

ORDONANȚE ȘI HOTĂRÂRI
ALE GUVERNULUI ROMÂNIEI
97.

— Ordonanță de urgență pentru modificarea Legii
învățământului nr. 84/1995 ........................................

Pagina

11–12

966. — Hotărâre privind aprobarea realizării de către
Consiliul Concurenței, în colaborare cu Serviciul de
Telecomunicații Speciale, a rețelei securizate de
comunicații de arie extinsă ........................................

12

967. — Hotărâre privind transmiterea fără plată a unor
bunuri mobile din proprietatea privată a statului și din
administrarea Ministerului Apărării Naționale în
proprietatea privată a municipiului Caransebeș și în
administrarea Consiliului Local al Municipiului
Caransebeș, județul Caraș-Severin ..........................

13

986. — Hotărâre privind plata cotizației anuale de membru
la întreprinderea comună europeană pentru ITER și
pentru dezvoltarea energiei de fuziune ......................

2–3

Decizia nr. 939 din 23 iunie 2009 referitoare la excepția de
neconstituționalitate a dispozițiilor art. 68 alin. 4 din
Codul de procedură civilă ..........................................

Decizia nr. 977 din 25 iunie 2009 referitoare la excepția de
neconstituționalitate a dispozițiilor art. 7 alin. (1) din
Ordonanța de urgență a Guvernului nr. 119/2007
privind măsurile pentru combaterea întârzierii
executării obligațiilor de plată rezultate din contracte
comerciale ..................................................................

Nr.

13

1.013. — Hotărâre pentru modificarea Hotărârii Guvernului
nr. 1.469/2002 privind înființarea Societății Comerciale
de Tratament Balnear și Recuperare a Capacității de
Muncă ăT.B.R.C.M.” — S.A. ......................................

14–15

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
872/208. — Ordin al ministrului transporturilor și infrastructurii
și al viceprim-ministrului, ministrul administrației și
internelor, pentru modificarea Normelor privind
autorizarea și efectuarea transporturilor rutiere cu
greutăți și/sau cu dimensiuni de gabarit care depășesc
limitele maxime prevăzute în Ordonanța Guvernului
nr. 43/1997 privind regimul drumurilor, aprobate prin
Ordinul ministrului transporturilor și al ministrului de
interne nr. 407/991/1999 ............................................

15–16

2

MONITORUL OFICIAL AL ROMÂNIEI, PARTEA I, Nr. 618/14.IX.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 936
din 23 iunie 2009

referitoare la excepția de neconstituționalitate a dispozițiilor art. 40 alin. 2 și art. 243
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 40 alin. 2 și art. 243 din Codul de procedură
civilă, excepție ridicată de Elena Albuțiu în Dosarul
nr. 201/35/2005 al Curții de Apel Oradea — Secția civilă mixtă.
La apelul nominal se constată lipsa părților, față de care
procedura de citare este legal îndeplinită.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 11 martie 2009, pronunțată în Dosarul
nr. 201/35/2005, Curtea de Apel Oradea — Secția civilă mixtă
a sesizat Curtea Constituțională cu excepția de
neconstituționalitate a dispozițiilor art. 243 cu referire la
art. 40 alin. 2 din Codul de procedură civilă, excepție ridicată
de Elena Albuțiu într-o cauză civilă având ca obiect soluționarea
recursului declarat împotriva unei decizii a Tribunalului Bihor.
În motivarea excepției de neconstituționalitate autorul
acesteia susține, în esență, că dispozițiile de lege sunt
neconstituționale, deoarece nu instituie obligativitatea
suspendării cauzei în cazul formulării unei cereri de strămutare
a procesului.
Curtea de Apel Oradea — Secția civilă mixtă apreciază că
dispozițiile criticate nu contravin prevederilor art. 21 din
Constituție și nici celor ale art. 6 din Convenția pentru apărarea
drepturilor omului și a libertăților fundamentale.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale, cu referire la jurisprudența Curții
Constituționale.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate

la prevederile Constituției, precum și dispozițiile Legii nr.
47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 40 alin. 2 și art. 243 din Codul de procedură civilă,
care au următorul cuprins:
— Art. 40 alin. 2: ăPreședintele instanței va putea cere dosarul
pricinii și să ordone, fără citarea părților, suspendarea judecării
pricinii, comunicând de urgență această măsură instanței
respective.”;
— Art. 243: ăJudecata pricinilor se suspendă de drept:
1. prin moartea uneia din părți, afară de cazul când partea
interesată cere termen pentru introducerea în judecată a
moștenitorilor;
2. prin interdicție sau punere sub curatelă a unei părți până
la numirea tutorelui sau curatorului;
3. prin moartea mandatarului uneia din părți, întâmplată cu
mai puțin de 15 zile înainte de ziua înfățișării;
4. prin încetarea funcției tutorelui sau curatorului;
5. prin deschiderea procedurii reorganizării judiciare și a
falimentului asupra reclamantului, în temeiul unei hotărâri
judecătorești irevocabile.
Faptele arătate mai sus nu împiedică pronunțarea hotărârii,
dacă ele s-au ivit după închiderea dezbaterilor.”
Excepția de neconstituționalitate se raportează la dispozițiile
art. 21 din Constituție, referitoare la accesul liber la justiție și la
cele ale art. 6 din Convenția pentru apărarea drepturilor omului
și a libertăților fundamentale, referitoare la dreptul la un proces
echitabil.
Examinând excepția de neconstituționalitate, Curtea observă
că s-a pronunțat asupra dispozițiilor art. 40 alin. 2 din Codul de
procedură civilă — raportate la prevederile art. 21 alin. (3) din
Constituție, prin Decizia nr. 573 din 3 noiembrie 2005, publicată
în Monitorul Oficial al României, Partea I, nr. 1.143 din
19 decembrie 2005, constatând că acestea sunt constituționale.
Cu acel prilej, Curtea a reținut că soluția legislativă adoptată prin
reglementarea dedusă controlului de constituționalitate de a lăsa
la latitudinea președintelui instanței învestită cu soluționarea
cererii de strămutare suspendarea judecării pricinii nu relevă
nicio contradicție cu textele constituționale de referință. Astfel,
prerogativa președintelui instanței învestite cu soluționarea
cererii de strămutare de a suspenda judecarea pricinii îi permite
acestuia ca, în funcție de motivele de strămutare invocate, de
seriozitatea și credibilitatea lor, să aprecieze asupra măsurii în
care suspendarea se impune, pentru a se evita o soluție
părtinitoare. Astfel, Curtea a constatat că dispozițiile art. 40
alin. 2 din Codul de procedură civilă nu contravin textului art. 21
alin. (3) din Constituție, ci, dimpotrivă, posibilitatea recunoscută
președintelui de a decide asupra suspendării, în funcție de
circumstanțele concrete ale cauzei, este de natură să contribuie
la realizarea dreptului la un proces echitabil, precum și la
soluționarea cauzelor într-un termen rezonabil.

MONITORUL OFICIAL AL ROMÂNIEI, PARTEA I, Nr. 618/14.IX.2009
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în deciziile anterioare
își păstrează valabilitatea și în cauza de față.
Totodată, Curtea constată că, referitor la dispozițiile art. 243
din Codul de procedură civilă, autorul excepției de
neconstituționalitate este nemulțumit, în realitate, de faptul că

3

printre cauzele de suspendare obligatorie a cauzei nu se
găsește și aceea a suspendării judecării pricinii atunci când s-a
făcut o cerere de strămutare. Având în vedere dispozițiile art. 2
alin. (3) din Legea nr. 47/1992, Curtea constată că nu poate
primi o atare susținere, deoarece completarea textelor de lege
intră în competența legiuitorului, iar nu a Curții Constituționale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 40 alin. 2 și art. 243 din Codul de procedură civilă, excepție
ridicată de Elena Albuțiu în Dosarul nr. 201/35/2005 al Curții de Apel Oradea — Secția civilă mixtă.
Definitivă și general obligatorie.
Pronunțată în ședința publică din data de 23 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 939
din 23 iunie 2009

referitoare la excepția de neconstituționalitate a dispozițiilor art. 68 alin. 4
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Antonia Constantin
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 68 alin. 4 din Codul de procedură civilă,
excepție ridicată de Gabriel Furtună în Dosarul
nr. 6.089/315/2007 al Tribunalului Dâmbovița — Secția
comercială și de contencios administrativ.
La apelul nominal se constată lipsa părților, față de care
procedura de citare este legal îndeplinită.
Reprezentantul Ministerului Public pune concluzii de
respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 25 februarie 2009, pronunțată în Dosarul
nr. 6.089/315/2007, Tribunalul Dâmbovița — Secția

comercială și de contencios administrativ a sesizat Curtea
Constituțională cu excepția de neconstituționalitate a
dispozițiilor art. 68 alin. 4 din Codul de procedură civilă,
excepție ridicată de Gabriel Furtună într-o cauză având ca
obiect soluționarea recursului declarat împotriva unei sentințe
civile a Judecătoriei Târgoviște.
În motivarea excepției de neconstituționalitate autorul
acesteia susține, în esență, că dispozițiile de lege sunt
neconstituționale, deoarece nu permit mandatarului unei părți
să pună concluzii la dezbaterea procesului în instanță.
Tribunalul Dâmbovița — Secția comercială și de
contencios administrativ apreciază că excepția de
neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale, cu referire la jurisprudența Curții
Constituționale.
Președinții celor două Camere ale Parlamentului și
Guvernul nu au comunicat Curții Constituționale punctele lor de
vedere asupra excepției de neconstituționalitate.

4

MONITORUL OFICIAL AL ROMÂNIEI, PARTEA I, Nr. 618/14.IX.2009
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și dispozițiile Legii
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 68 alin. 4 din Codul de procedură civilă, cu
următorul conținut: ăDacă mandatul este dat unei alte persoane
decât unui avocat, mandatarul nu poate pune concluzii decât
prin avocat, cu excepția consilierului juridic care, potrivit legii,
reprezintă partea.”
Excepția de neconstituționalitate se raportează la dispozițiile
constituționale cuprinse în art. 21 privind accesul liber la justiție
și în art. 24 privind dreptul la apărare și la dispozițiile art. 6 din
Convenția pentru apărarea drepturilor omului și a libertăților
fundamentale, referitoare la dreptul la un proces echitabil.
Examinând excepția de neconstituționalitate, Curtea reține
că asupra dispozițiilor art. 68 alin. 4 din Codul de procedură
civilă — raportate la aceleași prevederi din Constituție și din acte

internaționale ca și cele invocate în cauza de față — s-a mai
pronunțat în numeroase cazuri.
De exemplu, prin Decizia nr. 726 din 24 octombrie 2006,
publicată în Monitorul Oficial al României, Partea I, nr. 979 din
7 decembrie 2006, Curtea a constatat că restricția mandatarului
care nu are calitatea de avocat de a pune concluzii orale în
instanță nu constituie o împiedicare a accesului liber la justiție,
întrucât partea însăși poate participa la dezbateri și poate pune
concluzii înaintea instanței de judecată, iar mandatarul are
posibilitatea să formuleze cereri, să propună probe în tot cursul
procesului, precum și să depună concluzii scrise.
Cu acel prilej, Curtea a mai constatat că posibilitatea
reprezentării părții prin mandatar este prevăzută doar de art. 67
și 68 din Codul de procedură civilă, care stabilesc condițiile de
exercitare a acestui mandat. Aceste condiții, precum și limitele
în care poate fi exercitat mandatul, inclusiv posibilitatea
mandatarului de a pune sau nu concluzii în instanță în numele
părții, reprezintă opțiuni ale legiuitorului, care, potrivit dispozițiilor
art. 126 alin. (2) din Constituție, stabilește regulile privind
procedura de judecată.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în decizia menționată
își păstrează valabilitatea și în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 68 alin. 4 din Codul de procedură civilă, excepție ridicată de
Gabriel Furtună în Dosarul nr. 6.089/315/2007 al Tribunalului Dâmbovița — Secția comercială și de contencios administrativ.
Definitivă și general obligatorie.
Pronunțată în ședința publică din data de 23 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 951
din 25 iunie 2009

referitoare la excepția de neconstituționalitate a prevederilor art. 46 alin. (1)
din Legea administrației publice locale nr. 215/2001
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Antonia Constantin
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 46 alin. (1) din Legea administrației publice
locale nr. 215/2001, excepție ridicată de Consiliul Local al
Orașului Bragadiru în Dosarul nr. 5.311/3/2008 al Curții de Apel
București — Secția a VIII-a contencios administrativ și fiscal.
La apelul nominal răspunde domnul avocat Daniel Ene,
membru al Baroului București, în calitate de apărător ales al
autorului excepției. De asemenea, răspund, personal, și părțile
Gabriel Copălău, Adriana Radu și Vasilica Gheorghe, lipsind

MONITORUL OFICIAL AL ROMÂNIEI, PARTEA I, Nr. 618/14.IX.2009
partea Gheorghița Gheorghe, față de care procedura de citare
a fost legal îndeplinită.
Cauza fiind în stare de judecată, președintele Curții acordă
cuvântul reprezentantului autorului excepției, care solicită
admiterea acesteia, reiterând argumentele prezentate în notele
scrise aflate la dosarul cauzei. Părțile prezente se opun admiterii
excepției.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
considerând că prevederile legale ce formează obiectul acesteia
instituie o garanție de imparțialitate în ceea ce îi privește pe
consilierii locali, fără să contravină dispozițiilor din Legea
fundamentală invocate de autorul excepției.
C U R T E A,

având în vedere actele și lucrările dosarului, constată
următoarele:
Prin Încheierea din 11 decembrie 2008, pronunțată în
Dosarul nr. 5.311/3/2008, Curtea de Apel București — Secția
a VIII-a contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 46 alin. (1) din Legea administrației publice
locale nr. 215/2001. Excepția de neconstituționalitate a fost
ridicată de Consiliul Local al Orașului Bragadiru într-o cauză
aflată în stadiul procesual al recursului, având ca obiect, în
principal, constatarea nulității absolute a unei hotărâri a
consiliului local.
În motivarea excepției de neconstituționalitate autorul
acesteia susține că, atunci când în cadrul ședințelor consiliului
local se supun dezbaterii mai multe probleme care urmează să
fie soluționate printr-o singură hotărâre, consilierul ar trebui să
se abțină de la deliberare și de la vot doar în ceea ce privește
acele probleme față de care acesta sau rudele sale arătate în
lege au un interes patrimonial. Arată că, dacă s-ar abține și în
ceea ce privește celelalte probleme supuse dezbaterii,
consilierul nu și-ar mai putea duce la îndeplinire mandatul
constând în apărarea și promovarea drepturilor și intereselor
legitime ale electoratului. În plus, ar putea apărea situații în care
Consiliul Local nu ar putea să se constituie legal în vederea
rezolvării treburilor publice ale orașului, întrucât o parte din
consilieri ar trebui să se abțină de la deliberare și de la luarea
hotărârilor.
Curtea de Apel București — Secția a VIII-a contencios
administrativ și fiscal apreciază că excepția de
neconstituționalitate este neîntemeiată, arătând, în acest sens,
că textul de lege criticat reprezintă o adevărată garanție a
imparțialității autorităților publice respective și a membrilor
consiliilor locale, în exercitarea atribuțiilor lor.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că excepția de neconstituționalitate este
inadmisibilă, fiind contrară dispozițiilor art. 2 alin. (3) din Legea
nr. 47/1992.

5

Avocatul Poporului apreciază că prevederile de lege
criticate sunt constituționale, dând expresie regulilor de
transparență și imparțialitate care trebuie să caracterizeze
exercitarea funcțiilor publice.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile reprezentantului autorului
excepției și ale părților prezente, concluziile procurorului,
dispozițiile legale criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 46 alin. (1) din Legea administrației publice
locale nr. 215/2001, republicată în Monitorul Oficial al României,
Partea I, nr. 123 din 20 februarie 2007, care au următoarea
redactare:
— Art. 46 alin. (1): ă(1) Nu poate lua parte la deliberare și la
adoptarea hotărârilor consilierul local care, fie personal, fie prin
soț, soție, afini sau rude până la gradul al patrulea inclusiv, are
un interes patrimonial în problema supusă dezbaterilor
consiliului local.”
În opinia autorului excepției, sunt încălcate prevederile
art. 121 alin. (2) din Constituție potrivit cărora consiliile locale și
primarii funcționează, în condițiile legii, ca autorități
administrative autonome și rezolvă treburile publice din comune
și din orașe.
Examinând excepția de neconstituționalitate, Curtea observă
că, prin Decizia nr. 228 din 10 septembrie 2002, publicată în
Monitorul Oficial al României, Partea I, nr. 734 din 8 octombrie
2002, s-a pronunțat asupra constituționalității dispozițiilor art. 47
din Legea administrației publice locale nr. 215/2001, în varianta
anterioară republicării din anul 2007, dispoziții care la alin. (1)
aveau un conținut normativ identic cu cel al actualului art. 46
alin. (1), instituind aceeași interdicție de participare la deliberare
și la adoptarea hotărârilor a consilierului local care, fie personal,
fie prin soț, soție, afini sau rude până la gradul al patrulea
inclusiv, are un interes patrimonial în problema supusă
dezbaterilor consiliului local. Cu acel prilej, Curtea a reținut că
dispozițiile legale criticate reprezintă garanții ale imparțialității
autorităților publice și a membrilor consiliilor locale în exercitarea
atribuțiilor lor, iar instituirea prin lege a acestor restricții dă
expresie concretă obligației statului de a asigura protecția
concurenței loiale, conform art. 135 alin. (2) lit. a) din Constituție.
În spiritul acestei jurisprudențe, Curtea constată că
prevederile de lege criticate nu vin în contradicție cu norma
cuprinsă în art. 121 alin. (2) din Constituție, întrucât interdicția
menționată nu este de natură să afecteze principiul potrivit
căruia consiliile locale funcționează, în condițiile legii, ca
autorități administrative autonome, care rezolvă treburile publice
din comune și orașe.

6

MONITORUL OFICIAL AL ROMÂNIEI, PARTEA I, Nr. 618/14.IX.2009

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 46 alin. (1) din Legea administrației publice locale
nr. 215/2001, excepție ridicată de Consiliul Local al Orașului Bragadiru în Dosarul nr. 5.311/3/2008 al Curții de Apel București —
Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 25 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 969
din 25 iunie 2009

referitoare la excepția de neconstituționalitate a dispozițiilor art. 21 alin. (11), (3) și (4)
din Ordonanța Guvernului nr. 25/2002 privind unele măsuri de urmărire pentru monitorizarea
postprivatizare a contractelor de vânzare-cumpărare de acțiuni deținute de stat
la societățile comerciale
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Antonia Constantin
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
—- procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 21 alin. (11), (3) și (4) din Ordonanța
Guvernului nr. 25/2002 privind unele măsuri de urmărire pentru
monitorizarea postprivatizare a contractelor de vânzarecumpărare de acțiuni deținute de stat la societățile comerciale,
excepție ridicată de Asociația Salariaților PAS Nicolina din Iași în
Dosarul nr. 1.846/3/2006 al Tribunalului București — Secția a
VI-a comercială.
La apelul nominal se prezintă autorul excepției, prin avocatul
Ovidiu Bulai, și partea Societatea Comercială MecanoexportImport — S.A. din București, prin avocatul Anca Vaida, lipsind
Autoritatea pentru Valorificarea Activelor Statului, față de care
procedura de citare a fost legal îndeplinită.
Reprezentantul Asociației Salariaților PAS Nicolina din Iași
arată că măsurile prevăzute prin Ordonanța Guvernului
nr. 25/2002 modifică retroactiv contractele de privatizare
încheiate între părți anterior apariției ordonanței, introducând

obligația unilaterală a cumpărătorului la plata daunelor-interese
în condițiile stipulate de actul normativ. Astfel, se instituie o
veritabilă prezumție de culpă a cumpărătorului la neîndeplinirea
obligațiilor contractuale, rolul judecătorului limitându-se la a
dispune efectuarea unei expertize care să stabilească valoarea
daunelor. Mai mult, în măsura în care prin încheierea
contractului de privatizare cumpărătorul a dobândit dreptul de
proprietate asupra patrimoniului societății comerciale,
introducerea, prin ordonanță, a unei sancțiuni care nu era
prevăzută în contract încalcă pe lângă dispozițiile art. 15 alin. (2)
din Constituție și prevederile art. 44 care garantează dreptul de
proprietate privată.
Avocatul Societății Comerciale Mecanoexport-Import — S.A.
din București susține, de asemenea, admiterea excepției de
neconstituționalitate, arătând că dispozițiile criticate instituie o
prezumție irefregabilă de culpă în sarcina cumpărătorului, în
vreme ce statului i se creează un avantaj real, efectiv în
raporturile cu persoanele private. Ordonanța Guvernului
nr. 25/2002 introduce noi clauze în contractele de privatizare,
ingerințe care nu se întemeiază pe scopuri legitime, necesare
într-o societate democratică și care sunt de natură a conduce la
îmbogățirea fără just temei a statului.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată, invocând jurisprudența Curții Constituționale în
materie.

MONITORUL OFICIAL AL ROMÂNIEI, PARTEA I, Nr. 618/14.IX.2009
C U R T E A,

având în vedere actele și lucrările dosarului, reține următoarele:
Prin Încheierea din 27 ianuarie 2009, pronunțată în Dosarul
nr. 1.846/3/2006, Tribunalul București — Secția a VI-a
comercială a sesizat Curtea Constituțională pentru
soluționarea excepției de neconstituționalitate a art. 21
alin. (11), (3) și (4) din Ordonanța Guvernului nr. 25/2002
privind unele măsuri de urmărire pentru monitorizarea
postprivatizare a contractelor de vânzare-cumpărare de
acțiuni deținute de stat la societățile comerciale, excepție
ridicată de Asociația Salariaților PAS Nicolina din Iași.
În motivarea excepției de neconstituționalitate autorul
susține, în esență, că articolul criticat instituie o culpă civilă în
sarcina cumpărătorului, cu încălcarea principiului libertății
contractuale consacrat de Codul civil, determinând astfel ca una
dintre părțile contractante — statul să se situeze deasupra legii.
Prevederea legală criticată încalcă și prevederile art. 21 alin. (3)
și art. 124 din Constituție, întrucât judecătorul nu are libertatea
de decizie, ci doar posibilitatea de a lua act de întinderea unei
obligații stabilite prin lege, iar nu pe baza probelor administrate
în cadrul procesului. În condițiile în care existența prejudiciului
se prezumă, nefiind necesar a fi dovedită, se nesocotește
dreptul părților la un proces echitabil, bazat pe principiul
contradictorialității.
Tribunalul București — Secția a VI-a comercială
apreciază că dispozițiile legale criticate nu contravin dispozițiilor
constituționale, deoarece existența și întinderea culpei
contractuale se stabilește de către instanța de judecată pe baza
probelor administrate, cu respectarea garanțiilor procesuale.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părților prezente, concluziile procurorului, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 21 alin. (11), (3) și (4) din Ordonanța Guvernului
nr. 25/2002 privind unele măsuri de urmărire pentru
monitorizarea postprivatizare a contractelor de vânzarecumpărare de acțiuni deținute de stat la societățile comerciale,
publicată în Monitorul Oficial al României, Partea I, nr. 89 din
2 februarie 2002, aprobată cu modificări prin Legea
nr. 506/2002, modificată ulterior, texte de lege care au următorul
conținut: ă(11) În cazul desființării contractului pe cale

7

convențională sau judiciară, pentru prejudicii cauzate Autorității,
cumpărătorul este obligat la plata daunelor-interese constituite
din:
a) sumele reprezentând dobânzile și penalitățile datorate
pentru ratele scadente și neachitate până la data desființării
contractului, precum și penalitățile datorate ca urmare a
neîndeplinirii celorlalte obligații contractuale;
b) sumele reprezentând dividendele încasate de cumpărător
în perioada de valabilitate a contractului;
c) sumele prevăzute de Hotărârea Guvernului nr. 1.045/2001
privind recuperarea onorariilor de succes plătite consultanților
de către Autoritatea pentru Privatizare și Administrarea
Participațiilor Statului în cadrul Programului pentru Ajustarea
Sectorului Privat (PSAL).
(3) Stabilirea prejudiciilor și a întinderii daunelor-interese
prevăzute la alin. (2), precum și a celor provocate Autorității se
va face, la solicitarea societății/Autorității, pe baza unei expertize
întocmite de persoane fizice și/sau juridice abilitate prin lege
pentru astfel de operațiuni.
(4) Cheltuielile aferente efectuării expertizei prevăzute la
alin. (3) vor fi avansate de societate sau, după caz, de Autoritate
și vor fi recuperate de la cumpărător.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 16 alin. (1) și (2), art. 21 și art. 124 alin. (2) din
Constituție.
Asupra dispozițiilor art. 21 din Ordonanța Guvernului
nr. 25/2002, cu modificările și completările ulterioare, Curtea s-a
mai pronunțat prin Decizia nr. 175 din 6 mai 2003, publicată în
Monitorul Oficial al României, Partea I, nr. 456 din 26 iunie 2003,
respingând excepția de neconstituționalitate ca neîntemeiată. În
considerentele acelei decizii, s-a argumentat neretroactivitatea
ordonanței tocmai prin referirea la conținutul dispozițiilor art. 2
din acest act normativ, care prevăd că ăPrezenta ordonanță se
aplică contractelor [...] pentru efectele produse de acestea după
intrarea ei în vigoare”.
Reținând că Ordonanța Guvernului nr. 25/2002
reglementează controlul postprivatizare, precum și modul de
urmărire a executării obligațiilor asumate de cumpărători, pe
perioada derulării contractelor de vânzare-cumpărare de acțiuni
deținute de stat la societățile comerciale, Curtea a arătat că
această ordonanță își are temeiul în dispozițiile art. 135 alin. (2)
lit. b) din Constituție, potrivit cărora statul trebuie să asigure
protejarea intereselor naționale în activitatea economică,
financiară și valutară. Totodată, în considerentele aceleiași
decizii, Curtea a constatat că nu poate fi reținută nici încălcarea
prevederilor constituționale ale art. 16 alin. (1), care consacră
principiul egalității cetățenilor în fața legii și a autorităților publice,
și nici a dispozițiilor art. 44, întrucât conținutul și limitele dreptului
de proprietate sunt stabilite prin lege.
Soluțiile și considerentele deciziilor pronunțate sunt aplicabile
și în cauza de față, deoarece nu au intervenit elemente noi, de
natură să determine reconsiderarea jurisprudenței Curții.
În ceea ce privește critica de neconstituționalitate potrivit
căreia art. 21 alin. (11), (3) și (4) din Ordonanța Guvernului
nr. 25/2002 contravine art. 21 alin. (3) din Constituție, Curtea
reține că dispozițiile criticate nu împiedică părțile interesate de
a se adresa instanțelor judecătorești, în cazul în care apreciază
că drepturile, libertățile sau interesele lor legitime au fost
încălcate.

8

MONITORUL OFICIAL AL ROMÂNIEI, PARTEA I, Nr. 618/14.IX.2009

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 21 alin. (11), (3) și (4) din Ordonanța Guvernului nr. 25/2002
privind unele măsuri de urmărire pentru monitorizarea postprivatizare a contractelor de vânzare-cumpărare de acțiuni deținute de
stat la societățile comerciale, excepție ridicată de Asociația Salariaților PAS Nicolina din Iași în Dosarul nr. 1.846/3/2006 al
Tribunalului București — Secția a VI-a comercială.
Definitivă și general obligatorie.
Pronunțată în ședința publică din data de 25 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu
CURTEA CONSTITUȚIONALĂ

D E C I Z I A Nr. 970
din 25 iunie 2009

referitoare la excepția de neconstituționalitate a dispozițiilor art. 2821
din Codul de procedură civilă
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Antonia Constantin
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 2821 din Codul de procedură civilă, excepție
ridicată de Societatea Comercială Recons — S.A. din Iași în
Dosarul nr. 18.883/245/2006 al Curții de Apel Iași — Secția
civilă.
La apelul nominal se prezintă autorul excepției, prin
consilierul juridic Cristian Nicolae Mosuti, lipsind celelalte părți,
față de care procedura de citare a fost legal îndeplinită.
Reprezentantul autorului excepției arată că este
neconstituțională interpretarea pe care o dau instanțele
judecătorești dispozițiilor art. 2821 din Codul de procedură civilă,
extinzând aplicabilitatea acestora și în materia căii de atac a
recursului.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată, invocând jurisprudența Curții Constituționale în
materie.
C U R T E A,

având în vedere actele și lucrările dosarului, reține următoarele:
Prin Încheierea din 6 februarie 2009, pronunțată în Dosarul
nr. 18.883/245/2006, Curtea de Apel Iași — Secția civilă a
sesizat Curtea Constituțională pentru soluționarea
excepției de neconstituționalitate a art. 2821 din Codul de
procedură civilă, excepție ridicată de Societatea Comercială
Recons — S.A. din Iași.

În motivarea excepției de neconstituționalitate autorul
arată că textul de lege criticat îngrădește accesul liber la justiție
consacrat prin art. 21 din Constituție. Dispozițiile art. 2821 din
Codul de procedură civilă nu asigură un proces echitabil pentru
părțile litigante cu privire la exercitarea căilor de atac, întrucât
prin impunerea unei limite valorice a obiectului litigiului ăsunt
plasate într-un arbitrariu al evaluării” obiectului litigiului. Se
creează astfel o discriminare între justițiabilii ale căror pretenții
sunt în valoare de până la 100 de mii lei inclusiv și cei ale căror
pretenții depășesc această valoare. Pe de altă parte, în situația
unui litigiu cu un obiect prezumat ca valoare de până la 100 de
mii lei, hotărârea dată în primă instanță poate fi atacată doar cu
recurs. În cazul exercitării acestei căi de atac, singurul mijloc de
probă admis este proba cu înscrisuri. Or, în cazul în care se
impune calificarea căii de atac în funcție de valoarea obiectului
litigiului, în această fază procesuală nu s-ar mai putea efectua
o evaluare, întrucât nu poate fi administrată proba cu expertiză.
Prin urmare, dispozițiile legale criticate încalcă și prevederile
art. 20 alin. (2) din Constituție prin raportare la art. 6 paragraful 1
din Convenția pentru apărarea drepturilor omului și a libertăților
fundamentale.
Curtea de Apel Iași — Secția civilă apreciază excepția ca
fiind neîntemeiată, arătând că accesul la justiție nu înseamnă
accesul, în toate cazurile, la toate structurile judecătorești și la
toate căile de atac, legiuitorul putând stabili, în situații deosebite,
atât reguli speciale de procedură, cât și modalități particulare de
exercitare a drepturilor procedurale.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.

MONITORUL OFICIAL AL ROMÂNIEI, PARTEA I, Nr. 618/14.IX.2009
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 2821 din Codul de procedură civilă, texte de lege
care au următorul conținut: ăNu sunt supuse apelului hotărârile
judecătorești date în primă instanță în cererile introduse pe cale
principală privind pensii de întreținere, litigii al căror obiect are o
valoare de până la 100 de mii de lei inclusiv, atât în materie
civilă, cât și în materie comercială, acțiunile posesorii, precum și
cele referitoare la înregistrările în registrele de stare civilă, luarea
măsurilor asigurătorii și în alte cazuri prevăzute de lege.
Hotărârile instanțelor judecătorești prin care se soluționează
plângerile împotriva hotărârilor autorităților administrației publice
cu activitate jurisdicțională și ale altor organe cu astfel de
activitate nu sunt supuse apelului, dacă legea nu prevede altfel.”
În opinia autorului excepției de neconstituționalitate,
prevederile legale criticate contravin dispozițiilor constituționale

9

cuprinse în art. 20 alin. (2) și art. 21, precum și în art. 6
paragraful 1 din Convenția pentru apărarea drepturilor omului și
a libertăților fundamentale.
Examinând excepția de neconstituționalitate, Curtea
constată că s-a mai pronunțat asupra constituționalității textului
de lege criticat, de exemplu prin Decizia nr. 226 din 18 mai 2004,
publicată în Monitorul Oficial al României, Partea I, nr. 507 din
7 iunie 2004. Cu acel prilej, Curtea a apreciat că acest text de
lege nu conține nicio dispoziție discriminatorie, regimul juridic
diferit fiind determinat de deosebirea de situații care impune
soluții legislative diferite în vederea asigurării celerității
soluționării cauzelor aflate pe rolul instanțelor. Așa fiind, cu
privire la încălcarea art. 16 alin. (1) din Constituție, în măsura în
care reglementarea dedusă controlului se aplică tuturor celor
aflați în situația prevăzută în ipoteza normei legale, fără nicio
discriminare pe considerente arbitrare, critica cu un atare obiect
nu este întemeiată.
Pe de altă parte, Curtea a considerat că instituirea unor reguli
speciale privind exercitarea căilor de atac nu contravine, așa
cum susține autorul excepției de neconstituționalitate,
prevederilor constituționale cuprinse în art. 21 privind accesul
liber la justiție, atât timp cât, potrivit celor prevăzute de art. 2821
din Codul de procedură civilă, părților interesate le este
asigurată posibilitatea exercitării unei căi de atac împotriva
hotărârii judecătorești considerate defavorabilă.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în această decizie își
păstrează valabilitatea și în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 2821 din Codul de procedură civilă, excepție ridicată de
Societatea Comercială Recons — S.A. din Iași în Dosarul nr. 18.883/245/2006 al Curții de Apel Iași — Secția civilă.
Definitivă și general obligatorie.
Pronunțată în ședința publică din data de 25 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu
CURTEA CONSTITUȚIONALĂ

D E C I Z I A Nr. 977
din 25 iunie 2009

referitoare la excepția de neconstituționalitate a dispozițiilor art. 7 alin. (1)
din Ordonanța de urgență a Guvernului nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Puskás Valentin Zoltán
Augustin Zegrean
Antonia Constantin
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a dispozițiilor art. 7 alin. (1) din Ordonanța de urgență a
Guvernului nr. 119/2007 privind măsurile pentru combaterea
întârzierii executării obligațiilor de plată rezultate din contracte
comerciale, excepție ridicată de Societatea Comercială AD
Consult — S.R.L. din București în Dosarul nr. 16.824/299/2008
al Judecătoriei Sectorului 1 București.

10

MONITORUL OFICIAL AL ROMÂNIEI, PARTEA I, Nr. 618/14.IX.2009

La apelul nominal lipsesc părțile, față de care procedura de
citare a fost legal îndeplinită.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată, invocând jurisprudența Curții Constituționale în
materie.
C U R T E A,

având în vedere actele și lucrările dosarului, reține următoarele:
Prin Încheierea din 8 decembrie 2008, pronunțată în Dosarul
nr. 16.824/299/2008, Judecătoria Sectorului 1 București a
sesizat Curtea Constituțională pentru soluționarea
excepției de neconstituționalitate a dispozițiilor art. 7
alin. (1) din Ordonanța de urgență a Guvernului nr. 119/2007
privind măsurile pentru combaterea întârzierii executării
obligațiilor de plată rezultate din contracte comerciale,
excepție ridicată de Societatea Comercială AD Consult — S.R.L.
din București.
În motivarea excepției de neconstituționalitate autorul
susține că dispozițiile criticate instituie norme discriminatorii între
părțile procesuale, întrucât dau posibilitatea judecătorului de a
cere explicații și lămuriri, precum și de a solicita efectuarea plății
sumei datorate ori de a media o înțelegere între părți, înainte de
a cunoaște actele și mijloacele de probă ale debitorului. Așa
fiind, se aduce atingere principiului imparțialității instanței,
consacrat în art. 124 din Constituția României. De asemenea,
prin limitarea posibilității administrării de probe, este încălcat
dreptul la un proces echitabil în ceea ce privește egalitatea de
arme procesuale.
Judecătoria Sectorului 1 București apreciază excepția ca
fiind neîntemeiată, rolul activ al judecătorului nu poate ridica
suspiciuni în privința obiectivității acestuia, ci, dimpotrivă,
exprimă preocuparea magistratului de a lămuri cauza sub toate
aspectele, utilizând toate instrumentele procedurale care îi stau
la dispoziție.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate fiind
în deplină concordanță cu prevederile constituționale invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.

C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 7 alin. (1) din Ordonanța de urgență a
Guvernului nr. 119/2007 privind măsurile pentru combaterea
întârzierii executării obligațiilor de plată rezultate din contracte
comerciale, publicată în Monitorul oficial al României, Partea I,
nr. 738 din 31 octombrie 2007, texte de lege care au următorul
conținut: ăPentru soluționarea cererii, judecătorul dispune citarea
părților, potrivit dispozițiilor Codului de procedură civilă
referitoare la pricinile urgente, pentru explicații și lămuriri,
precum și pentru a stărui în efectuarea plății sumei datorate de
debitor ori pentru a se ajunge la o înțelegere a părților asupra
modalităților de plată. Citația va fi înmânată părții cu 3 zile
înaintea termenului de judecată.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 alin. (3), art. 24 alin. (1) și art. 124 alin. (2) și
art. 6 paragraful 1 din Convenția pentru apărarea drepturilor
omului și a libertăților fundamentale.
Examinând excepția, Curtea constată că prin Decizia
nr. 1.001 din 7 octombrie 2008, publicată în Monitorul Oficial al
României, Partea I, nr. 774 din 18 noiembrie 2008, a statuat că
ăprevederea de lege criticată este în sensul aplicării rolului activ
al judecătorului, care, la soluționarea pricinilor în primă instanță,
are obligația de a încerca împăcarea părților. Faptul că, potrivit
aceluiași text de lege, judecătorul citează părțile pentru explicații
și lămuriri și stăruie în efectuarea plății sumei datorate nu
înseamnă că acesta se antepronunță, întrucât hotărârea se va
da numai după ce judecătorul va analiza toate probele aflate la
dosar, inclusiv cele propuse de debitor. Mai mult, art. 10 din actul
normativ criticat dispune că ordonanța de plată se va emite
numai în urma verificării cererii pe baza înscrisurilor depuse, a
declarațiilor părților, precum și a celorlalte probe administrate,
instanța constatând că cererea este întemeiată.”
Soluția și considerentele deciziei pronunțate sunt aplicabile
și în cauza de față, deoarece nu au intervenit elemente noi, de
natură să determine reconsiderarea jurisprudenței Curții.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 7 alin. (1) din Ordonanța de urgență a Guvernului nr. 119/2007
privind măsurile pentru combaterea întârzierii executării obligațiilor de plată rezultate din contracte comerciale, excepție ridicată
de Societatea Comercială AD Consult — S.R.L. din București în Dosarul nr. 16.824/299/2008 al Judecătoriei Sectorului 1 București.
Definitivă și general obligatorie.
Pronunțată în ședința publică din data de 25 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 618/14.IX.2009

11

ORDONANȚE ȘI HOTĂRÂRI ALE GUVERNULUI ROMÂNIEI
GUVERNUL ROMÂNIEI

ORDONANȚĂ DE URGENȚĂ
pentru modificarea Legii învățământului nr. 84/1995
Având în vedere necesitatea de a oferi absolvenților învățământului liceal posibilitatea de a li se evalua și certifica
competențele lingvistice de comunicare în limba maternă și într-o limbă de circulație internațională, precum și competențele digitale,
generale și specifice, formate pe durata învățământului liceal, necesare pentru integrarea acestora în societatea cunoașterii, pentru
a asigura tuturor și fiecăruia împlinirea și dezvoltarea personală, incluziunea socială și cetățenia activă și ocuparea unui loc de
muncă,
ținând cont de necesitatea standardizării evaluărilor naționale, pentru a asigura obiectivitatea, credibilitatea evaluărilor și
pentru a asigura relevanța acestora în raport cu progresul școlar al elevilor, precum și pentru a raporta rezultatele învățării la
standardele europene,
pentru eliminarea situațiilor excepționale în care cadrele didactice din învățământul superior se află în imposibilitatea de
a-și îndeplini funcția de președinte al unei comisii de bacalaureat, în care au fost numite prin ordin al ministrului educației, cercetării
și inovării,
întrucât toate aceste elemente vizează interesul public și constituie situații extraordinare a căror reglementare nu poate fi
amânată,
în temeiul art. 115 alin. (4) din Constituția României, republicată,
Guvernul României adoptă prezenta ordonanță de urgență.
Art. I. — Legea învățământului nr. 84/1995, republicată în
Monitorul Oficial al României, Partea I, nr. 606 din 10 decembrie
1999, cu modificările și completările ulterioare, se modifică după
cum urmează:
1. La articolul 26, alineatul (4) va avea următorul cuprins:
ă(4) Examenul național de bacalaureat constă în susținerea
următoarelor probe:
A. probă de evaluare a competențelor lingvistice de
comunicare orală în limba română;
B. probă de evaluare a competențelor lingvistice de
comunicare orală în limba maternă, pentru elevii care au urmat
studiile liceale într-o limbă a minorităților naționale;
C. probă de evaluare a competenței lingvistice într-o limbă de
circulație internațională studiată pe parcursul învățământului
liceal. Rezultatul evaluării se exprimă prin nivelul de competență
corespunzător Cadrului european comun de referință pentru
limbi. Elevii care promovează, pe parcursul învățământului
preuniversitar, examene cu recunoaștere internațională pentru
certificarea competențelor lingvistice în limbi străine au dreptul
la recunoașterea și echivalarea rezultatelor obținute la aceste
examene, la cerere și conform unei metodologii aprobate prin
ordin al ministrului educației, cercetării și inovării;
D. probă de evaluare a competențelor digitale. Rezultatul
evaluării se exprimă prin nivelul de competență, în raport cu
standardele europene recunoscute în domeniu. Elevii care
promovează, pe parcursul învățământului preuniversitar,
examene cu recunoaștere europeană pentru certificarea
competențelor digitale au dreptul la recunoașterea și
echivalarea rezultatelor obținute la aceste examene, la cerere și
conform unei metodologii aprobate prin ordin al ministrului
educației, cercetării și inovării;
E. probe scrise de evaluare a competențelor formate pe
durata învățământului liceal, după cum urmează:
a) probă scrisă la limba și literatura română — probă comună
pentru elevii de la toate filierele, profilurile și specializările;
b) probă scrisă la limba și literatura maternă — probă
comună pentru elevii de la toate filierele, profilurile și
specializările, care au urmat studiile liceale într-o limbă a
minorităților naționale;
c) o probă scrisă, diferențiată în funcție de filieră, profil și
specializare, după cum urmează:
(i) matematică — pentru profilul real din filiera teoretică,
pentru filiera tehnologică sau, după caz, pentru filiera
vocațională;

(ii) istorie — pentru profilul umanist din filiera teoretică
sau, după caz, pentru filiera vocațională;
d) o probă scrisă la care elevul poate opta, în conformitate cu
filiera, profilul și specializarea urmate, pentru una dintre
disciplinele cuprinse în următoarele două grupe de discipline:
(i) fizică, chimie, biologie sau informatică;
(ii) geografie, filosofie, logică și argumentare, economie,
psihologie și, după caz, sociologie.”
2. Articolul 27 va avea următorul cuprins:
ăArt. 27. — (1) Examenul național de bacalaureat se
consideră promovat de către absolvenții învățământului
secundar superior liceal care îndeplinesc cumulativ următoarele
condiții:
a) au susținut probele prevăzute la art. 26 alin. (4) lit. A—D;
b) au susținut toate probele scrise prevăzute la art. 26 alin. (4)
lit. E și au obținut cel puțin nota 5 la fiecare dintre acestea;
c) media aritmetică, calculată cu două zecimale exacte, a
notelor obținute la probele scrise precizate la art. 26 alin. (4)
lit. E este cel puțin 6.
(2) Media obținută la examenul național de bacalaureat este
media aritmetică calculată cu două zecimale exacte a notelor
obținute la probele scrise prevăzute la art. 26 alin. (4) lit. E.
(3) În urma promovării examenului național de bacalaureat,
absolventului i se eliberează diploma de bacalaureat.
(4) Absolvenților clasei a XII-a/a XIII-a care au susținut
evaluările prevăzute la art. 26 alin. (4) lit. A—D li se eliberează
certificate care atestă nivelul de competență lingvistică,
respectiv nivelul de competență digitală. Eliberarea acestor
certificate nu este condiționată de promovarea probelor scrise
prevăzute la art. 26 alin. (4) lit. E.
(5) În cazul nepromovării examenului național de
bacalaureat, pot fi recunoscute în sesiunile următoare, la cerere,
rezultatele evaluărilor susținute conform art. 26 alin. (4) lit. A—D,
respectiv rezultatele probelor scrise prevăzute la art. 26 alin. (4)
lit. E care au fost promovate cu cel puțin nota 5.
(6) În decursul unui an școlar se organizează două sesiuni
ale examenului național de bacalaureat.
(7) Candidații proveniți din învățământul preuniversitar de
stat pot susține examenul național de bacalaureat și examenul
de certificare a competențelor profesionale fără taxă de cel mult
două ori. Prezentările ulterioare la aceste examene sunt
condiționate de achitarea unor taxe stabilite de Ministerul
Educației, Cercetării și Inovării.
(8) Evaluările prevăzute la art. 26 alin. (4) lit. A—D se
organizează și se desfășoară la nivelul unității de învățământ, pe

12

MONITORUL OFICIAL AL ROMÂNIEI, PARTEA I, Nr. 618/14.IX.2009

parcursul clasei terminale de liceu, în fața unei comisii prezidate
de directorul unității de învățământ și numite prin decizie a
inspectorului școlar general, în condiții stabilite prin metodologia
prevăzută la art. 26 alin. (7).
(9) Probele scrise din examenul național de bacalaureat,
prevăzute la art. 26 alin. (4) lit. E, se susțin după încheierea
anului școlar, în fața unei comisii stabilite de inspectoratul școlar.
(10) Comisia prevăzută la alin. (9) este condusă de un
președinte, numit prin ordin al ministrului educației, cercetării și
inovării dintre cadrele didactice universitare de predare, având
titlul științific de doctor. În situații bine justificate, poate fi numit
în funcția de președinte și un cadru didactic din învățământul
liceal, având gradul didactic I și performanțe profesionale
deosebite, titular în altă unitate de învățământ decât cea din care
provin elevii care susțin probele scrise ale examenului național
de bacalaureat.

(11) Comisia prevăzută la alin. (9) este alcătuită din profesori
de la alte unități de învățământ decât cele din care provin elevii
care susțin probele scrise ale examenului național de
bacalaureat.
(12) Numărul comisiilor prevăzute la alin. (9) și numărul
unităților de învățământ în care se desfășoară probele scrise din
examenul național de bacalaureat se stabilesc de Ministerul
Educației, Cercetării și Inovării, la propunerea inspectoratelor
școlare.
(13) Rezultatele examenului național de bacalaureat sunt
publice.”
Art. II. — Pentru anul școlar 2009—2010, lista cuprinzând
probele de examen, conținutul programelor de examen și modul
de organizare și desfășurare a examenului de bacalaureat se
dau publicității în termen de 15 zile de la data intrării în vigoare
a prezentei ordonanțe de urgență.

PRIM-MINISTRU

EMIL BOC
Contrasemnează:
Ministrul educației, cercetării și inovării,
Ecaterina Andronescu
Ministrul finanțelor publice,
Gheorghe Pogea
București, 9 septembrie 2009.
Nr. 97.
GUVERNUL ROMÂNIEI

HOTĂRÂRE
privind aprobarea realizării de către Consiliul Concurenței, în colaborare
cu Serviciul de Telecomunicații Speciale, a rețelei securizate de comunicații de arie extinsă
În temeiul art. 108 din Constituția României, republicată,
Guvernul României adoptă prezenta hotărâre.
Art. 1. — Se aprobă realizarea de către Consiliul
Concurenței, în colaborare cu Serviciul de Telecomunicații
Speciale, a rețelei securizate de comunicații de arie extinsă,
pentru sediul central și inspectoratele teritoriale de concurență.
Art. 2. — În termen de 30 de zile de la data intrării în vigoare
a prezentei hotărâri, Consiliul Concurenței împreună cu Serviciul
de Telecomunicații Speciale vor emite normele tehnice privind
modul de utilizare a rețelei realizate potrivit prevederilor art. 1.
Art. 3. — Se autorizează Serviciul de Telecomunicații
Speciale să achiziționeze servicii de comunicații de pe piața
publică, în conformitate cu prevederile Ordonanței de urgență a
Guvernului nr. 34/2006 privind atribuirea contractelor de achiziție
publică, a contractelor de concesiune de lucrări publice și a
contractelor de concesiune de servicii, aprobată cu modificări și
completări prin Legea nr. 337/2006, cu modificările și

completările ulterioare, pentru Consiliul Concurenței și să
gestioneze rețeaua constituită conform cerințelor beneficiarului.
Art. 4. — (1) Modul de recuperare a costurilor pentru
serviciile prevăzute la art. 3, precum și orice alte detalii se
stabilesc prin protocol, încheiat între Consiliul Concurenței și
Serviciul de Telecomunicații Speciale.
(2) Clauzele protocolului se pot renegocia anual, la cererea
uneia dintre părți.
Art. 5. — (1) Costurile pentru serviciile achiziționate potrivit
art. 3 se recuperează de către Serviciul de Telecomunicații
Speciale din bugetul Consiliului Concurenței.
(2) Cu sumele rezultate în urma acestei activități, încasate
în cadrul aceluiași exercițiu financiar, Serviciul de
Telecomunicații Speciale reconstituie creditele bugetare utilizate
în acest scop.

PRIM-MINISTRU

EMIL BOC
Contrasemnează:
Președintele Consiliului Concurenței,
Bogdan Marius Chirițoiu
Directorul Serviciului de Telecomunicații Speciale,
Marcel Opriș
Ministrul comunicațiilor și societății informaționale,
Gabriel Sandu
Președintele Autorității Naționale pentru Reglementarea
și Monitorizarea Achizițiilor Publice,
Cristina Trăilă
Ministrul finanțelor publice,
Gheorghe Pogea
București, 26 august 2009.
Nr. 966.

MONITORUL OFICIAL AL ROMÂNIEI, PARTEA I, Nr. 618/14.IX.2009

13

GUVERNUL ROMÂNIEI

HOTĂRÂRE
privind transmiterea fără plată a unor bunuri mobile din proprietatea privată a statului
și din administrarea Ministerului Apărării Naționale în proprietatea privată a municipiului
Caransebeș și în administrarea Consiliului Local al Municipiului Caransebeș, județul Caraș-Severin
În temeiul art. 108 din Constituția României, republicată, al art. 17 din Legea nr. 371/2004 privind înființarea, organizarea
și funcționarea Poliției Comunitare, cu modificările și completările ulterioare, și al art. 11 lit. m) din Legea nr. 90/2001 privind
organizarea și funcționarea Guvernului României și a ministerelor, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă transmiterea fără plată a unor bunuri
mobile, având datele de identificare prevăzute în anexa*) care
face parte integrantă din prezenta hotărâre, din proprietatea
privată a statului și din administrarea Ministerului Apărării
Naționale în proprietatea privată a municipiului Caransebeș și
în administrarea Consiliului Local al Municipiului Caransebeș,
județul Caraș-Severin, pentru a fi puse la dispoziția Poliției
Comunitare a Municipiului Caransebeș.

Art. 2. — Patrimoniul Ministerului Apărării Naționale se
diminuează cu valoarea de inventar a bunurilor mobile
transmise potrivit art. 1.
Art. 3. — Cheltuielile privind transportul și paza bunurilor
materiale prevăzute în anexă vor fi suportate integral din bugetul
local al municipiului Caransebeș.
Art. 4. — Predarea-preluarea bunurilor mobile transmise
potrivit art. 1 se face pe bază de protocol încheiat între părțile
interesate, în termen de 60 de zile de la data intrării în vigoare
a prezentei hotărâri.

PRIM-MINISTRU

EMIL BOC
Contrasemnează:
Viceprim-ministru, ministrul administrației și internelor,
Dan Nica
Ministrul apărării naționale,
Mihai Stănișoară
Ministrul finanțelor publice,
Gheorghe Pogea
București, 26 august 2009.
Nr. 967.
*) Anexa este clasificată și se comunică numai instituțiilor interesate.

GUVERNUL ROMÂNIEI

HOTĂRÂRE
privind plata cotizației anuale de membru la întreprinderea comună europeană pentru ITER
și pentru dezvoltarea energiei de fuziune
În temeiul art. 108 din Constituția României, republicată, al art. 2 lit. b) și al art. 4 alin. (2) din Decizia Consiliului
2007/198/Euratom din 27 martie 2007 de înființare a întreprinderii comune europene pentru ITER și pentru dezvoltarea energiei
de fuziune, cu oferirea unor avantaje conexe,
Guvernul României adoptă prezenta hotărâre.
Art. 1. — Se autorizează Autoritatea Națională pentru
Cercetare Științifică să efectueze plata contribuției României la
întreprinderea comună europeană pentru ITER, ca urmare a
aderării României la Uniunea Europeană și în temeiul art. 4
ăFinanțare” din Decizia Consiliului 2007/198/Euratom din
27 martie 2007 de înființare a întreprinderii comune europene

pentru ITER și pentru dezvoltarea energiei de fuziune, cu
oferirea unor avantaje conexe.
Art. 2. — Plata cotizației se face din bugetul anual al
Autorității Naționale pentru Cercetare Științifică, cu încadrarea în
bugetul anual aprobat de Ministerul Educației, Cercetării și
Inovării.

PRIM-MINISTRU

EMIL BOC
Contrasemnează:
Ministrul educației, cercetării și inovării,
Ecaterina Andronescu
Ministrul afacerilor externe,
Cristian Diaconescu
Șeful Departamentului pentru Afaceri Europene,
Vasile Pușcaș
Ministrul finanțelor publice,
Gheorghe Pogea
București, 2 septembrie 2009.
Nr. 986.

14

MONITORUL OFICIAL AL ROMÂNIEI, PARTEA I, Nr. 618/14.IX.2009
GUVERNUL ROMÂNIEI

HOTĂRÂRE
pentru modificarea Hotărârii Guvernului nr. 1.469/2002 privind înființarea Societății Comerciale
de Tratament Balnear și Recuperare a Capacității de Muncă ăT.B.R.C.M.” — S.A.
În temeiul art. 108 din Constituția României, republicată,
Guvernul României adoptă prezenta hotărâre.
Art. I. — Hotărârea Guvernului nr. 1.469/2002 privind
înființarea Societății Comerciale de Tratament Balnear și
Recuperare a Capacității de Muncă ăT.B.R.C.M.” — S.A.,
publicată în Monitorul Oficial al României, Partea I, nr. 950 din
24 decembrie 2002, cu modificările ulterioare, se modifică și va
avea următorul cuprins:
1. Articolul 8 va avea următorul cuprins:
ăArt. 8. — Adunarea generală a acționarilor este constituită
din 3 membri, numiți și revocați prin ordin al ministrului muncii,
familiei și protecției sociale, și îndeplinește atribuțiile prevăzute
de actul constitutiv al societății.”
2. La articolul 9, alineatele (2) și (3) vor avea următorul
cuprins:
ă(2) Președintele consiliului de administrație este numit și
revocat de adunarea generală a acționarilor, la propunerea
președintelui Casei Naționale de Pensii și Alte Drepturi de
Asigurări Sociale, și îndeplinește și funcția de director general al
Societății Comerciale de Tratament Balnear și Recuperare a
Capacității de Muncă «T.B.R.C.M.» — S.A.
(3) Conducerea societății este asigurată, pe baza
contractului de mandat, de către directorul general și directorul
general adjunct, numiți și revocați de adunarea generală a
acționarilor, la propunerea președintelui Casei Naționale de
Pensii și Alte Drepturi de Asigurări Sociale.”
3. Articolul 11 va avea următorul cuprins:
ăArt. 11. — Sucursalele Societății Comerciale de Tratament
Balnear și Recuperare a Capacității de Muncă «T.B.R.C.M.» —
S.A. sunt conduse, pe baza contractelor de mandat, de către
directori, numiți și revocați de către consiliul de administrație.”
4. În anexa nr. 1, articolul 9 va avea următorul cuprins:
ăArt. 9. — Adunarea generală a acționarilor și consiliul de
administrație îndeplinesc atribuțiile prevăzute în actul constitutiv,
cu respectarea prevederilor Legii nr. 31/1990 privind societățile
comerciale, republicată, cu modificările și completările
ulterioare.”
5. În anexa nr. 1, la articolul 10, alineatul (2) se abrogă.
6. În anexa nr. 1, la articolul 10 alineatul (4), literele b) și
d) vor avea următorul cuprins:
ăb) numește și revocă membrii consiliului de administrație,
președintele consiliului de administrație, care este și directorul
general, directorul general adjunct, la propunerea președintelui
Casei Naționale de Pensii și Alte Drepturi de Asigurări Sociale,
cenzorii și supleanții acestora;
...............................................................................................
d) aprobă regulamentul de organizare și funcționare a
consiliului de administrație, la propunerea acestuia;”.
7. În anexa nr. 1, articolul 11 va avea următorul cuprins:
ăArt. 11. — (1) Adunarea generală a acționarilor se convoacă
de către președintele consiliului de administrație sau de către
persoana desemnată de președinte să îl înlocuiască, pe baza
delegației date de președinte, în cazul imposibilității acestuia de
a fi prezent.
(2) Adunările generale ordinare ale acționarilor au loc cel
puțin o dată pe an, la cel mult 3 luni de la încheierea exercițiului

financiar, pentru examinarea și aprobarea situației financiare și
a contului de profit și pierdere pe anul precedent și pentru
stabilirea programului de activitate și a bugetului de venituri și
cheltuieli pe anul în curs.
(3) Consiliul de administrație poate propune convocarea
adunării generale ori de câte ori va fi nevoie, în conformitate cu
dispozițiile prezentului act constitutiv, cu cel puțin 30 zile înainte
de data stabilită.
(4) Convocarea va cuprinde locul și data ținerii adunării
generale a acționarilor, precum și ordinea de zi, cu mențiunea
explicită a tuturor problemelor care vor face obiectul dezbaterilor
acesteia.
(5) Când pe ordinea de zi figurează propuneri pentru
modificarea actului constitutiv, convocarea va trebui să cuprindă
textul integral al propunerilor.
(6) Procesul-verbal al ședinței adunării generale a
acționarilor este întocmit de către secretarul ședinței, iar apoi
semnat de către persoana care a prezidat ședința și de către
secretar. Procesul-verbal este trecut în registrul adunărilor
generale, care este sigilat și parafat.
(7) Indemnizația membrilor adunării generale a acționarilor
se stabilește prin ordin al ministrului muncii, familiei și protecției
sociale, în condițiile legii.”
8. În anexa nr. 1, articolul 13 va avea următorul cuprins:
ăArt. 13. — (1) Consiliul de administrație al Societății
Comerciale «T.B.R.C.M.» — S.A. este compus din 5 membri.
(2) Conducerea Societății Comerciale «T.B.R.C.M.» — S.A.
este asigurată de către directorul general, care este și
președintele consiliului de administrație, și de către directorul
general adjunct, în condițiile stabilite de statut, cu respectarea
prevederilor Legii nr. 31/1990 privind societățile comerciale,
republicată, cu modificările și completările ulterioare.
(3) Directorul general, care este și președintele consiliului de
administrație al Societății Comerciale «T.B.R.C.M.» — S.A.,
reprezintă societatea în raport cu terții și în justiție.
(4) Consiliul de administrație se întrunește la sediul Societății
Comerciale «T.B.R.C.M.» — S.A. cel puțin o dată pe lună și ori
de câte ori este necesar, la convocarea președintelui sau la
cererea unei treimi din numărul membrilor săi.
(5) Pentru valabilitatea deciziilor este necesară prezența a
cel puțin două treimi din numărul membrilor consiliului de
administrație.
(6) Dezbaterile consiliului de administrație au loc conform
ordinii de zi stabilite pe baza proiectului comunicat de președinte
cu cel puțin 5 zile înainte. Acestea se consemnează în procesulverbal al ședinței, care se ține într-un registru sigilat și parafat de
președintele consiliului de administrație.
(7) Directorii sucursalelor Societății Comerciale «T.B.R.C.M.» —
S.A. pot participa la ședințele consiliului de administrație, fără
drept de vot.
(8) La ședințele consiliului de administrație procesul-verbal
se semnează de toți administratorii prezenți.
(9) Consiliul de administrație poate delega unuia sau mai
multor membri ai săi unele împuterniciri pe probleme limitate și
poate recurge la experți pentru studierea anumitor probleme.

MONITORUL OFICIAL AL ROMÂNIEI, PARTEA I, Nr. 618/14.IX.2009
(10) Cel care reprezintă Societatea Comercială «T.B.R.C.M.» —
S.A. semnează actele care o angajează față de terți. Membrii
consiliului de administrație exercită orice atribuție care este
legată de administrarea societății comerciale, în interesul
acesteia, în limita drepturilor care li se conferă.
(11) Președintele consiliului de administrație este obligat să
pună la dispoziția adunării generale și a cenzorilor, la cererea
acestora, toate documentele societății comerciale.
(12) Sunt incompatibile cu calitatea de membru al consiliului
de administrație persoanele care, potrivit Legii nr. 31/1990,
republicată, cu modificările și completările ulterioare, nu pot fi
fondatori, precum și cele care personal sau ale căror soț sau

15

soție, rude sau afini până la gradul al II-lea inclusiv sunt în
același timp asociați în societăți comerciale cu același profil sau
cu care sunt în relații comerciale directe.”
9. În anexa nr. 1, la articolul 14, litera a) va avea
următorul cuprins:
ăa) numește și revocă directorii sucursalelor și stabilește
remunerația acestora;”.
Art. II. — La data intrării în vigoare a prezentei hotărâri
încetează de drept contractul individual de muncă al directorului
general adjunct al Societății Comerciale de Tratament Balnear
și Recuperare a Capacității de Muncă ăT.B.R.C.M.” — S.A.,
precum și mandatul persoanei desemnate director general.

PRIM-MINISTRU

EMIL BOC
Contrasemnează:
Ministrul muncii, familiei și protecției sociale,
Marian Sârbu
Ministrul finanțelor publice,
Gheorghe Pogea
București, 9 septembrie 2009.
Nr. 1.013.

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL TRANSPORTURILOR ȘI INFRASTRUCTURII
Nr. 872 din 19 august 2009

MINISTERUL ADMINISTRAȚIEI ȘI INTERNELOR
Nr. 208 din 7 septembrie 2009

ORDIN
pentru modificarea Normelor privind autorizarea și efectuarea transporturilor rutiere cu greutăți
și/sau cu dimensiuni de gabarit care depășesc limitele maxime prevăzute în Ordonanța Guvernului
nr. 43/1997 privind regimul drumurilor, aprobate prin Ordinul ministrului transporturilor
și al ministrului de interne nr. 407/991/1999
În temeiul art. 41 alin. (1) și al art. 57 lit. h) din Ordonanța Guvernului nr. 43/1997 privind regimul drumurilor, republicată,
cu modificările și completările ulterioare, al art. 4 alin. (1) pct. 3 și al art. 5 alin. (4) din Hotărârea Guvernului nr. 76/2009 privind
organizarea și funcționarea Ministerului Transporturilor și Infrastructurii, cu modificările ulterioare, precum și al art. 7 alin. (4) din
Ordonanță de urgență a Guvernului nr. 30/2007 privind organizarea și funcționarea Ministerului Administrației și Internelor, aprobată
cu modificări prin Legea nr. 15/2008, cu modificările ulterioare,
ministrul transporturilor și infrastructurii și viceprim-ministrul, ministrul administrației și internelor, emit următorul ordin:
Art. I. — Normele privind autorizarea și efectuarea
transporturilor rutiere cu greutăți și/sau cu dimensiuni de gabarit
care depășesc limitele maxime prevăzute în Ordonanța
Guvernului nr. 43/1997 privind regimul drumurilor, aprobate prin
Ordinul ministrului transporturilor și al ministrului de interne
nr. 407/991/1999, publicat în Monitorul Oficial al României,
Partea I, nr. 523 din 28 octombrie 1999, se modifică după cum
urmează:
1. Articolul 22 se abrogă.
2. Articolul 25 va avea următorul cuprins:
ăArt. 25. — (1) Autorizația specială de transport se eliberează
individual pentru fiecare transport efectuat cu vehicule cu

depășiri ale maselor și/sau dimensiunilor maxime admise,
cu/fără încărcătură.
(2) Autorizația specială de transport se eliberează pentru
perioade limitate de timp, care se stabilesc de către
administratorul drumului, în funcție de:
a) perioada solicitată;
b) masele și/sau dimensiunile transportului;
c) lungimea traseului ce urmează a fi parcurs cu depășiri ale
maselor și/sau ale dimensiunilor maxime admise;
d) caracteristicile și elementele geometrice ale traseului
origine — destinație;
e) lucrările în execuție și/sau restricțiile de circulație instituite
pe traseul origine — destinație;

16

MONITORUL OFICIAL AL ROMÂNIEI, PARTEA I, Nr. 618/14.IX.2009

f) condițiile impuse prin proiectul de transport prevăzut la
art. 20.
(3) Autorizația specială de transport trebuie să conțină
prevederi referitoare la data și ora încărcării. Obligația înscrierii
acestor date aparține furnizorului încărcăturii care va certifica
aceste informații prin semnătură și ștampilă.
(4) Autorizația specială de transport trebuie să conțină
prevederi referitoare la data și ora începerii efectuării
transportului cu depășiri ale maselor și/sau ale dimensiunilor
maxime admise. Obligația înscrierii acestor date aparține
transportatorului.”
3. Articolul 26 va avea următorul cuprins:
ăArt. 26. — Nerespectarea prevederilor art. 25 alin. (3) și
(4) se sancționează potrivit legii.”
4. Articolul 27 se abrogă.
5. Articolul 28 va avea următorul cuprins:
ăArt. 28. — (1) Autorizațiile speciale de transport prevăzute la
art. 25 pot fi prelungite de emitent fără plata tarifelor.
(2) Prelungirea valabilității autorizațiilor speciale de transport
prevăzute la alin. (1) este posibilă pentru o singură perioadă,
stabilită în conformitate cu prevederile art. 25 alin. (2), în cazul
în care sunt îndeplinite, cumulativ, următoarele condiții:
a) la cererea transportatorului, depusă în termenul de
valabilitate a autorizației speciale de transport;

b) dacă se mențin caracteristicile tehnice autorizate inițial;
c) dacă se mențin aceleași numere de înmatriculare ale
vehiculelor componente ale ansamblului rutier;
d) confirmarea, în scris, a administratorului drumului privind
neefectuarea totală sau parțială a transporturilor respective,
după verificarea prealabilă.”
6. Articolele 29 și 30 se abrogă.
7. Articolul 31 va avea următorul cuprins:
ăArt. 31. — Autorizațiile speciale de transport prevăzute la
art. 25 se pot elibera pentru o cursă dus, o cursă dus-întors sau
o cursă în circuit.”
Art. II. — La data intrării în vigoare a prezentului ordin,
literele a)—d) ale punctului XI.3 al literei B din nota la anexa
nr. 1 la Ordinul ministrului transporturilor nr. 245/2008 pentru
aprobarea unor tarife aplicate de Compania Națională de
Autostrăzi și Drumuri Naționale din România — S.A., publicat
în Monitorul Oficial al României, Partea I, nr. 167 din 4 martie
2008, cu modificările și completările ulterioare, precum și alte
dispoziții contrare se abrogă.
Art. III. — Prezentul ordin se publică în Monitorul Oficial al
României, Partea I.
Art. IV. — Compania Națională de Autostrăzi și Drumuri
Naționale — S.A. va duce la îndeplinire prevederile prezentului
ordin.

Ministrul transporturilor și infrastructurii,
Radu Mircea Berceanu

Viceprim-ministru, ministrul administrației și internelor,
Dan Nica

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 618/14.IX.2009 conține 16 pagini.

Prețul: 3,20 lei

&JUYDGY|433403]
ISSN 1453—4495

