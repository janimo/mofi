Anul 177 (XXI) — Nr. 520

PARTEA I

LEGI, DECRETE, HOTĂRÂRI ȘI ALTE ACTE

Miercuri, 29 iulie 2009

SUMAR

Pagina
DECIZII ALE CURȚII CONSTITUȚIONALE
Decizia nr. 646 din 28 aprilie 2009 referitoare la excepția de
neconstituționalitate a prevederilor art. 399 alin. 1,
art. 578 și art. 579 din Codul de procedură civilă ......
Decizia nr. 757 din 12 mai 2009 referitoare la excepția de
neconstituționalitate a dispozițiilor art. 9 alin. (2) și
art. 10 alin. (1) din Ordonanța de urgență a Guvernului
nr. 119/2007 privind măsurile pentru combaterea
întârzierii executării obligațiilor de plată rezultate din
contracte comerciale ..................................................
Decizia nr. 772 din 12 mai 2009 referitoare la excepția de
neconstituționalitate a dispozițiilor art. 14 alin. (5) din
Legea nr. 304/2004 privind organizarea judiciară ......
Decizia nr. 776 din 12 mai 2009 referitoare la excepția de
neconstituționalitate a dispozițiilor art. 29 alin. (6) teza
a doua din Legea nr. 47/1992 privind organizarea și
funcționarea Curții Constituționale ............................
Decizia nr. 777 din 12 mai 2009 referitoare la excepția de
neconstituționalitate a prevederilor art. 700 alin. 1 din
Codul civil ..................................................................

2–3

3–4

5–6

6–7

7–8

Pagina
Decizia nr. 779 din 12 mai 2009 referitoare la excepția de
neconstituționalitate a prevederilor art. 9 din Legea
nr. 304/2004 privind organizarea judiciară și ale art. 62
alin. (1) lit. a) din Legea nr. 303/2004 privind statutul
judecătorilor și procurorilor ........................................

9–10

Decizia nr. 859 din 16 iunie 2009 referitoare la excepția de
neconstituționalitate a prevederilor art. 5—8 din
Ordonanța de urgență a Guvernului nr. 149/2007
privind aprobarea unor măsuri în domeniul finanțelor
publice ........................................................................

10–12

Decizia nr. 923 din 23 iunie 2009 referitoare la excepția de
neconstituționalitate a prevederilor Ordonanței de
urgență a Guvernului nr. 13/1998 privind restituirea
unor bunuri imobile care au aparținut comunităților
cetățenilor aparținând minorităților naționale din
România ....................................................................

12–14

Decizia nr. 957 din 25 iunie 2009 referitoare la excepția de
neconstituționalitate a dispozițiilor art. 24 alin. (3) din
Codul de procedură penală și ale art. 1000 alin. 3 din
Codul civil ..................................................................

15–16

2

MONITORUL OFICIAL AL ROMÂNIEI, PARTEA I, Nr. 520/29.VII.2009

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 646
din 28 aprilie 2009

referitoare la excepția de neconstituționalitate a prevederilor art. 399 alin. 1, art. 578 și art. 579
din Codul de procedură civilă
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Augustin Zegrean
— judecător
Carmen-Cătălina Gliga
— procuror
Maria Bratu
— magistrat-asistent
Pe rol se află soluționarea excepției de neconstituționalitate
a prevederilor art. 399 alin. 1, art. 578 și art. 579 din Codul de
procedură civilă, excepție ridicată de Farmacia Diana — S.R.L.
din Dej în Dosarul nr. 1.148/219/2008 al Tribunalului Cluj —
Secția civilă.
La apelul nominal lipsesc părțile, față de care procedura de
citare a fost legal îndeplinită.
Cauza se află în stare de judecată.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 9 octombrie 2008, pronunțată în Dosarul
nr. 1.148/219/2008, Tribunalul Cluj — Secția civilă a sesizat
Curtea Constituțională cu excepția de neconstituționalitate
a prevederilor art. 399 alin. 1, ale art. 578 și 579 din Codul de
procedură civilă, excepție ridicată de Farmacia Diana — S.R.L.
din Dej.
În motivarea excepției de neconstituționalitate se susține
că prevederile de lege criticate contravin dispozițiilor art. 16
alin. (1), art. 21, 24 și 57 din Constituție, deoarece procedura
instituită prin art. 399 alin. 1 din Codul de procedură civilă nu
prevede obligativitatea citării tuturor debitorilor, ci numai a celor
care au contestat formele de executare silită, iar prin aplicarea
art. 578 și 579 din același cod se ajunge la evacuarea debitorului
dintr-un imobil, fără ca asemenea măsură să fi fost prevăzută
expres în dispozitivul hotărârii.
Tribunalul Cluj — Secția civilă consideră excepția
neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că prevederile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,
examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,

concluziile procurorului, prevederile de lege criticate, raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 399 alin. 1, art. 578 și art. 579 din Codul de
procedură civilă.
Aceste texte de lege au următoarea redactare:
— Art. 399 alin. 1: ăÎmpotriva executării silite, precum și
împotriva oricărui act de executare se poate face contestație de
către cei interesați sau vătămați prin executare. De asemenea,
dacă nu s-a utilizat procedura prevăzută de art. 2811, se poate
face contestație și în cazul în care sunt necesare lămuriri cu
privire la înțelesul, întinderea sau aplicarea titlului executoriu,
precum și în cazul în care organul de executare refuză să
îndeplinească un act de executare în condițiile prevăzute de
lege.”;
— Art. 578: ăDacă partea obligată să părăsească ori să
predea un imobil nu-și îndeplinește această obligație în termen
de 5 zile de la primirea somației, ea va fi îndepărtată prin
executare silită, iar imobilul va fi predat celui îndreptățit.”;
— Art. 579: ăÎn vederea executării silite a obligației prevăzute
la art. 578, executorul judecătoresc va soma pe debitor să
părăsească de îndată imobilul, iar, în caz de împotrivire, va
elibera imobilul cu ajutorul forței publice, punând pe creditor în
drepturile sale.”
Textele constituționale considerate a fi încălcate sunt cele
ale art. 16 alin. (1) privind egalitatea în drepturi, ale art. 21
privind accesul liber la justiție, ale art. 24 privind dreptul la
apărare și ale art. 57 privind exercitarea cu bună-credință a
drepturilor și libertăților.
Examinând excepția de neconstituționalitate, Curtea reține
următoarele:
I. Asupra criticii având ca obiect dispozițiile art. 399 din Codul
de procedură civilă, Curtea s-a pronunțat în mai multe rânduri,
de exemplu, prin Decizia nr. 883 din 16 octombrie 2007,
publicată în Monitorul Oficial al României, Partea I, nr. 782 din
19 noiembrie 2007, sau prin Decizia nr. 969 din 25 septembrie
2008, publicată în Monitorul Oficial al României, Partea I, nr. 705
din 16 octombrie 2008, respingând excepția de neconstituționalitate ca fiind neîntemeiată.
Curtea a reținut, în esență, ăcă procedura contestației la
executare este destinată să înlăture neregularitățile comise cu
prilejul urmăririi silite sau să expliciteze titlul executoriu ce
urmează a fi valorificat. În cadrul soluționării contestației,
instanța nu poate examina împrejurări care vizează fondul
cauzei și care sunt de natură să repună în discuție hotărâri care
emană de la organe cu activitate jurisdicțională în fața cărora
au avut loc dezbateri contradictorii, părțile având posibilitatea, cu
acel prilej, de a invoca apărările de fond necesare. O soluție
contrară sub acest aspect ar nesocoti principiul autorității de
lucru judecat, ceea ce este inadmisibil.

MONITORUL OFICIAL AL ROMÂNIEI, PARTEA I, Nr. 520/29.VII.2009
De altfel, potrivit art. 126 alin. (2) din Constituție, stabilirea
competenței instanțelor și a procedurii de judecată constituie
atributul exclusiv al legiuitorului, acesta fiind ținut desigur ca în
procesul de legiferare să se circumscrie cadrului constituțional”.
II. În ceea ce privește critica referitoare la prevederile art. 578
și art. 579 din Codul de procedură civilă, Curtea, prin Decizia
nr. 1.169 din 6 noiembrie 2008, publicată în Monitorul Oficial al
României, Partea I, nr. 836 din 11 decembrie 2008, a reținut că
dispozițiile art. 578—5801, cuprinse în secțiunea Codului de
procedură civilă referitoare la predarea silită a bunurilor imobile,
instituie norme de procedură ce trebuie respectate de către
debitorul obligației de predare a imobilului, respectiv atribuțiile
executorului judecătoresc căruia i-a fost încredințată executarea

3

silită, precum și că determinarea cadrului legal de exercitare a
drepturilor reprezintă exclusiv o garanție a asigurării echilibrului
între persoane cu interese contrare. De asemenea, a reținut că,
potrivit art. 126 alin. (2) din Constituție, stabilirea competenței
instanțelor și a procedurii de judecată constituie atributul
exclusiv al legiuitorului, acesta fiind ținut, desigur, ca în procesul
de legiferare să se circumscrie cadrului constituțional. Or, sub
acest aspect, textele de lege criticate satisfac exigența impusă
de norma constituțională, fiind în deplină concordanță cu
prevederile Legii fundamentale.
Cele statuate prin deciziile menționate își mențin valabilitatea
și în prezenta cauză, întrucât nu au intervenit elemente noi, de
natură să determine schimbarea acestei jurisprudențe.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 399 alin. 1, art. 578 și art. 579 din Codul de procedură civilă,
excepție ridicată de Farmacia Diana — S.R.L. din Dej în Dosarul nr. 1.148/219/2008 al Tribunalului Cluj — Secția civilă.
Definitivă și general obligatorie.
Pronunțată în ședința publică din data de 28 aprilie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 757
din 12 mai 2009

referitoare la excepția de neconstituționalitate a dispozițiilor art. 9 alin. (2) și art. 10 alin. (1)
din Ordonanța de urgență a Guvernului nr. 119/2007 privind măsurile pentru combaterea întârzierii
executării obligațiilor de plată rezultate din contracte comerciale
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Antonia Constantin
— procuror
Mihaela Senia Costinescu — magistrat-asistent
Pe rol se află soluționarea excepției de neconstituționalitate
a dispozițiilor art. 9 alin. (2) și art. 10 alin. (1) din Ordonanța de
urgență a Guvernului nr. 119/2007 privind măsurile pentru
combaterea întârzierii executării obligațiilor de plată rezultate
din contracte comerciale, excepție ridicată de Societatea
Comercială ăCobrex Trans” — S.R.L. din Brașov în Dosarul
nr. 5.548/110/2008 al Tribunalului Bacău — Secția comercială
și de contencios administrativ.
La apelul nominal lipsesc părțile, față de care procedura de
citare a fost legal îndeplinită.
Magistratul-asistent referă asupra faptului că în dosar a fost
depusă o cerere din partea autorului excepției prin care solicită

Curții Constituționale acordarea unui nou termen de judecată,
în vederea angajării unui apărător.
Reprezentantul Ministerului Public solicită respingerea cererii
formulate.
Deliberând, Curtea Constituțională respinge cererea de
amânare, deoarece autorul cererii nu a învederat motive
temeinice care să justifice acordarea unui nou termen, pentru
angajarea unui apărător având suficient timp de la data invocării
excepției, 18 decembrie 2008, până în prezent.
Cauza fiind în stare de judecată, reprezentantul Ministerului
Public pune concluzii de respingere a excepției de
neconstituționalitate ca neîntemeiată.
C U R T E A,

având în vedere actele și lucrările dosarelor, reține următoarele:
Prin Încheierea din 18 decembrie 2008, pronunțată în
Dosarul nr. 5.548/110/2008, Tribunalul Bacău — Secția
comercială și de contencios administrativ a sesizat Curtea
Constituțională pentru soluționarea excepției de
neconstituționalitate a dispozițiilor art. 9 alin. (2) și art. 10
alin. (1) din Ordonanța de urgență a Guvernului nr. 119/2007
privind măsurile pentru combaterea întârzierii executării
obligațiilor de plată rezultate din contracte comerciale,

4

MONITORUL OFICIAL AL ROMÂNIEI, PARTEA I, Nr. 520/29.VII.2009

excepție ridicată de Societatea Comercială ăCobrex Trans” —
S.R.L. din Brașov.
În motivarea excepției de neconstituționalitate autorul
susține că, prin aplicarea textelor de lege criticate, se încalcă
dreptul părții la apărare și la un proces echitabil. Dispozițiile
art. 10 alin. (1) din Ordonanța de urgență a Guvernului
nr. 119/2007 stabilesc competența instanței doar la a verifica
contestația, fără a da posibilitatea părții de a folosi toate
mijloacele de probă stabilite de Codul de procedură civilă în
vederea dovedirii celor arătate în contestație. Limitând
probatoriul doar la înscrisuri, contestatorul nu beneficiază de
mijloacele necesare și suficiente pentru a demonstra
netemeinicia cererii creditorului, astfel că este nevoit să suporte
efectele prejudiciabile ale aplicării textelor de lege incriminate. În
egală măsură, autorul apreciază că dispozițiile criticate contravin
și prevederilor art. 6 din Convenția pentru apărarea drepturilor
omului și a libertăților fundamentale.
Tribunalul Bacău — Secția comercială și de contencios
administrativ apreciază excepția ca fiind neîntemeiată, arătând
că în cadrul acestei proceduri speciale se are în vedere
soluționarea cu celeritate a cererilor comerciale, asigurându-se
egalitatea deplină a părților și respectarea tuturor drepturilor și
garanțiilor procedurale.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că textele de lege criticate
sunt în deplină concordanță cu prevederile constituționale.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 9 alin. (2) și art. 10 alin. (1) din Ordonanța de
urgență a Guvernului nr. 119/2007 privind măsurile pentru
combaterea întârzierii executării obligațiilor de plată rezultate
din contracte comerciale, publicată în Monitorul Oficial al

României, Partea I, nr. 738 din 31 octombrie 2007, texte de lege
care au următorul conținut:
— Art. 9 alin. (2): ăÎn cazul în care debitorul contesta creanța,
instanța verifică dacă această contestație este întemeiată.”;
— Art. 10 alin. (1): ăÎn cazul în care, ca urmare a verificării
cererii pe baza înscrisurilor depuse, a declarațiilor părților,
precum și a celorlalte probe administrate, constată că cererea
este întemeiată, instanța emite o ordonanță de plată, în care se
precizează suma și termenul de plată.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 alin. (3) și art. 53, precum și prevederilor art. 6
din Convenția pentru apărarea drepturilor omului și a libertăților
fundamentale.
Examinând excepția de neconstituționalitate, Curtea
constată că asupra constituționalității dispozițiilor Ordonanței de
urgență a Guvernului nr. 119/2007, Curtea s-a pronunțat în
repetate rânduri, exemplu fiind Decizia nr. 1.001 din 7 octombrie
2008, publicată în Monitorul Oficial al României, Partea I, nr. 774
din 18 noiembrie 2008, sau Decizia nr. 1.116 din 16 octombrie
2008, publicată în Monitorul Oficial al României, Partea I, nr. 776
din 19 noiembrie 2008. Cu acele prilejuri, Curtea a constatat că
Ordonanța de urgență a Guvernului nr. 119/2007 a fost adoptată
pentru a stabili măsuri pentru combaterea întârzierii executării
obligațiilor de plată asumate prin contracte comerciale și pentru
stabilirea unei proceduri simplificate de soluționare a acțiunilor
în justiție având ca obiect asemenea obligații. Or, potrivit art. 126
din Constituție, competența instanțelor de judecată și procedura
în fața acestora se stabilesc prin lege, precum ordonanța de
urgență criticată.
Prevederile art. 2 din ordonanța de urgență stabilesc că
procedura reglementată de acest act normativ vizează exclusiv
creanțele certe, lichide și exigibile ce reprezintă obligații de plată
a unor sume de bani care rezultă din contracte comerciale, iar
art. 10 dispune că ordonanța de plată se va emite numai în urma
verificării cererii pe baza înscrisurilor depuse, a declarațiilor
părților, precum și a celorlalte probe administrate, instanța
constatând că cererea este întemeiată.
Pe de altă parte, dispozițiile art. 13 din Ordonanța de urgență
a Guvernului nr. 119/2007 dau posibilitatea contestării de către
debitor a ordonanței de plată și reglementează procedura pentru
exercitarea căii de atac. Așa fiind, Curtea constată că dispozițiile
criticate nu numai că nu încalcă dreptul la apărare și dreptul
părților la un proces echitabil, ci, dimpotrivă, dau expresie
acestora.
Întrucât nu au apărut împrejurări noi care să determine
schimbarea jurisprudenței Curții Constituționale în această
materie, soluția adoptată în precedent, precum și considerentele
pe care aceasta se întemeiază își mențin valabilitatea și în
cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 9 alin. (2) și art. 10 alin. (1) din Ordonanța de urgență a
Guvernului nr. 119/2007 privind măsurile pentru combaterea întârzierii executării obligațiilor de plată rezultate din contracte
comerciale, excepție ridicată de Societatea Comercială ăCobrex Trans” — S.R.L. din Brașov în Dosarul nr. 5.548/110/2008 al
Tribunalului Bacău — Secția comercială și de contencios administrativ.
Definitivă și general obligatorie.
Pronunțată în ședința publică din data de 12 mai 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 520/29.VII.2009

5

CURTEA CONSTITUȚIONALĂ

D E C I Z I A Nr. 772
din 12 mai 2009

referitoare la excepția de neconstituționalitate a dispozițiilor art. 14 alin. (5)
din Legea nr. 304/2004 privind organizarea judiciară
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Antonia Constantin
— procuror
Mihaela Senia Costinescu — magistrat-asistent
Pe rol se află soluționarea excepției de neconstituționalitate
a dispozițiilor art. 14 alin. (5) din Legea nr. 304/2004 privind
organizarea judiciară, excepție ridicată de Szücs Francisc în
Dosarul nr. 136/271/R/2008 al Judecătoriei Oradea — Secția
civilă.
La apelul nominal lipsesc părțile, față de care procedura de
citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 5 februarie 2009, pronunțată în Dosarul
nr. 136/271/R/2008, Judecătoria Oradea — Secția civilă a
sesizat Curtea Constituțională pentru soluționarea
excepției de neconstituționalitate a dispozițiilor art. 14
alin. (5) din Legea nr. 304/2004 privind organizarea judiciară,
excepție ridicată de Szücs Francisc.
În motivarea excepției de neconstituționalitate autorul
susține că prevederile criticate sunt neconstituționale,
discriminatorii la adresa cetățenilor români aparținând
minorităților naționale, conlocuitoare și fondatoare ale statului.
Potrivit Constituției, România este stat național, de drept,
democratic și social, ăfără deosebire de rasă, de naționalitate, de
origine etnică, de limbă, religie.” Art. 27 din Declarația Universală
a Drepturilor Omului prevede explicit ădrepturile minorităților”,
printre care ădreptul de folosire a limbii materne în fața
instanțelor de judecată, atât oral, cât și în scris.”
Judecătoria Oradea — Secția civilă apreciază că excepția
este neîntemeiată. Chiar dacă procedura judiciară se
desfășoară în limba română, iar cererile și actele procedurale
se întocmesc numai în limba română, părțile — cetățenii români
aparținând minorităților naționale — au dreptul să se exprime în
limba maternă în fața instanțelor de judecată, în condițiile legii
organice, au dreptul de a lua cunoștință de toate actele și
lucrările dosarului, de a vorbi în instanță și de a pune concluzii
prin folosirea interpreților sau a traducătorilor.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.

Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 14 alin. (5) din Legea nr. 304/2004 privind
organizarea judiciară, republicată în Monitorul Oficial al
României, nr. 827 din 13 septembrie 2005, text de lege care are
următorul conținut: ă(5) Cererile și actele procedurale se
întocmesc numai în limba română.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 1, 4, 11, 15, 16, 20, 30, 124 și 128.
Examinând excepția de neconstituționalitate, Curtea reține
că, potrivit dispozițiilor art. 13 din Constituție, ăÎn România, limba
oficială este limba română.” Caracterul oficial al limbii române
instituie obligativitatea utilizării acesteia în raporturile cetățenilor
cu autoritățile statului, în această limbă fiind redactate și aduse
la cunoștința publică toate actele oficiale ale statului român.
Consacrarea constituțională a caracterului oficial al limbii
române trebuie coroborată cu dispozițiile art. 32 din Legea
fundamentală referitoare la dreptul minorităților naționale de a
învăța în limba lor maternă și de a fi instruite în această limbă și
cu prevederile art. 128 care reglementează dreptul minorităților
de a utiliza limba maternă în justiție. Astfel, statuând cu privire
la limba în care se desfășoară procedura de judecată — limba
română, dispozițiile art. 128 din Constituție prevăd că cetățenii
români aparținând minorităților naționale au dreptul să se
exprime în limba maternă în fața instanțelor de judecată, în
condițiile legii organice, modalitățile de exercitare a acestui
drept, inclusiv prin folosirea de interpreți sau traducători,
stabilindu-se astfel încât să nu împiedice buna administrare a
justiției și să nu implice cheltuieli suplimentare pentru cei
interesați.
Așa fiind, Curtea constată că prevederile art. 14 alin. (5) din
Legea nr. 304/2004 constituie tocmai expresia reglementării în
plan legislativ a caracterului oficial al limbii române consacrat
expres de Constituție.
Pe de altă parte, Curtea reține că, potrivit dispozițiilor Legii
nr. 304/2004, în cazul în care cetățeanul român aparținând unei
minorități naționale solicită să se exprime în limba maternă,
instanța de judecată trebuie să asigure, în mod gratuit, folosirea
unui interpret sau traducător autorizat. Mai mult, în situația în
care toate părțile solicită sau sunt de acord să se exprime în
limba maternă, instanța de judecată trebuie să asigure
exercitarea acestui drept, precum și buna administrare a justiției,
cu respectarea principiilor contradictorialității, oralității și
publicității. Dezbaterile purtate de părți în limba maternă se
înregistrează, consemnându-se în limba română, interpretul sau

6

MONITORUL OFICIAL AL ROMÂNIEI, PARTEA I, Nr. 520/29.VII.2009

traducătorul semnând toate actele întocmite, atunci când
acestea au fost redactate sau consemnarea s-a făcut în baza
traducerii sale.

Prin urmare, Curtea constată că legea pune la dispoziția părților,
cetățeni români aparținând minorităților naționale, suficiente garanții
procedurale menite să le asigure libertatea de exprimare, accesul
liber la justiție, precum și dreptul la un proces echitabil.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 14 alin. (5) din Legea nr. 304/2004 privind organizarea
judiciară, excepție ridicată de Szücs Francisc în Dosarul nr. 136/271/R/2008 al Judecătoriei Oradea — Secția civilă.
Definitivă și general obligatorie.
Pronunțată în ședința publică din data de 12 mai 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

CURTEA CONSTITUȚIONALĂ

D E C I Z I A Nr. 776
din 12 mai 2009

referitoare la excepția de neconstituționalitate a dispozițiilor art. 29 alin. (6) teza a doua
din Legea nr. 47/1992 privind organizarea și funcționarea Curții Constituționale
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Puskás Valentin Zoltán
— judecător
Tudorel Toader
— judecător
Augustin Zegrean
— judecător
Antonia Constantin
— procuror
Mihaela Senia Costinescu — magistrat-asistent
Pe rol se află soluționarea excepției de neconstituționalitate
a dispozițiilor art. 29 alin. (6) teza a doua din Legea nr. 47/1992
privind organizarea și funcționarea Curții Constituționale,
excepție ridicată de S.C.P.A. ăSfârâială și Asociații” în Dosarul
nr. 5.853/299/2008 al Curții de Apel București — Secția a III-a
civilă și pentru cauze cu minori și de familie.
La apelul nominal lipsesc părțile, față de care procedura de
citare a fost legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate ca inadmisibilă,
critica vizând modificarea textului de lege sub aspectul
momentului de la care începe să curgă termenul de recurs și al
duratei acestuia.
C U R T E A,

Constituționale, excepție ridicată de S.C.P.A. ăSfârâială și
Asociații”.
În motivarea excepției de neconstituționalitate autorul
susține că, în mod obiectiv, termenul de 48 de ore de la
pronunțare este insuficient pentru exercitarea căii de atac
împotriva încheierii de respingere a cererii de sesizare a Curții
Constituționale. Astfel, în condițiile în care instanța nu comunică
în timp util încheierea, partea interesată este privată de
posibilitatea exercitării recursului prevăzut de lege. Astfel, de
lege ferenda, se impune ca termenul legal să curgă de la
momentul comunicării, iar nu de la momentul pronunțării soluției
de către instanța de judecată.
Curtea de Apel București — Secția a III-a civilă și pentru
cauze cu minori și de familie consideră excepția de
neconstituționalitate ca fiind neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului apreciază că excepția de
neconstituționalitate este neîntemeiată, textele de lege criticate
fiind în deplină concordanță cu prevederile constituționale
invocate.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.

având în vedere actele și lucrările dosarului, reține următoarele:
Prin Încheierea din 3 februarie 2009, pronunțată în Dosarul
nr. 5.853/299/2008, Curtea de Apel București — Secția a III-a
civilă și pentru cauze cu minori și de familie a sesizat
Curtea Constituțională pentru soluționarea excepției de
neconstituționalitate a art. 29 alin. (6) teza a doua din Legea
nr. 47/1992 privind organizarea și funcționarea Curții

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:

C U R T E A,

MONITORUL OFICIAL AL ROMÂNIEI, PARTEA I, Nr. 520/29.VII.2009
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 29 alin. (6) teza a doua din Legea nr. 47/1992,
republicată în Monitorul Oficial al României, Partea I, nr. 643 din
16 iulie 2004, text de lege care are următorul conținut: ăDacă
excepția este inadmisibilă, fiind contrară prevederilor alin. (1),
(2) sau (3), instanța respinge printr-o încheiere motivată cererea
de sesizare a Curții Constituționale. Încheierea poate fi atacată
numai cu recurs la instanța imediat superioară, în termen de
48 de ore de la pronunțare. Recursul se judecă în termen de 3 zile.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 20 și 21.
Examinând excepția de neconstituționalitate, Curtea
constată că asupra constituționalității prevederilor legale criticate
s-a pronunțat prin numeroase decizii, dintre care menționăm
Decizia nr. 607 din 15 noiembrie 2005, publicată în Monitorul
Oficial al României, Partea I, nr. 70 din 25 ianuarie 2006, și
Decizia nr. 494 din 8 iunie 2006, publicată în Monitorul Oficial al
României, Partea I, nr. 536 din 21 iunie 2006.
Cu acele prilejuri, Curtea a statuat că prevederile art. 29
alin. (6) din Legea nr. 47/1992 sunt norme de procedură, pe care
instanța care a fost sesizată cu excepția de neconstituționalitate
este obligată să le aplice în vederea selectării doar a acelor
excepții de neconstituționalitate care, potrivit legii, pot face
obiectul controlului de constituționalitate exercitat de Curtea
Constituțională, unica autoritate de jurisdicție constituțională.

7

Această procedură nu face însă posibilă respingerea sau
admiterea excepției de neconstituționalitate de către instanța
judecătorească, ci doar pronunțarea în situațiile date asupra
oportunității sesizării Curții Constituționale.
Totodată, Curtea a reținut că natura imperativă a termenului
de 48 de ore în cadrul căruia partea interesată poate declara
recurs împotriva încheierii prin care instanța de judecată a
respins ca inadmisibilă cererea de sesizare a Curții
Constituționale
cu
soluționarea
unei
excepții
de
neconstituționalitate are menirea de a da expresie principiului
celerității și al soluționării cauzelor într-un termen rezonabil, în
considerarea faptului că excepția de neconstituționalitate
reprezintă un incident procedural în cadrul unui litigiu. Din
aceleași rațiuni legiuitorul a instituit și regulile speciale de
procedură referitoare atât la exercitarea recursului ca singură
cale de atac împotriva încheierii instanței de judecată, cât și la
soluționarea recursului în termen de 3 zile, fără ca prin aceasta
să se poată susține încălcarea dreptului de acces la instanță
sau la folosirea căilor de atac.
Însă Curtea constată că, în cauza de față, excepția de
neconstituționalitate este inadmisibilă, deoarece critica autorului
vizează modificarea textului de lege, pe de o parte, sub aspectul
momentului de la care începe să curgă termenul de recurs și, pe
de altă parte, sub aspectul duratei acestuia. Or, controlul de
constituționalitate cu un atare obiect excedează competenței
Curții Constituționale, întrucât, potrivit art. 2 alin. (3) din Legea
nr. 47/1992, aceasta ăse pronunță numai asupra
constituționalității actelor cu care a fost sesizată, fără a putea
modifica sau completa prevederile supuse controlului”.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 29 alin. (6) teza a doua din Legea
nr. 47/1992 privind organizarea și funcționarea Curții Constituționale, excepție ridicată de S.C.P.A. ăSfârâială și Asociații” în Dosarul
nr. 5.853/299/2008 al Curții de Apel București — Secția a III-a civilă și pentru cauze cu minori și de familie.
Definitivă și general obligatorie.
Pronunțată în ședința publică din data de 12 mai 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu
CURTEA CONSTITUȚIONALĂ

D E C I Z I A Nr. 777
din 12 mai 2009

referitoare la excepția de neconstituționalitate a prevederilor art. 700 alin. 1 din Codul civil
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Ion Predescu
Tudorel Toader
Puskás Valentin Zoltán
Augustin Zegrean

— președinte
— judecător
— judecător
— judecător
— judecător
— judecător
— judecător
— judecător
— judecător

Antonia Constantin
— procuror
Maria Bratu
— magistrat-asistent
Pe rol se află soluționarea excepției de neconstituționalitate
a prevederilor art. 700 alin. 1 din Codul civil, excepție ridicată
de Florin Neacșu în Dosarul nr. 2.914/303/2007 al Curții de Apel
București — Secția a IV-a civilă.
La apelul nominal lipsesc părțile, față de care procedura de
citare a fost legal îndeplinită.
Cauza se află în stare de judecată.

8

MONITORUL OFICIAL AL ROMÂNIEI, PARTEA I, Nr. 520/29.VII.2009

Reprezentantul Ministerului Public pune concluzii de
respingere ca neîntemeiată a excepției de neconstituționalitate.
Invocă jurisprudența în materie a Curții Constituționale
C U R T E A,

având în vedere actele și lucrările dosarului, constată
următoarele:
Prin Încheierea din 11 februarie 2009, pronunțată în Dosarul
nr. 2.914/303/2007, Curtea de Apel București — Secția a IV-a
civilă a sesizat Curtea Constituțională cu excepția de
neconstituționalitate a prevederilor art. 700 alin. 1 din Codul
civil, excepție ridicată de Florin Neacșu.
În motivarea excepției de neconstituționalitate se susține
că prevederile de lege criticate contravin dispozițiilor art. 4,
art. 6, art. 16, art. 44 și art. 46 din Constituție, precum și art. 1
din primul Protocol la Convenția pentru apărarea drepturilor
omului și a libertăților fundamentale, deoarece instituie un
termen de acceptare a succesiunii insuficient pentru a asigura
exercitarea dreptului la moștenire pentru persoanele care, din
motive independente de voința lor, nu-și pot exprima opțiunea
succesorală în intervalul de numai 6 luni prevăzut de lege.
Curtea de Apel București — Secția a IV-a civilă consideră
excepția neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că prevederile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, prevederile de lege criticate, raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 700 alin. 1 din Codul civil, potrivit cărora ăDreptul
de a accepta succesiunea se prescrie printr-un termen de 6 luni
socotit de la deschiderea succesiunii”.
Textele constituționale considerate a fi încălcate sunt cele
ale art. 4 referitor la principiile nediscriminării, ale art. 16 privind
egalitatea în drepturi, ale art. 44 privind dreptul de proprietate
privată și ale art. 46 privind dreptul la moștenire.
Examinând excepția de neconstituționalitate, Curtea
constată că prevederile art. 700 din Codul civil au mai fost
supuse controlului de constituționalitate prin raportare la
dispozițiile art. 46 din Legea fundamentală. Astfel, prin Decizia
nr. 452 din 15 mai 2007, publicată în Monitorul Oficial al
României, Partea I, nr. 370 din 31 mai 2007, Curtea a reținut că
aceste prevederi din Codul civil au ca obiect dreptul subiectiv
de opțiune succesorală, iar nu însuși dreptul la moștenire, care
este garantat prin art. 46 din Constituție.
De asemenea, Curtea a reținut că acest drept de opțiune
succesorală, la fel ca, de altfel, însuși dreptul la moștenire, este
un drept patrimonial, supus prin urmare prescripției extinctive.
Stabilirea duratei termenului de prescripție extinctivă constituie
o materie care intră, desigur, în competența legiuitorului. Astfel,
reducerea termenului de opțiune succesorală de la 30 de ani la
6 luni prin Decretul nr. 73/1954 a constituit opțiunea legiuitorului,
pentru a limita la o perioadă cât mai scurtă de timp incertitudinea
cu privire la titularul dreptului real și pentru a se îngădui, practic,
oricărui succesibil exercitarea dreptului de opțiune succesorală.
Prin urmare, termenul de prescripție extinctivă de 6 luni nu este
de natură să îngrădească dreptul la moștenire consfințit prin
art. 46 din Constituție.
Aceste considerente reținute de Curte în decizia menționată
sunt valabile și în prezenta cauză, întrucât nu au intervenit
elemente noi, de natură să determine schimbarea jurisprudenței.
În ceea ce privește critica referitoare la încălcarea
prevederilor art. 6 din Constituție, privind garantarea identității
etnice, culturale, lingvistice și religioase minorităților naționale,
Curtea constată că invocarea acestui text constituțional nu are
relevanță în cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 700 alin. 1 din Codul civil, excepție ridicată de Florin Neacșu
în Dosarul nr. 2.914/303/2007 al Curții de Apel București — Secția a IV-a civilă.
Definitivă și general obligatorie.
Pronunțată în ședința publică din data de 12 mai 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

MONITORUL OFICIAL AL ROMÂNIEI, PARTEA I, Nr. 520/29.VII.2009

9

CURTEA CONSTITUȚIONALĂ

D E C I Z I A Nr. 779
din 12 mai 2009

referitoare la excepția de neconstituționalitate a prevederilor art. 9 din Legea nr. 304/2004
privind organizarea judiciară și ale art. 62 alin. (1) lit. a) din Legea nr. 303/2004
privind statutul judecătorilor și procurorilor
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Ion Predescu
— judecător
Tudorel Toader
— judecător
Puskás Valentin Zoltán
— judecător
Augustin Zegrean
— judecător
Antonia Constantin
— procuror
Maria Bratu
— magistrat-asistent
Pe rol se află soluționarea excepției de neconstituționalitate
a prevederilor art. 9 din Legea nr. 304/2004 privind organizarea
judiciară și ale art. 62 alin. (1) lit. a) din Legea nr. 303/2004
privind statutul judecătorilor și procurorilor, excepție ridicată de
Ioan Berghezan în Dosarul nr. 3.373/1/2008 al Înaltei Curți de
Casație și Justiție — Secția de contencios administrativ și fiscal.
La apelul nominal lipsesc părțile, față de care procedura de
citare a fost legal îndeplinită.
Cauza se află în stare de judecată.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 20 ianuarie 2009, pronunțată în Dosarul
nr. 3.373/1/2008, Înalta Curte de Casație și Justiție — Secția
de contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 9 din Legea nr. 304/2004 privind
organizarea judiciară și ale art. 62 alin. (1) lit. a) din Legea
nr. 303/2004 privind statutul judecătorilor și procurorilor,
excepție ridicată de Ioan Berghezan.
În motivarea excepției de neconstituționalitate se susține
că prevederile de lege criticate contravin dispozițiilor art. 21
alin. (3), art. 23 alin. (11), art. 41 alin. (1), art. 53 și 61 din
Constituție, deoarece instanța care soluționează contestațiile
formulate de judecători și procurori împotriva hotărârilor
pronunțate de secțiile Consiliului Superior al Magistraturii nu
este imparțială, întrucât îi cuprinde și pe judecătorii acestor
secții, iar suspendarea din funcție a magistratului împotriva
căruia s-a pus în mișcare acțiunea penală încalcă principiul
constituțional al prezumției de nevinovăție.
Înalta Curte de Casație și Justiție — Secția de contencios
administrativ și fiscal consideră excepția neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că prevederile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.

C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, prevederile de lege criticate, raportate
la dispozițiile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 9 din Legea nr. 304/2004 privind organizarea
judiciară, republicată în Monitorul Oficial al României, Partea I,
nr. 827 din 13 septembrie 2005, și ale art. 62 alin. (1) lit. a) din
Legea nr. 303/2004 privind statutul judecătorilor și procurorilor,
republicată în Monitorul Oficial al României, Partea I, nr. 826 din
13 septembrie 2005.
Textele de lege criticate au următoarea redactare:
— Art. 9 din Legea nr. 304/2004: ăPlenul Consiliului Superior
al Magistraturii funcționează ca instanță de judecată pentru
soluționarea contestațiilor formulate de judecători și procurori
împotriva hotărârilor pronunțate de secțiile Consiliului Superior
al Magistraturii, cu excepția celor date în materie disciplinară”;
— Art. 62 alin. (1) lit. a) din Legea nr. 303/2004:
ă(1) Judecătorul sau procurorul este suspendat din funcție în
următoarele cazuri: a) când a fost pusă în mișcare acțiunea
penală împotriva sa prin ordonanță sau rechizitoriu.”
Textele constituționale considerate a fi încălcate sunt cele
ale art. 21 alin. (3) privind dreptul la un proces echitabil și la
soluționarea cauzelor într-un termen rezonabil, art. 23 alin. (11)
referitor la prezumția de nevinovăție, art. 41 alin. (1) privind
munca și protecția socială a muncii, art. 53 referitor la
restrângerea exercițiului unor drepturi sau al unor libertăți și
art. 61 privind rolul și structura Parlamentului.
Examinând excepția de neconstituționalitate, Curtea reține
următoarele:
Prevederile art. 9 din Legea nr. 304/2004 au mai fost supuse
controlului de constituționalitate într-o cauză în care criticile de
neconstituționalitate erau raportate la art. 21 din Constituție.
Astfel, prin Decizia nr. 518 din 31 mai 2007, publicată în
Monitorul Oficial al României, Partea I, nr. 559 din 15 august
2007, Curtea a reținut că: ăÎn ceea ce privește accesul liber la
justiție și, implicit, dreptul la un proces echitabil, Curtea admite,
în acord cu jurisprudența Curții Europene a Drepturilor Omului,
că dreptul la un tribunal nu este absolut și este compatibil cu
limitări implicite, statele contractante dispunând, în această
materie, de o anumită marjă de apreciere (cauza «Le Compte,
Van Leuven și DeMeyere contra Belgiei», 1981 sau cauza
«Garda Manibardo contra Spaniei», 2000). Însă garantarea unui
proces echitabil, așa cum prevede art. 6 paragraful 1 al
Convenției pentru apărarea drepturilor omului și a libertăților
fundamentale, implică în mod necesar ca: tribunalul să fie stabilit
de lege, independent și imparțial. Cât privește prima cerință, și
anume ca organul de jurisdicție să fie organizat în conformitate
cu voința legiuitorului, Curtea constată că Plenul Consiliului
Superior al Magistraturii funcționează ca instanță de judecată în
temeiul legii, dispozițiile legale criticate respectând exigența

10

MONITORUL OFICIAL AL ROMÂNIEI, PARTEA I, Nr. 520/29.VII.2009

menționată nu numai sub aspectul existenței înseși a
tribunalului, ci și sub aspectul compoziției formațiunii învestite
cu judecarea litigiului. A doua și a treia condiție impuse
tribunalului în vederea garantării procesului echitabil sunt cele
referitoare la independența și imparțialitatea organului de
jurisdicție. Or, potrivit art. 133 alin. (1) din Constituție, «Consiliul
Superior al Magistraturii este garantul independenței justiției» în
realizarea acestei competențe consacrate prin Legea
fundamentală, el îndeplinind atribuțiile stabilite prin lege. Factorii
ce asigură independența și imparțialitatea acestui organ de
jurisdicție îi constituie modul de desemnare a membrilor săi,
durata mandatului și inamovibilitatea membrilor în cursul
mandatului, precum și existența unei protecții adecvate
împotriva presiunilor exterioare.”
Aceste considerente reținute de Curte în decizia menționată
sunt valabile și în cauza de față, întrucât nu au intervenit
elemente noi, de natură a determina o reconsiderare a
jurisprudenței acesteia.

Referitor la criticile de neconstituționalitate a prevederilor
art. 62 alin. (1) lit. a) din Legea nr. 303/2004, Curtea constată
că, de asemenea, acestea sunt neîntemeiate. Calitatea
procesuală de inculpat este definită la art. 23 din Codul de
procedură penală, potrivit căruia ăPersoana împotriva căreia
s-a pus în mișcare acțiunea penală este parte în procesul penal
și se numește inculpat”. Această calitate de inculpat nu
reprezintă o prejudecare a cauzei și nu răstoarnă prezumția de
nevinovăție prevăzută la art. 23 alin. (11) din Constituție, în
conformitate cu care, ăPână la rămânerea definitivă a hotărârii
judecătorești de condamnare, persoana este considerată
nevinovată”. De asemenea, nu sunt prejudiciate interesele
legitime ale persoanei inculpate, care, la fel ca și oricare parte
din procesul penal, își poate exercita dreptul la apărare și poate
solicita administrarea oricăror probe legale pentru combaterea
susținerilor formulate în acuzare.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 9 din Legea nr. 304/2004 privind organizarea judiciară și ale
art. 62 alin. (1) lit. a) din Legea nr. 303/2004 privind statutul judecătorilor și procurorilor, excepție ridicată de Ioan Berghezan în
Dosarul nr. 3.373/1/2008 al Înaltei Curți de Casație și Justiție — Secția de contencios administrativ și fiscal.
Definitivă și general obligatorie.
Pronunțată în ședința publică din data de 12 mai 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 859
din 16 iunie 2009

referitoare la excepția de neconstituționalitate a prevederilor art. 5—8 din Ordonanța de urgență
a Guvernului nr. 149/2007 privind aprobarea unor măsuri în domeniul finanțelor publice
Ioan Vida
Nicolae Cochinescu
Aspazia Cojocaru
Acsinte Gaspar
Petre Lăzăroiu
Tudorel Toader
Puskás Valentin Zoltán
Augustin Zegrean
Carmen Cătălina Gliga
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— procuror
— magistrat-asistent

Pe rol se află soluționarea excepției de neconstituționalitate
a prevederilor art. 5—8 din Ordonanța de urgență a Guvernului
nr. 149/2007 privind aprobarea unor măsuri în domeniul
finanțelor publice, excepție ridicată direct de Avocatul Poporului.
La apelul nominal răspunde doamna Bianca Drăghici, expert
pentru probleme juridice în cadrul instituției Avocatul Poporului.
Cauza se află în stare de judecată.

Reprezentantul Avocatului Poporului solicită admiterea
excepției de neconstituționalitate pentru aceleași motive pe care
le-a invocat în adresa de sesizare a Curții Constituționale.
Reprezentantul Ministerului Public solicită admiterea
excepției de neconstituționalitate, arătând că prevederile de lege
criticate contravin dispozițiilor art. 44 alin. (1) și (2) din
Constituție, precum și art. 1 paragraful 1 din primul Protocol
adițional la Convenția pentru apărarea drepturilor omului și a
libertăților fundamentale.
C U R T E A,

având în vedere actele și lucrările dosarului, constată
următoarele:
Prin Adresa nr. 1.315 din 5 februarie 2009, trimisă Curții
Constituționale în temeiul prevederilor art. 146 lit. d) teza finală
din Constituție, Avocatul Poporului a ridicat direct excepția
de neconstituționalitate a prevederilor art. 5—8 din
Ordonanța de urgență a Guvernului nr. 149/2007 privind
aprobarea unor măsuri în domeniul finanțelor publice.

MONITORUL OFICIAL AL ROMÂNIEI, PARTEA I, Nr. 520/29.VII.2009
În motivarea excepției de neconstituționalitate autorul
acesteia susține că, potrivit art. 480 din Codul civil, dreptul de
proprietate este atât un drept absolut ce se exercită prin cele
3 prerogative ale sale, usus, fructus și abusus, cât și un drept
exclusiv din punctul de vedere al titularului, care le poate
exercita în mod liber, cu respectarea, însă, a ordinii publice și a
dispozițiilor imperative ale legii. Or, dacă, potrivit Constituției,
dreptul de proprietate privată este garantat, atunci el este
garantat cu toate cele trei prerogative ale sale. Prin urmare,
textele de lege criticate, stabilind plata drepturilor salariale prin
intermediul cardurilor, încalcă două dintre prerogativele dreptului
de proprietate, anume posesia și, respectiv, folosința. Potrivit
jurisprudenței Curții Europene a Drepturilor Omului, noțiunea de
ăbun” înglobează orice interes al unei persoane de drept privat
care are o valoare economică. În acest sens, salariul poate fi
asimilat unui bun protejat de art. 1 din primul Protocol adițional
la convenție. În plus, Curtea Constituțională, prin Decizia
nr. 1.221/2008, a statuat că dreptul la salariu este o componentă
a dreptului la muncă și protecție socială a muncii ca drept
fundamental cu un conținut complex.
În continuare se susține că, pentru salariile plătite prin
carduri, instituțiile de creditare prin intermediul cărora se
efectuează aceste plăți nu plătesc dobânzi, ceea ce duce la o
îmbogățire fără just temei a acestora. Mai mult, în virtutea
dreptului de proprietate care se întinde la tot ceea ce bunul
produce, proprietarul poate cere terțului la care se află bunul și
restituirea fructelor produse de acesta.
Și, în fine, se arată că art. 8 din ordonanța de urgență
criticată permite exceptarea de la regula plății salariului prin
intermediul cardului, dar o asemenea măsură este lăsată la
aprecierea ministrului finanțelor.
În conformitate cu prevederile art. 33 din Legea nr. 47/1992,
sesizarea a fost transmisă președinților celor două Camere ale
Parlamentului și Guvernului, pentru a-și formula punctele de
vedere asupra excepției de neconstituționalitate.
Guvernul consideră excepția neîntemeiată. În acest sens,
arată că, având în vedere prevederile art. 44 alin. (1) din
Constituție, legiuitorul poate, în considerarea unor interese
specifice, să instituie reguli care să armonizeze incidența și a
altor drepturi fundamentale ale cetățenilor decât cel de
proprietate, într-o interpretare sistematică a Constituției, astfel
încât ele să nu fie suprimate prin modul de reglementare a
dreptului de proprietate.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate.
C U R T E A,

examinând adresa de sesizare, punctul de vedere al Guvernului,
raportul întocmit de judecătorul-raportor, susținerile
reprezentantului Avocatului Poporului, concluziile procurorului,
prevederile de lege criticate, raportate la dispozițiile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) teza finală din
Constituție, ale art. 1 alin. (2), ale art. 2, 3, 10 și 29—33 din
Legea nr. 47/1992, să soluționeze excepția de
neconstituționalitate ridicată direct de Avocatul Poporului.
Obiectul excepției îl constituie prevederile art. 5—8 din
Ordonanța de urgență a Guvernului nr. 149/2007 privind
aprobarea unor măsuri în domeniul finanțelor publice, publicată
în Monitorul Oficial al României, Partea I, nr. 882 din
21 decembrie 2007, modificată prin Ordonanța de urgență a
Guvernului nr. 37/2008, publicată în Monitorul Oficial al
României, Partea I, nr. 276 din 8 aprilie 2008, și aprobată prin
Legea nr. 150/2008, publicată în Monitorul Oficial al României,
Partea I, nr. 544 din 18 iulie 2008.

11

Prevederile de lege criticate au următoarea redactare:
— Art. 5: ăMinisterele, celelalte organe de specialitate ale
administrației publice centrale și locale, precum și instituțiile
publice din subordinea acestora, indiferent de sistemul de
finanțare, vor lua măsurile necesare pentru plata drepturilor
salariale ale personalului prin intermediul cardurilor.”;
— Art. 6: ă(1) Trecerea la plata drepturilor salariale prin
intermediul cardurilor pentru instituțiile publice cu sediile în
municipii și orașe, prevăzute la art. 5, se va face până la data de
31 martie 2008.
(2) Salariații instituțiilor publice cu sediile în mediul rural,
prevăzute la art. 5, beneficiază, la cerere, de plata drepturilor
salariale prin intermediul cardurilor. ”;
— Art. 7: ă(1) Instituțiile de credit prin care se efectuează
plățile prevăzute la art. 5 sunt selectate de ordonatorii de credite,
în condițiile legii.
(2) Salariații pot opta pentru plata pe card a salariilor prin
intermediul altor instituții de credit decât cele selectate în
condițiile alin. (1).”;
— Art. 8: ăInstituțiile publice sau, după caz, categoriile de
persoane pentru care instituțiile publice sunt exceptate de la
prevederile prezentei ordonanțe de urgență sunt stabilite prin
ordin al ministrului economiei și finanțelor, la propunerea
ordonatorilor principali de credite.”
Textele constituționale invocate ca fiind încălcate sunt cele
ale art. 44 alin. (1) privind dreptul de proprietate privată și ale
art. 135 alin. (2) lit. b), potrivit căruia statul trebuie să asigure
protejarea intereselor naționale în activitatea economică,
financiară și valutară. Este invocată și încălcarea art. 1
paragraful 1 din primul Protocol adițional la Convenția pentru
apărarea drepturilor omului și a libertăților fundamentale.
Analizând sesizarea, Curtea Constituțională urmează să
admită excepția de neconstituționalitate formulată de Avocatul
Poporului și să constate că prevederile art. 5—8 din Ordonanța
de urgență a Guvernului nr. 149/2007 contravin dispozițiilor
art. 44 alin. (1) din Constituție, potrivit cărora ăDreptul de
proprietate, precum și creanțele asupra statului sunt garantate.
Conținutul și limitele acestor drepturi sunt stabilite prin lege”, și
prevederilor art. 1 paragraful 1 din primul Protocol adițional la
Convenția pentru apărarea drepturilor omului și a libertăților
fundamentale, potrivit cărora ăOrice persoană fizică sau juridică
are dreptul la respectarea bunurilor sale. Nimeni nu poate fi lipsit
de proprietatea sa decât pentru cauză de utilitate publică și în
condițiile prevăzute de lege și de prevederile generale ale
dreptului internațional”.
Chiar dacă drepturile salariale nu sunt drepturi reale, cum
este dreptul de proprietate, ci drepturi de creanță, în privința
apărării lor, în jurisprudența Curții Europene a Drepturilor Omului
acestea sunt asimilate cu bunuri, statuându-se că noțiunile de
ăbun” și ăproprietate” au un sens care ănu este limitat la dreptul
de proprietate asupra bunurilor corporale, ci cuprinde și alte
drepturi și interese patrimoniale” (cauza Beyler împotriva Italiei,
2000).
Obligarea personalului din instituțiile publice de a primi
drepturile salariale prin intermediul cardului condiționează
folosința acestor ăbunuri” de existența bancomatelor și automat
de voința unor persoane juridice private (bănci), care percep
pentru eliberarea banilor anumite comisioane. În aceste condiții,
se ajunge la micșorarea drepturilor salariale ale persoanelor din
instituțiile publice, fără a se ține cont de consimțământul
acestora. Mai mult, titularii cardurilor nu pot folosi și dispune de
drepturile lor salariale în orice situație, fiind ținuți de limitarea
zilnică a retragerilor sumelor de bani al căror plafon este stabilit
de bancă. Or, nici chiar legiuitorul nu poate limita un drept, decât
doar pentru un interes de utilitate publică, și nicidecum pentru un
interes privat.

12

MONITORUL OFICIAL AL ROMÂNIEI, PARTEA I, Nr. 520/29.VII.2009

Nimeni nu poate împiedica însă ca persoana să poată
solicita eliberarea unui card pentru a putea primi drepturile sale
salariale sau alte drepturi de creanță în această modalitate
financiară.

De altfel, Curtea reține că art. 6 alin. (2) și art. 8 din
ordonanța de urgență criticată permit exceptarea de la regula
plății drepturilor salariale prin intermediul cardului, dar o
asemenea măsură este lăsată la aprecierea ministrului
finanțelor publice.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Admite excepția de neconstituționalitate ridicată direct de Avocatul Poporului și constată că prevederile art. 5—8 din
Ordonanța de urgență a Guvernului nr. 149/2007 privind aprobarea unor măsuri în domeniul finanțelor publice sunt neconstituționale
în măsura în care din acestea se înțelege că plata drepturilor salariale prin card este obligatorie.
Definitivă și general obligatorie.
Decizia se comunică celor două Camere ale Parlamentului și Guvernului.
Pronunțată în ședința publică din data de 16 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 923
din 23 iunie 2009

referitoare la excepția de neconstituționalitate a prevederilor Ordonanței de urgență a Guvernului
nr. 13/1998 privind restituirea unor bunuri imobile care au aparținut comunităților cetățenilor
aparținând minorităților naționale din România
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Puskás Valentin Zoltán
— judecător
Augustin Zegrean
— judecător
Antonia Constantin
— procuror
Mihaela Ionescu
— magistrat-asistent
Pe rol se află soluționarea excepției de neconstituționalitate
a prevederilor Ordonanței de urgență a Guvernului nr. 13/1998
privind restituirea unor bunuri imobile care au aparținut
comunităților cetățenilor aparținând minorităților naționale din
România, excepție ridicată de Societatea Comercială Indus —
S.R.L. din Timișoara în Dosarul nr. 14.182/325/2007 al
Tribunalului Timiș — Secția civilă.
La apelul nominal răspunde, pentru autorul excepției,
avocatul Stelian Garofil, cu împuternicire la dosar, și pentru
partea Parohia Ortodoxă Sârbă din Timișoara, avocatul Ioan P.
Vlaic, având depusă la dosar delegație de substituire a doamnei
avocat Snejana Mara Opriș. Lipsesc celelalte părți, față de care
procedura de citare a fost legal îndeplinită.
Magistratul-asistent referă asupra cauzei și arată că, la
dosar, Parohia Ortodoxă Sârbă Timișoara a comunicat
întâmpinare prin care solicită respingerea excepției de
neconstituționalitate.
Cauza este în stare de judecată.

Apărătorul autorului excepției solicită admiterea acesteia,
reiterând susținerile cuprinse în notele scrise aflate la dosarul
cauzei.
Avocatul părții Parohia Ortodoxă Sârbă din Timișoara solicită
respingerea excepției ca inadmisibilă, iar, în subsidiar, ca
neîntemeiată, reiterând susținerile cuprinse în întâmpinarea
depusă la dosarul cauzei.
Reprezentantul Ministerului Public pune concluzii de
admitere în parte a excepției de neconstituționalitate, doar cu
privire la imobilul aflat la poziția 8 din anexa ce face parte din
ordonanță, imobil aflat în proprietatea Societății Comerciale
Indus — S.R.L. din Timișoara. În acest sens, arată că Ordonanța
de urgență a Guvernului nr. 13/1998 reprezintă un act de
reparare a nedreptăților din perioada comunistă, însă trebuie
avută în vedere jurisprudența Curții Europene a Drepturilor
Omului, care, în cauzele Raicu contra României, 2006, și
Pincova și Pinc contra Republicii Cehe, 2003, a statuat că
ădiminuarea vechilor atingeri nu trebuie să creeze noi prejudicii
disproporționate”. Totodată, arată că art. 2 din ordonanța de
urgență nu prevede despăgubirea actualilor deținători ai
imobilului, prin neindemnizarea acestora realizându-se astfel o
expropriere contrară dispozițiilor art. 44 din Constituție. De
asemenea, consideră că, în cauză, își mențin valabilitatea și
considerentele Deciziei Curții Constituționale nr. 234/1999.
C U R T E A,

având în vedere actele și lucrările dosarului, constată
următoarele:

MONITORUL OFICIAL AL ROMÂNIEI, PARTEA I, Nr. 520/29.VII.2009
Prin Încheierea din 3 noiembrie 2008, pronunțată în Dosarul
nr. 14.182/325/2007, Tribunalul Timiș — Secția civilă a
sesizat Curtea Constituțională cu excepția de
neconstituționalitate a prevederilor Ordonanței de urgență
a Guvernului nr. 13/1998 privind restituirea unor imobile
care au aparținut comunităților cetățenilor aparținând
minorităților naționale din România. Excepția a fost ridicată
într-o cauză ce are ca obiect o acțiune în revendicare.
În motivarea excepției de neconstituționalitate autorul
acesteia arată că actul normativ criticat este neconstituțional în
măsura în care se extinde asupra bunurilor care aparțin unui
proprietar privat. Arată că imobilul în litigiu, deși figurează printre
imobilele prevăzute în cuprinsul anexei la acest act normativ, nu
se află în proprietatea statului, ci în proprietatea unei persoane
private, motiv pentru care Guvernul nu putea dispune de un
astfel de bun prin ordonanță de urgență. Face referire la Decizia
nr. 234/1999, prin care Curtea Constituțională, admițând, în
parte, excepția de neconstituționalitate, a constatat că
dispozițiile Ordonanței de urgență a Guvernului nr. 13/1998 sunt
neconstituționale în ceea ce privește restituirea către
comunitatea maghiară din România a imobilului aflat în
proprietatea Societății Comerciale ăTIM PRESS” — S.A.,
prevăzut la poziția 11 din anexa care face parte din ordonanța
de urgență. Precizează că actul normativ criticat contravine
dispozițiilor constituționale ale art. 44 și 136, deoarece cerințele
acestor texte nu au fost îndeplinite, câtă vreme, pe de o parte,
nu erau întrunite condițiile și procedura prevăzute de Legea
nr. 33/1994, iar, pe de altă parte, despăgubirile nu au fost
acordate în prealabil, conform art. 44 alin. (3) din Constituție.
Tribunalul Timiș — Secția civilă apreciază că excepția de
neconstituționalitate este întemeiată, dat fiind faptul că imobilul
în cauză se află în proprietatea unei persoane private și nu
aparține statului. Astfel, Guvernul nu putea dispune prin
ordonanță de urgență de acest bun. Consideră că, în speță,
trebuie reținute atât dispozițiile art. 17 din Declarația Universală
a Drepturilor Omului, potrivit cărora ăNimeni nu poate fi lipsit în
mod arbitrar de proprietatea sa”, cât și cele ale Protocolului
adițional nr. 1 la Convenția pentru apărarea drepturilor omului
și a libertăților fundamentale, care prevede, la art. 1 paragraful 1,
că ăOrice persoană fizică sau juridică are dreptul la respectarea
bunurilor sale. Nimeni nu poate fi lipsit de proprietatea sa decât
pentru cauză de utilitate publică și în condițiile prevăzute de lege
și de principiile generale ale dreptului internațional”. Reține că,
în cauză, trecerea în proprietatea statului nu s-a făcut nici prin
expropriere, nici prin confiscare și în niciun caz cu plata vreunei
despăgubiri.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că prevederile Ordonanței de
urgență a Guvernului nr. 13/1998 sunt neconstituționale. În acest
sens, reține că prevederile criticate contravin dispozițiilor
constituționale ale art. 44 alin. (1) și (2) și ale art. 136 în măsura
în care imobilul din prezenta cauză nu se mai află în proprietatea
statului, ci constituie obiect al dreptului de proprietate privată,
situație în care Guvernul nu poate să dispună prin ordonanță de
urgență de acest bun. Totodată, reține ceea ce a statuat Curtea
Constituțională prin Decizia nr. 234/1999, respectiv faptul că într-un
stat de drept, conform art. 1 alin. (3) din Constituție, repararea
unui act injust nu se poate realiza decât prin recurgerea la
procedee legale, care să nu contravină dispozițiilor
constituționale și obligațiilor ce decurg din tratatele și
documentele internaționale pe care statul român și le-a asumat
și a căror respectare este obligatorie, conform art. 11 și art. 20
din Constituție.

13

Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părților prezente, concluziile procurorului, dispozițiile
de lege criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiect al excepției de neconstituționalitate îl constituie
prevederile Ordonanței de urgență a Guvernului nr. 13/1998
privind restituirea unor bunuri imobile care au aparținut
comunităților cetățenilor aparținând minorităților naționale din
România, publicată în Monitorul Oficial al României, Partea I,
nr. 255 din 8 iulie 1998, aprobată prin Legea nr. 458 din
12 noiembrie 2003, publicată în Monitorul Oficial al României,
Partea I, nr. 817 din 19 noiembrie 2003. Actul normativ criticat
are 3 articole, cu următorul conținut:
— Art. 1: ăClădirile, împreună cu terenul aferent, cuprinse în
anexa care face parte integrantă din prezenta ordonanță de
urgență, care au aparținut comunităților (organizații, culte
religioase) cetățenilor aparținând minorităților naționale din
România și au fost trecute după anul 1940 în patrimoniul statului
român prin măsuri de constrângere, confiscare, naționalizare
sau manevre dolosive, se restituie titularilor sau succesorilor
acestora.”;
— Art. 2: ă(1) În scopul verificării îndeplinirii condițiilor
prevăzute la art. 1, se instituie, în termen de 30 de zile de la data
intrării în vigoare a prezentei ordonanțe de urgență, o comisie
specială formată, pe baze paritare, din reprezentanți ai
Guvernului și ai comunităților prevăzute în anexă.
(2) Comisia va stabili succesorii din cadrul comunităților care
vor redobândi dreptul de proprietate asupra imobilelor
revendicate și va avea sarcina de a întocmi, pe bază de acte
doveditoare, documentația pentru fiecare imobil în parte.
Transmiterea dreptului de proprietate asupra imobilelor cuprinse
în anexă va avea loc la data semnării protocolului redactat de
comisie.
(3) Comisia prevăzută la acest articol este abilitată să
examineze, cu respectarea aceleiași proceduri, cererile de
restituire și a altor imobile din această categorie, care au
aparținut comunităților cetățenilor aparținând minorităților
naționale din România. După identificarea acestor imobile,
comisia va supune Guvernului propuneri corespunzătoare.”;
— Art. 3: ăTransmiterea dreptului de proprietate asupra
bunurilor imobile prevăzute la art. 1 se va realiza la data
încheierii protocoalelor de predare-preluare între actualii
deținători ai imobilelor și succesorii stabiliți, menționând concret
drepturile actualilor deținători.”
Între cele 17 imobile prevăzute în anexa la ordonanța de
urgență se află, la poziția 8, imobilul situat în Timișoara, str. Vlad
de la Marina nr. 1, județul Timiș, cu indicarea următoarelor
mențiuni: titular al dreptului de proprietate — Mujea Marcelini,
prin act de cumpărare contestat; destinația inițială — Casa
ăMakry” a Fundației ăMakry Stojkovici”; folosința actuală —
Birouri și magazine; temei juridic al trecerii imobilului în
proprietatea statului — Nu există niciun act, s-a preluat abuziv,
în anul 1968, cu titlu de succesiune vacantă; solicitant al
restituirii — comunitatea sârbilor din România.
Autorul
excepției
invocă
încălcarea
dispozițiilor
constituționale ale art. 11 privind dreptul internațional și dreptul
intern, ale art. 20 referitoare la tratatele internaționale privind

14

MONITORUL OFICIAL AL ROMÂNIEI, PARTEA I, Nr. 520/29.VII.2009

drepturile omului, ale art. 44 relative la garantarea și ocrotirea
dreptului de proprietate privată și ale art. 136 alin. (5) care
prevăd inviolabilitatea proprietății private.
Analizând motivele de neconstituționalitate invocate, Curtea
constată că acestea sunt întemeiate, pentru următoarele
considerente:
Prin Decizia nr. 234 din 20 decembrie 1999, publicată în
Monitorul Oficial al României, Partea I, nr. 149 din 11 aprilie
2000, Curtea a admis, în parte, excepția de neconstituționalitate
a prevederilor Ordonanței de urgență a Guvernului nr. 13/1998
privind restituirea unor bunuri imobile care au aparținut
comunităților cetățenilor aparținând minorităților naționale din
România și a constatat că acestea sunt neconstituționale în
ceea ce privește restituirea către comunitatea maghiară din
România a imobilului aflat în proprietatea Societății Comerciale
ăTIM PRESS” — S.A., prevăzut la poziția 11 din anexa ce face
parte din ordonanța de urgență. Pentru a pronunța soluția de
admitere, Curtea a reținut următoarele:
Prin Ordonanța de urgență a Guvernului nr. 13/1998
Guvernul a dispus restituirea către foștii proprietari — diferite
comunități ale cetățenilor aparținând minorităților naționale din
România — a imobilelor prevăzute în anexa ce face parte
integrantă din ordonanța de urgență. Cele mai multe dintre
imobilele prevăzute la cele 17 poziții din anexa la ordonanța de
urgență aparțineau, conform precizărilor pe care aceasta le
cuprinde, statului sau unor autorități publice centrale sau locale.
În decizia menționată, Curtea a reținut că imobilul prevăzut la
poziția 11 din anexa ce face parte din ordonanța de urgență
ăconstituie proprietatea privată (...) și beneficiază de protecția
proprietății private, instituită prin art. 41 alin. (1) și (2), precum și
prin art. 135 alin. (6) din Constituție.”
De aceea, Guvernul nu poate să dispună prin ordonanță de
urgență de acest bun care nu se mai află în proprietatea statului.
Curtea a reținut totodată că, în conformitate cu regimul
constituțional al dreptului de proprietate, naționalizarea este
inadmisibilă. Trecerea silită în proprietatea statului a unor bunuri
proprietate privată se poate realiza prin expropriere, în condițiile
prevăzute la art. 44 alin. (3) și (6) din Constituție, sau prin
confiscare, în cazul bunurilor destinate, folosite sau rezultate din
infracțiuni ori contravenții, în condițiile prevăzute la alin. (9) al
aceluiași articol. ăAceste dispoziții constituționale constituie
garanții ale dreptului de proprietate privată, care nu pot fi eludate
prin procedeul utilizării ordonanței de urgență, chiar dacă, așa

cum este evident, nu se poate pune în discuție dreptul
comunității maghiare din România la repararea nedreptății care
i s-a făcut prin trecerea abuzivă în proprietatea statului, în timpul
regimului comunist, a imobilului în litigiu.”
Totodată, Curtea a statuat că, deși în art. 3 al ordonanței de
urgență se prevede că ăTransmiterea dreptului de proprietate
asupra bunurilor imobile prevăzute la art. 1 se va realiza la data
încheierii protocoalelor de predare-preluare între actualii
deținători ai imobilelor și succesorii stabiliți, menționând concret
drepturile actualilor deținători”, ceea ce ar putea sugera și o
eventuală despăgubire, aceasta nu este de natură să modifice
concluzia referitoare la neconstituționalitatea ordonanței de
urgență cu privire la restituirea imobilului în cauză, întrucât,
astfel cum prevede art. 44 alin. (3) din Constituție, ăNimeni nu
poate fi expropriat decât pentru o cauză de utilitate publică,
stabilită potrivit legii, cu dreaptă și prealabilă despăgubire”. În
concluzie, Curtea a stabilit că aceste cerințe constituționale nu
au fost realizate în cauză, întrucât despăgubirile, presupunând
că ar fi fost în intenția emitentului ordonanței de urgență de a le
plăti și că ar fi fost acceptate de proprietarul actual al bunului, nu
au fost acordate în prealabil conform art. 44 alin. (3) din
Constituție.
Soluția și considerentele acestei decizii își mențin
valabilitatea și în prezenta cauză, de vreme ce imobilul situat în
Timișoara, str. Vlad de la Marina nr. 1, județul Timiș, aparținând
Societății Comerciale Indus — S.R.L. din Timișoara ca urmare
a contractului de vânzare-cumpărare încheiat între această
societate și vânzător, constituie proprietate privată și beneficiază
de protecție, conform art. 44 și art. 136 alin. (5) din Constituție.
Pe de altă parte, într-un stat de drept, conform art. 1 alin. (3)
din Constituție, repararea unui act injust nu se poate realiza
decât prin recurgerea la procedee legale, care să nu contravină
dispozițiilor constituționale și obligațiilor ce decurg din tratatele
și documentele internaționale pe care statul român și le-a
asumat și a căror respectare este obligatorie, conform
dispozițiilor art. 11 și art. 20 din Constituție. În acest sens este
și jurisprudența Curții Europene a Drepturilor Omului (cauzele
Raicu contra României, 2006, și Pincova și Pinc contra
Republicii Cehe, 2003), care a statuat ca ăpersoanele care și-au
dobândit bunurile de bună-credință să nu fie aduse în situația
de a suporta ponderea responsabilității statului care a confiscat
în trecut aceste bunuri”.

Pentru considerentele expuse, în temeiul art. 146 lit. d) și al art. 147 alin. (4) din Constituție, al art. 1—3, al art. 11 alin. (1)
lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Admite, în parte, excepția de neconstituționalitate a prevederilor Ordonanței de urgență a Guvernului nr. 13/1998 privind
restituirea unor bunuri imobile care au aparținut comunităților cetățenilor aparținând minorităților naționale din România, excepție
ridicată de Societatea Comercială Indus — S.R.L. din Timișoara în Dosarul nr. 14.182/325/2007 al Tribunalului Timiș — Secția civilă,
și constată că prevederile referitoare la imobilul situat în Timișoara, str. Vlad de la Marina nr. 1, județul Timiș, aflat în proprietatea
autorului excepției, prevăzut la poziția 8 din anexa care face parte din ordonanța de urgență, sunt neconstituționale.
Definitivă și general obligatorie.
Decizia se comunică celor două Camere ale Parlamentului și Guvernului.
Pronunțată în ședința publică din data de 23 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Ionescu

MONITORUL OFICIAL AL ROMÂNIEI, PARTEA I, Nr. 520/29.VII.2009

15

CURTEA CONSTITUȚIONALĂ

D E C I Z I A Nr. 957
din 25 iunie 2009

referitoare la excepția de neconstituționalitate a dispozițiilor art. 24 alin. (3)
din Codul de procedură penală și ale art. 1000 alin. 3 din Codul civil
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Petre Lăzăroiu
— judecător
Puskás Valentin Zoltán
— judecător
Augustin Zegrean
— judecător
Iuliana Nedelcu
— procuror
Marieta Safta
— magistrat-asistent-șef
Pe rol se află soluționarea excepției de neconstituționalitate
a dispozițiilor art. 24 alin. 3 din Codul de procedură penală și ale
art. 1000 alin. 3 din Codul civil, excepție ridicată de Societatea
Comercială ăTransbus” — S.A. în Dosarul nr. 1.470/197/2008 al
Judecătoriei Brașov.
La apelul nominal răspunde, pentru autorul excepției,
consilier juridic Andreea Olteanu, lipsind celelalte părți, față de
care procedura de citare este legal îndeplinită.
Cauza se află în stare de judecată.
Având cuvântul, autorul excepției, prin consilier juridic,
solicită admiterea excepției de neconstituționalitate, expunând
pe larg susținerile formulate în fața instanței de judecată.
Reprezentantul Ministerului Public pune concluzii de
respingere a excepției de neconstituționalitate, arătând că
dispozițiile legale criticate nu încalcă prevederile invocate din
Legea fundamentală.
C U R T E A,

având în vedere actele și lucrările dosarului, reține următoarele:
Prin Încheierea din 10 decembrie 2008, pronunțată în
Dosarul nr. 1.470/197/2008, Judecătoria Brașov a sesizat
Curtea Constituțională cu excepția de neconstituționalitate
a dispozițiilor art. 24 alin. 3 din Codul de procedură penală
și ale art. 1000 alin. 3 din Codul civil, excepție ridicată de
Societatea Comercială ăTransbus” — S.A.
În motivarea excepției de neconstituționalitate se susține,
în esență, că partea responsabilă civilmente ar trebui să poată
participa la administrarea tuturor probelor privind cauza în care
este chemată să răspundă. Or, dacă rațiunea existenței părții
responsabile civilmente nu există în lipsa existenței părții civile,
iar constituirea de parte civilă poate fi făcută în fața instanței de
judecată și dacă se are în vedere volumul mare de probe
administrate până la sesizarea instanței de judecată, rezultă că
părții responsabile civilmente îi sunt încălcate drepturile
constituționale.
De asemenea, imposibilitatea de dovedire a unei cauze
exoneratoare de răspundere se constituie în fapt într-o
discriminare din punct de vedere al persoanei chemate să
răspundă alături de făptuitor, persoana responsabilă civilmente
fiind singura dintre cele chemate de lege să răspundă și care
nu poate face o dovadă în acest sens.
Judecătoria Brașov opinează că dispozițiile legale criticate
sunt constituționale, deoarece nu încalcă textele constituționale
invocate.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului

și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Avocatul Poporului consideră că textele de lege criticate
sunt constituționale, întrucât nu aduc atingere prevederilor
invocate din Legea fundamentală.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile autorului excepției, concluziile procurorului,
dispozițiile legale criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 24 alin. 3 din Codul de procedură penală și cele
ale art. 1000 alin. 3 din Codul civil, având următorul cuprins:
— Art. 24 alin. 3 din Codul de procedură penală: ăPersoana
chemată în procesul penal să răspundă, potrivit legii civile,
pentru pagubele provocate prin fapta învinuitului sau inculpatului
se numește parte responsabilă civilmente.”;
— Art. 1000 alin. 3 din Codul civil: ăStăpânii și comitenții, de
prejudiciul cauzat de servitorii și prepușii lor în funcțiile ce li s-au
încredințat.”
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 16 referitoare la Egalitatea în
drepturi, ale art. 21 referitoare la Accesul liber la justiție, ale
art. 44 privind Dreptul de proprietate privată și ale art. 53
referitoare la Restrângerea exercițiului unor drepturi sau al unor
libertăți, cu raportare la art. 6 din Convenția pentru apărarea
drepturilor omului și a libertăților fundamentale, privind dreptul la
un proces echitabil și art. 1 din Protocolul nr. 1 la Convenție,
privind protecția proprietății private.
Examinând excepția de neconstituționalitate astfel cum a fost
formulată, Curtea constată că aceasta este neîntemeiată.
Astfel, textele de lege criticate, care definesc una dintre
părțile din procesul penal, și anume partea responsabilă
civilmente, respectiv instituie răspunderea comitenților pentru
faptele prepușilor, nu aduc nicio atingere egalității în fața legii și
nu îngrădesc dreptul părților interesate de a se adresa justiției
pentru apărarea drepturilor și intereselor lor legitime. Contrar
susținerilor autorului excepției, prin introducerea comitenților în
proces, în calitate de parte responsabilă civilmente, aceștia au
posibilitatea de a se apăra și de a beneficia de toate garanțiile
dreptului la un proces echitabil. Astfel, în temeiul art. 320 din
Codul de procedură penală, partea responsabilă civilmente
poate formula excepții, cereri sau propune efectuarea de probe
noi, așadar își poate exercita fără nicio îngrădire dreptul la
apărare. De asemenea, potrivit art. 16 alin. 3 din Codul de
procedură penală, partea responsabilă civilmente are, în ce
privește acțiunea civilă, toate drepturile pe care legea le prevede
pentru învinuit sau inculpat.

16

MONITORUL OFICIAL AL ROMÂNIEI, PARTEA I, Nr. 520/29.VII.2009

Nu se încalcă nici dreptul de proprietate câtă vreme
comitentul, în măsura în care plătește despăgubiri pentru fapta
prepusului, are posibilitatea formulării acțiunii în regres împotriva
acestuia și de a-și recupera astfel, integral, sumele avansate.

Curtea nu poate reține nici încălcarea art. 53 din Legea
fundamentală, deoarece textele de lege criticate nu pun în
discuție restrângerea exercițiului unor drepturi sau al unor
libertăți fundamentale.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 alin. (1) și (6) din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 24 alin. (3) din Codul de procedură penală și ale art. 1000
alin. 3 din Codul civil, excepție ridicată de Societatea Comercială ăTransbus” — S.A. în Dosarul nr. 1.470/197/2008 al Judecătoriei
Brașov.
Definitivă și general obligatorie.
Pronunțată în ședința publică din data de 25 iunie 2009.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Marieta Safta

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.411.58.33 și 021.410.47.30, fax 021.410.77.36 și 021.410.47.23
Tiparul: ăMonitorul Oficial” R.A.
Monitorul Oficial al României, Partea I, nr. 520/29.VII.2009 conține 16 pagini.

Prețul: 3,20 lei

&JUYDGY|432420]
ISSN 1453—4495

