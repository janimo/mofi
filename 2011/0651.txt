Anul 179 (XXIII) — Nr. 651

PARTEA I

LEGI, DECRETE, HOTĂRÂRI ȘI ALTE ACTE

Marți, 13 septembrie 2011

SUMAR

Nr.

45.

Pagina
HOTĂRÂRI ALE SENATULUI
— Hotărâre pentru modificarea Hotărârii Senatului
nr. 19/2011 privind aprobarea componenței numerice
și nominale a comisiilor permanente ale Senatului ....

DECIZII ALE CURȚII CONSTITUȚIONALE
Decizia nr. 987 din 12 iulie 2011 referitoare la excepția de
neconstituționalitate a prevederilor art. I pct. 1 și art. II
din Ordonanța de urgență a Guvernului nr. 62/2010
pentru modificarea și completarea Legii nr. 221/2009
privind condamnările cu caracter politic și măsurile
administrative asimilate acestora, pronunțate în
perioada 6 martie 1945—22 decembrie 1989, și pentru
suspendarea aplicării unor dispoziții din titlul VII al
Legii nr. 247/2005 privind reforma în domeniile
proprietății și justiției, precum și unele măsuri
adiacente....................................................................
Decizia nr. 1.049 din 14 iulie 2011 referitoare la excepția de
neconstituționalitate a dispozițiilor art. 96 alin. (1)—(5),
alin. (6) lit. a)—c) și alin. (7)—(8) și art. 102 alin. (3)
lit. e) din Ordonanța de urgență a Guvernului
nr. 195/2002 privind circulația pe drumurile publice ......

85.

DECIZII ALE PRIMULUI-MINISTRU
— Decizie privind eliberarea domnului Samuel Calotă
din funcția de vicepreședinte al Autorității Naționale
pentru Protecția Consumatorilor ................................

Nr.

Pagina

7

87. — Decizie privind prelungirea perioadei de exercitare,
cu caracter temporar, prin detașare, de către domnul
Bănescu Dragoș Ionuț a funcției publice de secretar
general al Ministerului Finanțelor Publice ..................

2

86. — Decizie privind numirea doamnei Balla Tullia Imola
în funcția de vicepreședinte al Autorității Naționale
pentru Protecția Consumatorilor ................................

7

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE

8

2.514. — Ordin al ministrului finanțelor publice privind
aprobarea Deciziei Comisiei fiscale centrale
nr. 4/2011....................................................................

2–4

2.513. — Ordin al ministrului finanțelor publice privind
aprobarea Deciziei Comisiei fiscale centrale
nr. 5/2011 ..................................................................

8–9

5–6
ACTE ALE CURȚII EUROPENE
A DREPTURILOR OMULUI
6

Hotărârea din 8 februarie 2011, definitivă la 8 mai 2011,
în Cauza Micu împotriva României ............................

9–16

2

MONITORUL OFICIAL AL ROMÂNIEI, PARTEA I, Nr. 651/13.IX.2011

HOTĂRÂRI ALE SENATULUI
PARLAMENTUL ROMÂNIEI
S E N AT U L

HOTĂRÂRE
pentru modificarea Hotărârii Senatului nr. 19/2011 privind aprobarea componenței numerice
și nominale a comisiilor permanente ale Senatului
În temeiul prevederilor art. 64 alin. (4) și ale art. 67 din Constituția României, republicată, precum și ale art. 46 din
Regulamentul Senatului, aprobat prin Hotărârea Senatului nr. 28/2005, cu modificările și completările ulterioare,
Senatul adoptă prezenta hotărâre.
Articol unic. — Hotărârea Senatului nr. 19/2011 privind
aprobarea componenței numerice și nominale a comisiilor
permanente ale Senatului, publicată în Monitorul Oficial al
României, Partea I, nr. 163 din 7 martie 2011, cu modificările și
completările ulterioare, se modifică după cum urmează:
1. La anexa nr. IX ăComponența Comisiei pentru învățământ,
știință, tineret și sport”, domnul senator Oprea Dumitru — Grupul
parlamentar al Partidului Democrat-Liberal — se retrage din
componența comisiei.

2. La anexa nr. XIV ăComponența Comisiei pentru privatizare
și administrarea activelor statului”, domnul senator Badea ViorelRiceard — Grupul parlamentar al Partidului Democrat-Liberal —
se retrage din componența comisiei.
3. La anexa nr. XVIII ăComponența Comisiei românilor de
pretutindeni”, doamna senator Popa Mihaela — Grupul
parlamentar al Partidului Democrat-Liberal — se retrage din
componența comisiei.

Această hotărâre a fost adoptată de Senat în ședința din 7 septembrie 2011, cu respectarea prevederilor art. 76 alin. (2)
din Constituția României, republicată.
PREȘEDINTELE SENATULUI

MIRCEA-DAN GEOANĂ
București, 7 septembrie 2011.
Nr. 45.

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 987
din 12 iulie 2011

referitoare la excepția de neconstituționalitate a prevederilor art. I pct. 1 și art. II
din Ordonanța de urgență a Guvernului nr. 62/2010 pentru modificarea și completarea
Legii nr. 221/2009 privind condamnările cu caracter politic și măsurile administrative asimilate
acestora, pronunțate în perioada 6 martie 1945—22 decembrie 1989, și pentru suspendarea
aplicării unor dispoziții din titlul VII al Legii nr. 247/2005 privind reforma în domeniile proprietății
și justiției, precum și unele măsuri adiacente
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Simina Gagu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. I pct. 1 și art. II din Ordonanța de urgență a
Guvernului nr. 62/2010 pentru modificarea și completarea Legii
nr. 221/2009 privind condamnările cu caracter politic și măsurile
administrative asimilate acestora, pronunțate în perioada
6 martie 1945—22 decembrie 1989, și pentru suspendarea

MONITORUL OFICIAL AL ROMÂNIEI, PARTEA I, Nr. 651/13.IX.2011
aplicării unor dispoziții din titlul VII al Legii nr. 247/2005 privind
reforma în domeniile proprietății și justiției, precum și unele
măsuri adiacente, excepție ridicată de Lucreția Elena Crăciun
și Georgeta Gavra în Dosarul nr. 35.789/3/2009 al Tribunalului
București — Secția a IV-a civilă.
La apelul nominal răspund personal autorii excepției, asistați
de avocatul Viorica Suciu, cu delegație depusă la dosar.
Lipsește cealaltă parte, față de care procedura de citare este
legal îndeplinită.
Cauza fiind în stare de judecată, președintele acordă
cuvântul avocatului autorilor excepției, care arată că, în urma
constatării neconstituționalității dispozițiilor legale criticate prin
Decizia Curții Constituționale nr. 1.354/2010, Curtea urmează
să
aprecieze
asupra
admisibilității
excepției
de
neconstituționalitate invocate în cauza de față.
Reprezentantul Ministerului Public pune concluzii de
respingere a excepției de neconstituționalitate ca devenită
inadmisibilă, deoarece, prin decizia sus-menționată, textele de
lege criticate au fost declarate neconstituționale.
C U R T E A,

având în vedere actele și lucrările dosarului, constată
următoarele:
Prin Încheierea din 6 septembrie 2010, pronunțată în Dosarul
nr. 35.789/3/2009, Tribunalul București — Secția a IV-a civilă
a sesizat Curtea Constituțională cu excepția de
neconstituționalitate a dispozițiilor art. I pct. 1 și art. II din
Ordonanța de urgență a Guvernului nr. 62/2010 pentru
modificarea si completarea Legii nr. 221/2009 privind
condamnările cu caracter politic și măsurile administrative
asimilate acestora, pronunțate în perioada 6 martie 1945—
22 decembrie 1989, și pentru suspendarea aplicării unor
dispoziții din titlul VII al Legii nr. 247/2005 privind reforma în
domeniile proprietății și justiției, precum și unele măsuri
adiacente, excepție ridicată de Lucreția Elena Crăciun și
Georgeta Gavra într-o cauză civilă având ca obiect pretenții în
temeiul Legii nr. 221/2009 privind condamnările cu caracter
politic și măsurile administrative asimilate acestora, pronunțate
în perioada 6 martie 1945—22 decembrie 1989.
În motivarea excepției de neconstituționalitate autorii
acesteia susțin, în esență, că textele legale criticate încalcă
principiul neretroactivității legii, cu excepția legii penale sau
contravenționale mai favorabile, deoarece, la momentul
promovării cererii de chemare în judecată, Legea nr. 221/2009
nu a prevăzut o limitare a cuantumului despăgubirilor ce puteau
fi solicitate potrivit acestei legi speciale. Pentru a fi respectat
principiul neretroactivității legii, este necesar ca legea civilă
aplicabilă cauzei să fie legea în vigoare la momentul introducerii
cererii pentru obținerea de despăgubiri. Sunt invocate în acest
sens Decizia Curții Constituționale nr. 830/2008 și Decizia
nr. 52/2007 pronunțată în soluționarea recursului în interesul
legii de către Secțiile Unite ale Înaltei Curți de Casație și Justiție.
Autorii consideră că prin adoptarea Ordonanței de urgență a
Guvernului nr. 62/2010 s-au creat premisele apariției mai multor
categorii de beneficiari, în raport cu criteriul exclusiv al
momentului sesizării instanței judecătorești prin cererea pentru
obținerea de despăgubiri. Se creează astfel o vădită
discriminare între persoane condamnate pe nedrept, în funcție
de existența sau inexistența unei hotărâri judecătorești definitive

3

și în funcție de celeritatea cu care au fost soluționate cererile de
către instanțele de judecată. Astfel, există persoane care au
obținut despăgubiri echitabile, apreciate de instanțele
judecătorești, în temeiul Legii nr. 221/2009, nemodificată, iar
persoanele care au obținut în primă instanță despăgubiri sau
vor introduce în viitor acțiuni similare vor obține despăgubiri
plafonate administrativ, derizorii față de cele deja acordate până
la momentul intrării în vigoare a Ordonanței de urgență a
Guvernului nr. 62/2010.
Tribunalul București — Secția a IV-a civilă consideră că
dispozițiile art. II din Ordonanța de urgență a Guvernului
nr. 62/2010 încalcă prevederile art. 15 alin. (2) din Constituție,
iar cele ale art. I pct. 1 din aceeași ordonanță de urgență
contravin principiului egalității în drepturi și al nediscriminării
consacrat de art. 4 și art. 16 din Constituție, precum și de art. 14
din Convenția pentru apărarea drepturilor omului și a libertăților
fundamentale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile avocatului autorilor excepției,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. I pct. 1 și art. II din Ordonanța de urgență a
Guvernului nr. 62/2010 pentru modificarea și completarea Legii
nr. 221/2009 privind condamnările cu caracter politic și măsurile
administrative asimilate acestora, pronunțate în perioada
6 martie 1945—22 decembrie 1989, și pentru suspendarea
aplicării unor dispoziții din titlul VII al Legii nr. 247/2005 privind
reforma în domeniile proprietății și justiției, precum și unele
măsuri adiacente, publicată în Monitorul Oficial al României,
Partea I, nr. 446 din 1 iulie 2010, având următorul conținut:
— Art. I pct. 1: ăLegea nr. 221/2009 privind condamnările cu
caracter politic și măsurile administrative asimilate acestora,
pronunțate în perioada 6 martie 1945—22 decembrie 1989,
publicată în Monitorul Oficial al României, Partea I, nr. 396 din
11 iunie 2009, se modifică și se completează după cum
urmează:
1. La articolul 5 alineatul (1), litera a) se modifică și va avea
următorul cuprins:
«a) acordarea unor despăgubiri pentru prejudiciul moral
suferit prin condamnare în cuantum de până la:
1. 10.000 de euro pentru persoana care a suferit
condamnarea cu caracter politic în perioada 6 martie 1945—
22 decembrie 1989 sau care a făcut obiectul unor măsuri
administrative cu caracter politic;

4

MONITORUL OFICIAL AL ROMÂNIEI, PARTEA I, Nr. 651/13.IX.2011

2. 5.000 de euro pentru soțul/soția și descendenții de gradul I;
3. 2.500 de euro pentru descendenții de gradul al II-lea;».”;
— Art. II: ăDispozițiile Legii nr. 221/2009 privind condamnările
cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989,
astfel cum au fost modificate și completate prin prezenta
ordonanță de urgență, se aplică proceselor și cererilor pentru a
căror soluționare nu a fost pronunțată o hotărâre judecătorească
definitivă până la data intrării în vigoare a prezentei ordonanțe
de urgență.”
În opinia autorilor excepției de neconstituționalitate, textele
legale criticate încalcă dispozițiile constituționale ale art. 1
privind statul român, ale art. 4 privind unitatea poporului și
egalitatea între cetățeni, ale art. 15 alin. (2) privind principiul
neretroactivității legii, cu excepția legii penale sau
contravenționale mai favorabile, ale art. 16 privind egalitatea în
drepturi, precum și prevederile art. 14 din Convenția pentru
apărarea drepturilor omului și a libertăților fundamentale
referitoare la dreptul la un proces echitabil.
Examinând excepția de neconstituționalitate, Curtea reține
că, prin Decizia nr. 1.354 din 20 octombrie 2010, publicată în
Monitorul Oficial al României, Partea I, nr. 761 din 15 noiembrie
2010, a admis excepția de neconstituționalitate, constatând că
dispozițiile art. I pct. 1 și art. II din Ordonanța de urgență a
Guvernului nr. 62/2010 sunt neconstituționale. Cu acel prilej
Curtea a statuat că dispozițiile legale criticate instituie o
inechitate, fără o motivare temeinică, obiectivă și rațională.
Totodată, Curtea a observat că ătratamentul juridic diferențiat
aplicat celor care se consideră îndreptățiți la despăgubiri pentru
prejudiciul moral suferit prin condamnarea politică, în funcție de
momentul în care hotărârea pronunțată de instanță privind
dreptul la despăgubiri rămâne definitivă, afectează drepturile
persoanelor care nu dețineau o hotărâre definitivă la data intrării
în vigoare a Ordonanței de urgență a Guvernului nr. 62/2010”.
În consecință, Curtea a constatat că dispozițiile art. I pct. 1 și
art. II din Ordonanța de urgență a Guvernului nr. 62/2010 încalcă
prevederile art. 16 alin. (1) din Constituție privind egalitatea în
drepturi.

De asemenea, Curtea a constatat că ăprevederile legale
criticate încalcă și principiul neretroactivității, consacrat de
art. 15 alin. (2) din Constituție, în sensul că se aplică inclusiv
situațiilor în care există o hotărâre judecătorească pronunțată
în primă instanță, care, deși nedefinitivă, poate fi legală și
temeinică prin raportare la legislația aflată în vigoare la data
pronunțării acesteia. Astfel, la data introducerii cererii de
chemare în judecată, sub imperiul Legii nr. 221/2009,
nemodificată prin Ordonanța de urgență a Guvernului
nr. 62/2010, s-a născut un drept la acțiune pentru a solicita
despăgubiri neplafonate sub aspectul întinderii, iar Ordonanța
de urgență a Guvernului nr. 62/2010 nu constituie norme de
procedură pentru a se invoca principiul aplicării sale imediate, ci
este un act normativ care cuprinde dispoziții de drept material,
astfel că legea aflată în vigoare la data formulării cererii de
chemare în judecată este aplicabilă pe tot parcursul procesului”.
Pe de altă parte, Curtea a constatat că dispozițiile art. I pct. 1
și art. II ale Ordonanței de urgență a Guvernului nr. 62/2010
ăînfrâng și prevederile art. 115 alin. (6) din Constituție, deoarece
afectează un drept fundamental — egalitatea în drepturi a
cetățenilor, consfințit în prevederile constituționale ale art. 16
alin. (1)”.
Având în vedere argumentele expuse, Curtea a observat că
ănerespectarea acestor norme constituționale atrage și
înfrângerea prevederilor constituționale ale art. 1 alin. (5), potrivit
cărora, «În România, respectarea Constituției, a supremației
sale și a legilor este obligatorie»”.
În aceste condiții, Curtea constată că, în prezenta cauză,
sunt incidente dispozițiile art. 29 alin. (3) din Legea nr. 47/1992,
potrivit cărora ăNu pot face obiectul excepției prevederile
constatate ca fiind neconstituționale printr-o decizie anterioară a
Curții Constituționale”.
Reținând că acest caz de inadmisibilitate a excepției de
neconstituționalitate a intervenit după sesizarea Curții, excepția
de neconstituționalitate urmează să fie respinsă ca devenită
inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca devenită inadmisibilă excepția de neconstituționalitate a prevederilor art. I pct. 1 și art. II din Ordonanța de
urgență a Guvernului nr. 62/2010 pentru modificarea și completarea Legii nr. 221/2009 privind condamnările cu caracter politic și
măsurile administrative asimilate acestora, pronunțate în perioada 6 martie 1945—22 decembrie 1989, și pentru suspendarea
aplicării unor dispoziții din titlul VII al Legii nr. 247/2005 privind reforma în domeniile proprietății și justiției, precum și unele măsuri
adiacente, excepție ridicată de Lucreția Elena Crăciun și Georgeta Gavra în Dosarul nr. 35.789/3/2009 al Tribunalului București —
Secția a IV-a civilă.
Definitivă și general obligatorie.
Pronunțată în ședința publică din data de 12 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Simina Gagu

MONITORUL OFICIAL AL ROMÂNIEI, PARTEA I, Nr. 651/13.IX.2011

5

CURTEA CONSTITUȚIONALĂ

D E C I Z I A Nr. 1.049
din 14 iulie 2011

referitoare la excepția de neconstituționalitate a dispozițiilor art. 96 alin. (1)—(5), alin. (6) lit. a)—c)
și alin. (7)—(8) și art. 102 alin. (3) lit. e) din Ordonanța de urgență a Guvernului nr. 195/2002 privind
circulația pe drumurile publice
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Doina Suliman

— președinte
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 96 alin. (1)—(5), alin. (6) lit. a)—c) și alin. (7)—
(8) și art. 102 alin. (3) lit. e) din Ordonanța de urgență a
Guvernului nr. 195/2002 privind circulația pe drumurile
publice, excepție ridicată de Ovidiu Dumitraș în Dosarul
nr. 2.164/190/2010 al Judecătoriei Bistrița — Secția civilă
și care formează obiectul Dosarului Curții Constituționale
nr. 3.761D/2010.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca inadmisibilă a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 17 august 2010, pronunțată în Dosarul
nr. 2.164/190/2010, Judecătoria Bistrița — Secția civilă a
sesizat Curtea Constituțională cu excepția de
neconstituționalitate a dispozițiilor art. 96 alin. (1)—(5),
alin. (6) lit. a)—c) și alin. (7)—(8) și art. 102 alin. (3) lit. e) din
Ordonanța de urgență a Guvernului nr. 195/2002 privind
circulația pe drumurile publice.
Excepția de neconstituționalitate a fost ridicată de petentul
Ovidiu Dumitraș într-o cauză având ca obiect o plângere
contravențională în contradictoriu cu intimatul I.P.J. BistrițaNăsăud — Serviciul Poliției Rutiere.
În motivarea excepției de neconstituționalitate autorul
acesteia susține că dispozițiile de lege criticate contravin
prevederilor
constituționale,
deoarece
sancțiunea
contravențională complementară, reținerea permisului de
conducere pe o perioadă de 90 de zile, este mai mare decât
sancțiunea principală, amenda în cuantum de 540 lei, 9 puncte
amendă. Consideră că ătrebuie avute în vedere reglementările
comunitare, care au prioritate în fața dreptului intern al statului
membru”.
Instanța de judecată apreciază că excepția de
neconstituționalitate este neîntemeiată. Menționează că autorul
excepției nu indică prevederile constituționale încălcate, ăfapt
din care se poate prezuma că demersul petentului este unul
determinat doar de intenția de a tergiversa soluționarea cauzei,

aceasta fiind singura modalitate urmărită prin invocarea
excepției”.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
dispozițiile art. 96 alin. (1)—(5), alin. (6) lit. a)—c) și alin. (7)—(8)
și art. 102 alin. (3) lit. e) din Ordonanța de urgență a Guvernului
nr. 195/2002 privind circulația pe drumurile publice, republicată
în Monitorul Oficial al României, Partea I, nr. 670 din 3 august
2006, cu modificările și completările ulterioare, dispoziții
referitoare la răspunderea contravențională.
În susținerea neconstituționalității acestor dispoziții de lege,
autorul excepției nu indică prevederile constituționale înfrânte,
dar consideră că este încălcat art. 6 din Convenția pentru
apărarea drepturilor omului și a libertăților fundamentale
referitoare la dreptul la un proces echitabil.
Examinând excepția de neconstituționalitate, Curtea reține
că autorul excepției, nemulțumit de soluția legislativă existentă,
solicită modificarea textelor de lege criticate, în sensul aplicării
și în materie contravențională a principiului proporționalității și
ierarhizării pedepselor. În aceste condiții se constată că excepția
de neconstituționalitate, așa cum a fost formulată, are ca
finalitate modificarea dispozițiilor de lege supuse controlului. Or,
o asemenea solicitare nu intră în competența de soluționare a
Curții Constituționale, care, potrivit art. 2 alin. (3) din Legea
nr. 47/1992, ăse pronunță numai asupra constituționalității
actelor cu privire la care a fost sesizată, fără a putea modifica
sau completa prevederile supuse controlului”.

6

MONITORUL OFICIAL AL ROMÂNIEI, PARTEA I, Nr. 651/13.IX.2011

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a dispozițiilor art. 96 alin. (1)—(5), alin. (6) lit. a)—c) și alin. (7)—(8)
și art. 102 alin. (3) lit. e) din Ordonanța de urgență a Guvernului nr. 195/2002 privind circulația pe drumurile publice, excepție
ridicată de Ovidiu Dumitraș în Dosarul nr. 2.164/190/2010 al Judecătoriei Bistrița — Secția civilă.
Definitivă și general obligatorie.
Pronunțată în ședința publică din data de 14 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
privind eliberarea domnului Samuel Calotă
din funcția de vicepreședinte al Autorității Naționale
pentru Protecția Consumatorilor
Având în vedere Cererea de demisie înregistrată la Cabinetul primuluiministru cu nr. 5/5.312 din 12 septembrie 2011,
în temeiul art. 15 lit. a) și al art. 19 din Legea nr. 90/2001 privind organizarea
și funcționarea Guvernului României și a ministerelor, cu modificările și
completările ulterioare, precum și al art. 5 alin. (1) din Hotărârea Guvernului
nr. 882/2010 privind organizarea și funcționarea Autorității Naționale pentru
Protecția Consumatorilor,
primul-ministru emite prezenta decizie.
Articol unic. — Pe data intrării în vigoare a prezentei decizii, domnul Samuel
Calotă se eliberează din funcția de vicepreședinte al Autorității Naționale pentru
Protecția Consumatorilor.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu

București, 12 septembrie 2011.
Nr. 85.

MONITORUL OFICIAL AL ROMÂNIEI, PARTEA I, Nr. 651/13.IX.2011
GUVERNUL ROMÂNIEI
PRIMUL-MINISTRU

DECIZIE
privind numirea doamnei Balla Tullia Imola
în funcția de vicepreședinte al Autorității Naționale
pentru Protecția Consumatorilor
În temeiul art. 15 lit. a) și al art. 19 din Legea nr. 90/2001 privind organizarea
și funcționarea Guvernului României și a ministerelor, cu modificările și
completările ulterioare, precum și al art. 5 alin. (1) din Hotărârea Guvernului
nr. 882/2010 privind organizarea și funcționarea Autorității Naționale pentru
Protecția Consumatorilor,
primul-ministru emite prezenta decizie.
Articol unic. — Începând cu data intrării în vigoare a prezentei decizii,
doamna Balla Tullia Imola se numește în funcția de vicepreședinte al Autorității
Naționale pentru Protecția Consumatorilor.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu

București, 12 septembrie 2011.
Nr. 86.
GUVERNUL ROMÂNIEI
PRIMUL-MINISTRU

DECIZIE
privind prelungirea perioadei de exercitare,
cu caracter temporar, prin detașare,
de către domnul Bănescu Dragoș Ionuț a funcției publice
de secretar general al Ministerului Finanțelor Publice
Având în vedere solicitarea Ministerului Finanțelor Publice nr. 6.795 din
9 septembrie 2011, precum și Adresa Agenției Naționale a Funcționarilor Publici
nr. 876.918 din 25 februarie 2011,
în temeiul art. 19 din Legea nr. 90/2001 privind organizarea și funcționarea
Guvernului României și a ministerelor, cu modificările și completările ulterioare, al
art. 19 alin. (1) lit. b), al art. 89 alin. (21) și al art. 92 alin. (11) din Legea nr. 188/1999
privind Statutul funcționarilor publici, republicată, cu modificările și completările
ulterioare,
primul-ministru emite prezenta decizie.
Articol unic. — Se prelungește exercitarea, cu caracter temporar, prin
detașare, de către domnul Bănescu Dragoș Ionuț a funcției publice de secretar
general al Ministerului Finanțelor Publice.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu
București, 13 septembrie 2011.
Nr. 87.

7

8

MONITORUL OFICIAL AL ROMÂNIEI, PARTEA I, Nr. 651/13.IX.2011

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL FINANȚELOR PUBLICE

ORDIN
privind aprobarea Deciziei Comisiei fiscale centrale nr. 5/2011
În temeiul prevederilor:
— art. 10 alin. (4) din Hotărârea Guvernului nr. 34/2009 privind organizarea
și funcționarea Ministerului Finanțelor Publice, cu modificările și completările
ulterioare;
— art. 6 din Legea nr. 571/2003 privind Codul fiscal, cu modificările și
completările ulterioare;
— art. 5 alin. (7) din Regulamentul de organizare și funcționare a Comisiei
fiscale centrale, aprobat prin Ordinul ministrului finanțelor publice nr. 1.765/2011
privind constituirea și atribuțiile Comisiei fiscale centrale,
ministrul finanțelor publice emite următorul ordin:
Art. 1. — Se aprobă Decizia Comisiei fiscale centrale nr. 5/2011, prevăzută
în anexa care face parte integrantă din prezentul ordin.
Art. 2. — Prezentul ordin se publică în Monitorul Oficial al României, Partea I.
Ministrul finanțelor publice,
Gheorghe Ialomițianu
București, 6 septembrie 2011.
Nr. 2.513.
ANEXĂ

DECIZIA

Comisiei fiscale centrale nr. 5/2011
În aplicarea prevederilor art. 2 din Legea nr. 230/2004 privind aprobarea
Ordonanței Guvernului nr. 38/2004 pentru modificarea Ordonanței Guvernului
nr. 57/2002 privind cercetarea științifică și dezvoltarea tehnologică, cu modificările
și completările ulterioare, referitoare la facilitățile fiscale acordate unităților de
cercetare-dezvoltare:
— obligațiile fiscale restante la data de 31 decembrie 2003, scutite la plată,
înregistrate de unitățile de cercetare-dezvoltare pe cheltuieli deductibile, sunt
considerate venituri impozabile la calculul impozitului pe profit la data acordării
scutirii;
— momentul acordării scutirii la plată este data emiterii deciziei privind
aprobarea schemei de ajutor de stat de către Consiliul Concurenței.

MINISTERUL FINANȚELOR PUBLICE

ORDIN
privind aprobarea Deciziei Comisiei fiscale centrale nr. 4/2011
În temeiul prevederilor:
— art. 10 alin. (4) din Hotărârea Guvernului nr. 34/2009 privind organizarea și
funcționarea Ministerului Finanțelor Publice, cu modificările și completările ulterioare;
— art. 6 din Legea nr. 571/2003 privind Codul fiscal, cu modificările și
completările ulterioare;
— art. 5 alin. (7) din Regulamentul de organizare și funcționare a Comisiei
fiscale centrale, aprobat prin Ordinul ministrului finanțelor publice nr. 1.765/2011
privind constituirea și atribuțiile Comisiei fiscale centrale,
ministrul finanțelor publice emite următorul ordin:
Art. 1. — Se aprobă Decizia Comisiei fiscale centrale nr. 4/2011, prevăzută
în anexa care face parte integrantă din prezentul ordin.
Art. 2. — Prezentul ordin se publică în Monitorul Oficial al României, Partea I.
Ministrul finanțelor publice,
Gheorghe Ialomițianu
București, 6 septembrie 2011.
Nr. 2.514.

9

MONITORUL OFICIAL AL ROMÂNIEI, PARTEA I, Nr. 651/13.IX.2011
ANEXĂ

DECIZIA

Comisiei fiscale centrale nr. 4/2011
În interpretarea prevederilor art. 221 din Legea nr. 571/2003 privind Codul fiscal,
cu modificările și completările ulterioare, în vigoare în perioada 1 ianuarie 2004—
31 martie 2010, termenul de plată a accizelor aferente produselor energetice,
eliberate pentru consum din antrepozitul fiscal către stațiile proprii de distribuție
ale antrepozitarului autorizat căruia îi aparține acel antrepozit fiscal, este cel
prevăzut la art. 193 alin. (1) din Legea nr. 571/2003 privind Codul fiscal, cu
modificările și completările ulterioare.

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI
SECȚIA A TREIA

HOTĂRÂREA
din 8 februarie 2011,
definitivă la 8 mai 2011,

în Cauza Micu împotriva României
Strasbourg
(Cererea nr. 29.883/06)
Hotărârea devine definitivă în condițiile prevăzute de art. 44 § 2 din Convenție. Aceasta poate suferi modificări de formă.
În Cauza Micu împotriva României,
Curtea Europeană a Drepturilor Omului (Secția a treia), reunită într-o cameră compusă din Elisabet Fura, președinte,
Corneliu Bîrsan, Boštjan M. Zupančič, Alvina Gyulumyan, Egbert Myjer, Ineta Ziemele, Luis López Guerra, judecători, și Santiago
Quesada, grefier de secție,
după ce a deliberat în camera de consiliu, la 18 ianuarie 2011,
pronunță prezenta hotărâre, adoptată la aceeași dată.
PROCEDURA

1. La originea cauzei se află Cererea nr. 29.883/06
îndreptată împotriva României, prin care un cetățean suedez,
domnul Sorin Dan Micu (reclamantul), a sesizat Curtea la
19 iulie 2006, în temeiul art. 34 din Convenția pentru apărarea
drepturilor omului și a libertăților fundamentale (Convenția).
2. Reclamantul, care a beneficiat de asistență judiciară, este
reprezentat de Sabin Marius Gentimir, avocat în Timișoara.
Guvernul român (Guvernul) este reprezentat de agentul
guvernamental, domnul Răzvan-Horațiu Radu, din cadrul
Ministerului Afacerilor Externe.
3. Reclamantul se plânge în special de inechitatea procedurii
penale împotriva lui și de relele condiții de detenție suferite în
mai multe închisori din România.
4. La 5 februarie 2009, președintele Secției a treia a hotărât
să comunice cererea Guvernului. În conformitate cu art. 29 § 1
din Convenție, acesta a hotărât, de asemenea, că
admisibilitatea și fondul cauzei vor fi examinate împreună.
5. Guvernul suedez, căruia i s-a transmis o copie a cererii, în
temeiul art. 44 § 1 a) din Regulamentul Curții, și-a exprimat
dorința de a fi informat asupra unei eventuale decizii finale ori
asupra unei hotărâri pronunțate în prezenta cauză.
ÎN FAPT

I. Circumstanțele cauzei
6. Reclamantul s-a născut în anul 1959 și domiciliază în
Timișoara.
7. La 22 februarie 2003, Poliția București și Parchetul de pe
lângă Curtea de Apel București l-au arestat pe P.R.D. La

chestionarea de către poliție, P.R.D. deținea asupra sa o
anumită cantitate de comprimate de ecstasy. Interogat de poliție
asupra provenienței acestora, P.R.D. a declarat că le primise în
ianuarie 2003 de la reclamant pentru a facilita transferul
acestora către Statele Unite ale Americii. În urma declarației
sale, poliția a chestionat mai multe persoane, inclusiv
reclamantul.
A. Interogarea reclamantului

8. La 24 februarie 2003, P.R.D. l-a sunat pe reclamant și l-a
chemat la o întâlnire într-un restaurant în apropiere de Brașov.
La întâlnire, reclamantul a fost ridicat, încătușat și percheziționat
de poliția din Brașov. Automobilul acestuia a fost percheziționat.
Apoi, acesta a fost condus la sediul Poliției Brașov.
9. Reclamantul a solicitat asistență din partea unui avocat
ales, respectiv B.R. Dintr-un proces-verbal întocmit la aceeași
dată reiese că între orele 19,00 și 21,00 parchetul încercase să
îl contacteze telefonic pe avocatul B.R., însă telefonul său mobil
era închis. Reclamantul nu a semnat procesul-verbal.
10. Dat fiind că parchetul dorea să îl interogheze pe
reclamant în aceeași zi, V.M. a fost numit avocat din oficiu
pentru a-l asista pe reclamant. Reclamantul nu a semnat
împuternicirea în favoarea lui V.M.
11. Parchetul l-a interogat pe reclamant despre legăturile
sale cu P.R.D. Informat că P.R.D. declarase că primise de la el
comprimatele de ecstasy, reclamantul a negat faptele.
12. Printr-un proces-verbal din aceeași dată, parchetul l-a
informat pe reclamant că era învinuit de comiterea infracțiunii
de trafic de droguri. Reclamantul a fost informat totodată cu
privire la drepturile sale procedurale, inclusiv acela de a fi asistat
de un avocat. Reclamantul și avocatul delegat din oficiu au

10

MONITORUL OFICIAL AL ROMÂNIEI, PARTEA I, Nr. 651/13.IX.2011

semnat procesul-verbal respectiv. Interogat din nou despre
legăturile sale cu P.R.D., reclamantul a reluat primele sale
declarații și a negat implicarea sa în traficul de droguri denunțat
de P.R.D.
13. Reclamantul a fost transferat la sediul Poliției București.
14. Încă de la chestionarea sa, reclamantul a solicitat
autorităților să fie informată Ambasada Suediei. Potrivit
dosarului, la 28 august 2003, organele de cercetare au informat
Ambasada Suediei despre măsurile luate împotriva
reclamantului.
B. Acuzațiile reclamantului de rele tratamente

15. Prin Ordonanța din 25 februarie 2003, Parchetul de pe
lângă Curtea de Apel București a dispus reținerea reclamantului.
Printr-o nouă ordonanță emisă la aceeași dată, parchetul a
dispus arestarea preventivă pentru o perioadă de 30 de zile, cu
începere de la 26 februarie 2003.
16. Reclamantul a fost interogat din nou cu privire la relațiile
sale cu P.R.D., în prezența lui E.C., avocatul numit din oficiu.
Împuternicirea pentru avocatul respectiv nu a fost semnată de
reclamant. Acesta din urmă a declarat că își menține declarația
din 24 februarie 2003. La aceeași dată, reclamantul a fost
confruntat cu P.R.D. și a negat că i-ar fi dat stupefiante.
Procesul-verbal de confruntare a fost semnat de E.C., avocatul
delegat din oficiu.
17. Reclamantul afirmă că, în timpul interogatoriului și în
zilele următoare, polițistul F.G. l-a supus constant la presiuni,
sub amenințarea aplicării unor rele tratamente, ca să cedeze
psihic și să declare ceea ce dorea să audă. F.G. l-ar fi considerat
ătrădător de țară” pe motiv că renunțase la cetățenia română
pentru cea suedeză. Și ceilalți polițiști prezenți la interogatoriu
l-ar fi insultat. Reclamantul adaugă că polițistul F.G. l-a
amenințat cu expulzarea în Statele Unite ale Americii, unde risca
o pedeapsă grea cu închisoarea pentru trafic de droguri.
Polițistul i-ar fi spus că, dacă mărturisea o parte din faptele
imputate, autoritățile române ar avea competența să desfășoare
ancheta și că expulzarea sa nu ar mai fi necesară. Acesta i-ar
mai fi spus că, dacă ar accepta să fie reprezentat de avocatul
Z.V., o cunoștință a lui F.G., în schimbul sumei de 20.000 dolari
americani, ancheta ar putea avea un final favorabil pentru el, de
exemplu o pedeapsă cu închisoarea cu suspendare.
18. La 3 martie 2003, reclamantul l-a mandatat pe B.R.
pentru a-l reprezenta în cursul procedurii. La 11 martie 2003,
reclamantul a fost interogat de parchet în prezența avocatului
ales. Acesta a declarat că în ianuarie 2003 îi trimisese lui P.R.D.
un colet cu comprimate despre care credea că sunt steroizi
pentru sportivi, pentru ca acesta să organizeze transportul lor
către Canada. Acesta a mărturisit că în perioada 1999—2000, el
însuși organizase transportul de comprimate de steroizi către
Statele Unite ale Americii și Canada. Declarația a fost semnată
de avocatul ales și de reclamant, fără obiecții.
19. La 20 martie 2003, reclamantul a făcut o nouă declarație
în prezența avocatului ales, în care a descris participarea la un
transport de comprimate de ecstasy din Germania în România
în 2002.
20. La 31 iulie 2003, reclamantul l-a mandatat pe avocatul
Z.V. să îl reprezinte în procedură, însă a renunțat la serviciile
acestuia atunci când cazul a fost trimis spre judecată la instanță.
Reclamantul a fost asistat în restul procedurii de avocații săi
aleși.
C. Plângerea penală împotriva anchetatorilor de poliție

21. La 26 octombrie 2005, reclamantul a introdus la
Parchetul de pe lângă Înalta Curte de Casație și Justiție o
plângere penală împotriva procurorului M.D.M. care condusese
urmărirea penală împotriva sa, împotriva polițistului F.G. și a
altor polițiști din Poliția București. Acesta îi acuza de abuz în
serviciu, rele tratamente, arestare nelegală și cercetare abuzivă,
tortură și furt. Procurorului M.D.M. îi reproșa că prezentase în
rechizitoriu o situație de fapt care era defavorabilă lui și contrară
dovezilor din dosar. Acesta a precizat că în timpul interogatoriilor
sale din 25 februarie 2003, F.G. îl amenințase cu violențe fizice

și îl considerase ătrădător de țară”. Acesta a precizat că, în cele
5 luni de anchetă, M.D.M. și F.G. exercitaseră presiuni asupra lui
pentru a-l determina să mărturisească infracțiunile imputate. În
această privință, a precizat că fusese amenințat cu extrădarea
în Statele Unite ale Americii, că nu a avut acces la un avocat
ales în primele sale zile de detenție și că i se promisese o soluție
favorabilă a cazului dacă accepta să fie reprezentat de avocatul
Z.V. În fine, acesta afirmă că F.G. îi confiscase ilegal telefoanele
mobile și că agenții de poliție îl insultaseră.
22. Prin Ordonanța din 1 octombrie 2007, Parchetul a dispus,
pentru M.D.M., neînceperea urmăririi penale în privința tuturor
capetelor de acuzare și a dispus disjungerea cauzei în privința
faptelor imputate lui F.G. și transferul acesteia la Parchetul de pe
lângă Curtea de Apel București. Rezoluția a fost comunicată
reclamantului la 5 octombrie 2007. Reclamantul nu a contestat-o
nici la prim-procurorul parchetului, nici la tribunal, așa cum avea
dreptul în temeiul art. 278 și 2781 din Codul de procedură penală
(CPP).
23. Între timp, la 20 iulie 2006, reclamantul a reiterat
plângerea penală împotriva lui M.D.M. și F.G. la Parchetul de
pe lângă Înalta Curte de Casație și Justiție.
24. Prin Ordonanța din 20 august 2007, Parchetul de pe
lângă Înalta Curte de Casație și Justiție a dispus neînceperea
urmăririi penale în privința tuturor capetelor de acuzare în ceea
ce îl privește pe M.D.M. și neînceperea urmăririi penale în
privința capetelor de cerere referitoare la arestarea nelegală,
cercetarea abuzivă și tortură față de F.G. În ceea ce privește
acuzațiile reclamantului conform cărora F.G. îi confiscase în mod
ilegal telefoanele mobile și îi incitase pe ceilalți polițiști să
profereze injurii, parchetul a înaintat plângerea Parchetului de
pe lângă Curtea de Apel București. Se preciza că cercetarea
trebuia să vizeze capetele de cerere de abuz în serviciu, rele
tratamente și furt.
25. Prin Ordonanța din 31 august 2007, Parchetul de pe
lângă Curtea de Apel București a decis transferul plângerii
împotriva lui F.G. la Direcția Națională Anticorupție din cadrul
Parchetului de pe lângă Înalta Curte de Casație și Justiție.
Reclamantul nu a contestat ordonanța.
26. În urma contestației reclamantului, prin Rezoluția din
8 octombrie 2007, procurorul șef de secție din cadrul Parchetului
de pe lângă Înalta Curte de Casație și Justiție a confirmat
Rezoluția din 20 august 2007, citată anterior. Acesta a luat act
de faptul că nu existau indicii că M.D.M. și F.G. ar fi comis
faptele invocate în cadrul anchetării reclamantului.
27. La 18 octombrie 2007, rezoluția a fost comunicată
reclamantului. Acesta nu a formulat plângere în instanță
împotriva rezoluției, în temeiul art. 2781 din CPP.
28. Părțile nu au informat Curtea despre soluționarea
capetelor de cerere din plângerile penale ale reclamantului încă
pendinte în fața instanțelor naționale.
D. Procedura penală împotriva reclamantului

29. La 16 iulie 2003, parchetul a prezentat reclamantului
materialul de urmărire penală, indicându-i faptele imputate și
încadrarea juridică a acestora.
30. În urma rechizitoriului din 29 iulie 2007, Parchetul de pe
lângă Curtea de Apel București l-a trimis pe reclamant în
judecată în fața Tribunalului București, pentru comiterea
infracțiunilor de organizare a introducerii în țară de droguri de
mare risc și de trafic de droguri de mare risc. Acesta era acuzat
că a introdus în țară, în vara anului 2002, o mare cantitate de
comprimate de ecstasy și că a implicat mai multe persoane în
comerțul cu acest drog. I se imputa de asemenea că i-a livrat lui
P.R.D. o cantitate de stupefiante în ianuarie 2003 spre a fi
vândute. În cadrul aceluiași rechizitoriu, P.R.D., G.F., B.C., G.I.,
G.V., L.E.P. și L.O.C. au fost trimiși în judecată pentru diverse
infracțiuni legate de traficul de droguri.
1. Procedura în primă instanță în fața tribunalului

31. Cauza a fost amânată aproximativ 9 luni, motivat de
absența inculpatului L.O.C., deținut într-o închisoare departe de

MONITORUL OFICIAL AL ROMÂNIEI, PARTEA I, Nr. 651/13.IX.2011
București. La 23 aprilie 2004, instanța a disjuns cauza în privința
lui L.O.C.
32. La 24 mai 2004, instanța i-a interogat separat pe
coinculpați, cu excepția lui L.O.C. Reclamantul, interogat la
aceeași dată în prezența avocatului ales, a negat faptele și a
declarat că își menține doar primele două declarații făcute în
cursul cercetării penale. Acesta a mărturisit că în 2000 facilitase
transportul de comprimate de steroizi către Statele Unite ale
Americii și Canada. El a declarat că în timpul cercetării fusese
informat de către polițiști că urma să fie extrădat în Statele Unite
ale Americii și că după câteva zile polițistul F.G. îi propusese să
mărturisească o parte din fapte pentru a nu fi extrădat. Acesta
din urmă îi propusese totodată să se lase reprezentat de
avocatul Z.V., care îi putea obține o condamnare cu suspendare.
Acesta a adăugat că în primele zile de cercetare nu beneficiase
de asistența unui avocat ales și că nu putuse contacta
Ambasada Suediei sau propria familie.
33. Instanța a admis cererea reclamantului privind
interogarea unui martor al apărării și depunerea unor înscrisuri
la dosar. Instanța a interogat și alți martori, în prezența
acuzaților.
34. La 16 august 2004, tribunalul a supus dezbaterii părților
modificarea încadrării juridice a faptelor imputate reclamantului
în 3 infracțiuni, respectiv organizarea introducerii în țară de
droguri de mare risc, trafic de droguri și asociere în vederea
săvârșirii de infracțiuni. La 6 septembrie 2004, instanța i-a
interogat din nou pe coacuzații P.R.D. și G.F. La 10 septembrie
2004, reclamantul a depus la dosar concluzii scrise, solicitând
achitarea sa.
35. Prin Hotărârea din 13 septembrie 2004, tribunalul l-a
condamnat pe reclamant la 11 ani de închisoare pentru
comiterea infracțiunilor de organizare a introducerii în țară de
droguri de mare risc, trafic de droguri și asociere în vederea
săvârșirii de infracțiuni, aplicându-i și o pedeapsă
complementară constând în interdicția de a fi ales sau de a
ocupa o funcție ce implică exercițiul autorității de stat. De
asemenea, automobilul reclamantului a fost confiscat.
36. Instanța și-a întemeiat sentința pe declarațiile
coinculpaților L.E.P., G.F. și P.R.D., care coroborau declarațiile
reclamantului făcute în timpul urmăririi penale, în prezența
avocatului ales. Instanța a remarcat că, deși în fața sa
reclamantul negase orice implicare în comiterea faptelor
imputate, ăexistența unor împrejurări care l-ar fi putut determina
să nu spună adevărul organelor de urmărire nu a fost dovedită”.
2. Procedura în apel în fața Curții de Apel București

37. Reclamantul a formulat apel împotriva sentinței. Acesta
susținea că în urma modificării încadrării juridice a faptelor,
tribunalul l-a condamnat pentru 3 infracțiuni, deși nu fusese
trimis în judecată decât pentru comiterea a două infracțiuni și
nu a fost interogat decât în privința uneia dintre infracțiunile
imputate. El a precizat că L.O.C. nu fusese audiat și a solicitat
achitarea sa cu privire la toate capetele de acuzare. Acesta a
precizat că declarațiile făcute în timpul urmăririi penale nu
puteau fi luate în considerare pe motiv că fuseseră făcute sub
amenințarea investigatorilor cu expulzarea în Statele Unite ale
Americii. Acesta a solicitat, de asemenea, să nu i se aplice
pedeapsa accesorie, dat fiind că nu mai avea cetățenia română,
să se anuleze măsura confiscării și să se calculeze corect
durata pedepsei aplicate.
38. La 21 ianuarie 2005, curtea de apel l-a audiat pe L.O.C.
39. Prin Hotărârea din 7 februarie 2005, Curtea de Apel
București a admis parțial apelul reclamantului și a anulat
pedeapsa complementară aplicată acestuia. Reclamantul a
formulat recurs, invocând lipsa de motivare a hotărârii curții de
apel. Prin Hotărârea definitivă din 15 iunie 2005, Înalta Curte de
Casație și Justiție a admis recursul și a retrimis cauza curții de
apel pentru o nouă examinare a apelului reclamantului.
40. La 7 septembrie 2005, reclamantul a solicitat curții de
apel interogarea lui L.E.P. Curtea de apel a respins cererea pe

11

motiv că, potrivit înscrisurilor din dosar, nu era necesar un nou
interogatoriu al acuzatului respectiv.
41. Prin Decizia din 14 septembrie 2005, Curtea de Apel
București a admis parțial apelul reclamantului. Instanța a
confirmat decizia sa penală, dar a anulat măsura de confiscare
a automobilului. Instanța și-a întemeiat decizia pe aceleași
probe ca și tribunalul și a precizat că reclamantul nu a explicat
nicicum faptul că a revenit asupra declarațiilor sale în fața
tribunalului.
3. Procedura de recurs în fața Înaltei Curți de Casație și Justiție

42. Reclamantul a formulat recurs împotriva Hotărârii din
14 septembrie 2005, citată anterior. Acesta a reiterat motivele
de apel și a subliniat că nu era vinovat de faptele imputate,
prezentându-și propria versiune asupra faptelor și interpretarea
probelor din dosar.
43. Prin Decizia definitivă din 17 februarie 2006, pronunțată
în urma desfășurării unei ședințe la aceeași dată, Înalta Curte de
Casație și Justiție a respins recursul și a confirmat temeinicia
deciziei pronunțate în apel. Instanța a precizat că inculpații
solicitaseră trimiterea cauzei în fața tribunalului, menționând că
trebuiau administrate probe suplimentare, fără a le indica cu
exactitate.
E. Condițiile de detenție suportate de reclamant
1. Condițiile de detenție în arestul Direcției Generale de Poliție a
Municipiului București (DGPMB)
a) Condițiile de detenție în descrierea reclamantului

44. Între 25 februarie și 6 august 2003, reclamantul a fost
încarcerat în arestul DGPMB. Reclamantul precizează că în
primele 8 zile de detenție, nici familia sa și nici Ambasada
Suediei la București nu au fost informate despre arestarea sa
preventivă. Acesta a fost plasat în celule supraaglomerate, cu
7 paturi pentru 17 persoane. Acesta nu dispunea de haine de
schimb sau de cele necesare toaletei sale zilnice. El nu a putut
ieși la plimbare în curtea arestului. Nu i s-a permis să
corespondeze liber cu familia sa și ambasada țării sale,
scrisorile sale fiind deschise de polițiști.
b) Condițiile de detenție descrise de Guvern

45. Guvernul observă că în ianuarie 2003 s-a înființat un corp
de 14 celule modernizate. Reclamantul a fost plasat într-o celulă
de 32 m2 cu 8 paturi. În situații excepționale, în care numărul
deținuților depășea numărul de paturi disponibile, administrația
penitenciarului se asigura că numărul deținuților depășea cu cel
mult 2 numărul de paturi existente în celule. Guvernul adaugă
faptul că reclamantul putea să se plimbe între o jumătate de oră
și două ore în fiecare zi într-o ăcurte de plimbare” de 24 m2 aflată
în interiorul centrului de detenție. Apa curentă potabilă și apa
caldă se furnizau fără întrerupere.
2. Condițiile de detenție în Penitenciarul București—Jilava
a) Condițiile de detenție descrise de reclamant

46. De la 6 august până la 5 septembrie 2003 și de la
2 decembrie 2008 până la 26 februarie 2009, reclamantul a fost
deținut în Penitenciarul București—Jilava.
47. Reclamantul afirmă că în prima parte din perioada sa de
detenție în penitenciar a fost plasat într-o celulă cu 27 de paturi
împărțite între 84 de deținuți. Acesta depune declarațiile a
3 codeținuți, care atestă supraaglomerarea din penitenciar și
afirmă că reclamantul a fost obligat să împartă patul cu un alt
deținut.
b) Condițiile de detenție descrise de Guvern

48. Guvernul declară că în decursul detenției sale din
perioada 6 august—5 septembrie 2003 reclamantul a fost plasat
în celulele nr. 302 (de 34,78 m2 pentru 28 sau 30 de deținuți) și
nr. 213 (de 57,81 m2 pentru 66 sau 69 de deținuți). Reclamantul
beneficia de o plimbare în aer liber de 30 de minute zilnic.
49. În perioada 2 decembrie 2008—26 februarie 2009,
reclamantul a fost plasat în celulele nr. 509 (de 42,39 m2 cu
21 de paturi pentru 81 de deținuți), nr. 511 (de 42,39 m2 cu 21 de
paturi pentru 3 deținuți) și nr. 113 (de 18,80 m2 cu 10 paturi
pentru 8 deținuți). Acesta putea beneficia de activitate în aer liber

12

MONITORUL OFICIAL AL ROMÂNIEI, PARTEA I, Nr. 651/13.IX.2011

timp de 3 ore pe zi și de activitate sportivă timp de o oră până
la o oră și jumătate zilnic.
3. Condițiile de detenție în Penitenciarul București—Rahova

50. Reclamantul a fost deținut în Penitenciarul București—
Rahova în următoarele perioade: 5 septembrie 2003—28 martie
2005, 5 aprilie 2005—6 martie 2006, 11 aprilie—9 octombrie
2006 și 26 ianuarie 2007—2 decembrie 2008.
a) Condițiile de detenție descrise de reclamant

51. Reclamantul precizează că în acest penitenciar a fost
plasat într-o celulă cu 10 paturi pentru 12 deținuți. Acesta
subliniază că timp de un an a fost obligat să împartă patul cu un
alt deținut.
52. În 2007, a fost plasat în celula nr. 616, de 22 m2, pe care
o împărțea cu alți 11 deținuți. În condițiile supraaglomerării
celulei, aerul era irespirabil și leșinurile erau frecvente în rândul
deținuților. Lipsa de apă potabilă timp de mai multe ore zilnic,
precum și saltelele vechi de peste 10 ani, îmbibate de urină, praf
și căpușe, constituiau focare de infecție și surse de boli. Acesta
subliniază că vara temperatura în celule depășea 40 de grade,
deși ferestrele și ușile erau deschise.
53. Reclamantul a depus declarații ale codeținuților săi, care
subliniază în special supraaglomerarea din cauza suprafeței
reduse a celulelor în raport cu numărul de deținuți, condițiile de
igienă deplorabile și mâncarea proastă.
b) Condițiile de detenție în descrierea Guvernului

54. Pe întreaga durată a detenției sale, reclamantul a stat în
celule cu o suprafață de 19,55 m2, dotate cu 10 paturi pentru un
număr de 10 deținuți. Celulele beneficiau de toalete, un spațiu
pentru igienă personală și o fereastră de 1,44 m2. Aerisirea
celulelor se făcea în mod natural, prin deschiderea ferestrelor
și ușilor. Celulele mai erau dotate cu o masă, două bănci și un
suport pentru depozitarea bagajelor deținuților. Accesul la apa
curentă se asigura fără întrerupere.
55. Deținuții beneficiau de plimbări zilnice de 1—2 ore în cele
9 curți interioare ale penitenciarului, fiecare având o suprafață
de 266 m2. În plus, deținuții puteau efectua activități sportive, de
două ori pe săptămână, în cele două centre sportive, fiecare
având o suprafață de 451 m2.
4. Transferul reclamantului în alte închisori

56. Reclamantul a fost deținut în Penitenciarul Codlea în
perioada 28 martie—5 aprilie 2005, 6 martie—11 aprilie 2006 și
9 octombrie 2006—26 ianuarie 2007. Din 26 februarie 2009,
reclamantul a fost închis în Penitenciarul Timișoara.
II. Dreptul și practica interne relevante
A. Dispozițiile legale relevante referitoare la condițiile de
detenție
1. Dreptul și jurisprudența interne relevante

57. Un rezumat al dispozițiilor de drept intern relevante
referitor la căile de atac disponibile în materia executării
pedepselor cu închisoarea se regăsește în Hotărârea
Petrea împotriva României (nr. 4.792/03, 29 aprilie 2008,
paragrafele 22 și 23).
58. Guvernul prezintă Curții copii ale hotărârilor pronunțate
de instanțele naționale în temeiul Ordonanței de urgență a
Guvernului nr. 56/2003 privind unele drepturi ale persoanelor
aflate în executarea pedepselor privative de libertate, aprobată
prin Legea nr. 403/2003, și al Legii nr. 275/2006 privind
executarea pedepselor și a măsurilor dispuse de organele
judiciare în cursul procesului penal, cu modificările și
completările ulterioare. Acestea se referă în principal la plângeri
ale deținuților care invocă în fața instanțelor naționale absența
tratamentului medical adecvat, atingeri aduse dreptului de vizită,
dreptului la corespondență, dreptului la confidențialitatea
conversațiilor telefonice și la exercitarea dreptului de plimbare în
aer liber, plângeri împotriva unor sancțiuni disciplinare, o
plângere împotriva unui transfer într-o celulă cu fumători și
împotriva condițiilor de transport la instanță. Într-o hotărâre
definitivă din 4 aprilie 2006, un deținut menționase
supraaglomerarea drept cauză a insomniei sale. Judecătoria a

examinat afirmația din perspectiva dreptului la asistență
medicală adecvată.
2. Rapoartele internaționale privind condițiile de detenție

59. Principalele concluzii ale Comitetului European pentru
Prevenirea Torturii (CPT) pronunțate în urma vizitelor efectuate
în închisorile din România, precum și observațiile cu caracter
general ale CPT sunt prezentate pe scurt în Hotărârea
Bragadireanu împotriva României (nr. 22.088/04, pct. 73—76,
6 decembrie 2007).
60. Partea relevantă din raportul CPT, publicat în aprilie
2004, referitor la vizita sa în România din septembrie 2002 în
locurile de detenție ale DGPMB este prezentată în Hotărârea
Ogică împotriva României (nr. 24.708/03, pct. 25 și 26, 27 mai
2010).
61. În ceea ce privește Penitenciarul București—Jilava,
raportul CPT publicat în aprilie 2003 în urma vizitei din februarie
1999 și concluziile raportului Biroului Comisarului pentru
Drepturile Omului, publicat la 29 martie 2006 în urma vizitei
efectuate în România de către membrii acestuia între 13 și
17 septembrie 2004, sunt prezentate în părțile relevante din
cauzele Viorel Burzo împotriva României (nr. 75.109/01 și
12.639/02, pct. 27, 30 iunie 2009) și Eugen Gabriel Radu
împotriva României (nr. 3.036/04, pct. 23 și 24, 13 octombrie
2009).
62. În ultimul său raport publicat la 11 decembrie 2008, în
urma vizitei sale din iunie 2006 la mai multe penitenciare din
România, CPT a precizat:
ă§ 70: [...] Comitetul este foarte îngrijorat de faptul că lipsa
paturilor rămâne o problemă constantă nu numai în
penitenciarele vizitate, ci și la nivel național, și această situație
persistă de la prima vizită în România, din 1995. Este timpul să
se ia măsuri de anvergură pentru a pune capăt definitiv acestei
situații inacceptabile. CPT face apel la autoritățile române pentru
inițierea unei acțiuni prioritare și decisive pentru ca fiecare
persoană aflată într-un penitenciar să dispună de un pat.
În schimb, Comitetul este mulțumit că, la scurt timp după
vizita din iunie 2006, norma oficială a spațiului vital pentru
fiecare deținut în celule a ajuns de la 6 m3 (ceea ce reprezenta
o suprafață de mai mult sau mai puțin de 2 m2 pentru fiecare
deținut) la 4 m2 sau 8 m3. CPT recomandă autorităților
române să ia măsurile necesare pentru ca norma de 4 m2 de
spațiu vital pentru fiecare deținut în celulele colective să fie
respectată în toate penitenciarele din România”.
63. Extrasele relevante din Recomandarea nr. (2006)2 a
Comitetului de Miniștri către statele membre cu privire la
normele penitenciare europene adoptată la 11 ianuarie 2006
sunt descrise în hotărârile Enea împotriva Italiei [(GC),
nr. 74912/01, pct. 48, CEDO 2009-...)] și Rupa împotriva
României [(nr. 1), nr. 58.478/00, pct. 88, 16 decembrie 2008].
B. Dispozițiile legale referitoare la plângerea împotriva actelor
procurorului

64. Art. 278 și 2781 din CPP privind plângerile împotriva unui
act al parchetului sunt descrise în Hotărârea Dumitru Popescu
împotriva României (nr. 1) (nr. 49.234/99, pct. 43—45, 26 aprilie
2007).
ÎN DREPT

I. Cu privire la pretinsa încălcare a art. 3 din Convenție
65. Reclamantul denunță relele condiții de detenție pe care
a trebuit să le îndure în arestul DGPMB și în penitenciarele
București—Jilava și București—Rahova. Acesta reclamă de
asemenea relele tratamente psihice îndurate din partea
investigatorilor în timpul primelor interogatorii realizate de către
poliție și faptul că nu a primit răspuns la plângerea sa penală
împotriva autorilor respectivelor rele tratamente. El invocă art. 3
din Convenție, care prevede următoarele:
ăNimeni nu poate fi supus torturii, nici pedepselor sau
tratamentelor inumane ori degradante.”
66. Guvernul contestă această teză.

MONITORUL OFICIAL AL ROMÂNIEI, PARTEA I, Nr. 651/13.IX.2011
67. Curtea va examina mai întâi capătul de cerere al
reclamantului referitor la condițiile de detenție. Apoi, se va axa
pe capătul de cerere referitor la relele tratamente aplicate de
investigatori.
A. Capătul de cerere referitor la condițiile de detenție
1. Cu privire la admisibilitate
a) Excepția Guvernului întemeiată pe neepuizarea căilor de recurs
interne

68. Guvernul invocă neepuizarea căilor de recurs de către
reclamant, afirmând că acesta ar fi putut să sesizeze instanțele
cu o acțiune în despăgubiri în temeiul dispozițiilor de drept
comun privind răspunderea civilă delictuală sau să formuleze o
plângere penală pentru ărele tratamente” și ătortură” împotriva
persoanelor responsabile. De asemenea, Guvernul consideră
că, după intrarea în vigoare a Ordonanței de urgență a
Guvernului nr. 56/2003 (OUG nr. 56/2003) și a Legii
nr. 275/2006, care garantează, în mod mai specific, drepturile
persoanelor care execută o pedeapsă privativă de libertate,
reclamantul ar fi putut sesiza instanțele naționale cu o plângere
întemeiată pe aceste dispoziții. Guvernul face referire la Cauza
Stan împotriva României (dec.) (nr. 6.936/03, 20 mai 2008), în
care un reclamant a obținut despăgubiri după ce instanțele
interne au constatat degradarea stării sale de sănătate în timpul
detenției. Guvernul prezintă exemple de jurisprudență a
instanțelor naționale (supra, pct. 58).
69. Reclamantul precizează că nicio acțiune în justiție nu
constituia un recurs efectiv, dată fiind durata prea mare a unei
astfel de proceduri.
70. Curtea observă că plângerea reclamantului se referă la
condițiile de detenție și, în special, la suprapopularea carcerală.
Aceasta reamintește că a hotărât deja, în cauze recente privind
un capăt de cerere similar și îndreptate împotriva României, că
având în vedere particularitatea acestui capăt de cerere,
acțiunile indicate de Guvern nu reprezintă căi de recurs efective
care trebuie epuizate de către reclamanți [Petrea, citată anterior,
pct. 37, Măciucă împotriva României (nr. 25.763/03, pct. 19,
26 mai 2009, Brândușe împotriva României, nr. 6.586/03,
pct. 40, CEDO 2009-.... (extrase), și Eugen Gabriel Radu, citată
anterior, pct. 23].
71. Argumentele Guvernului nu pot conduce, în speță, la o
concluzie diferită. În plus, problemele care decurgeau din
suprapopularea în penitenciare aveau în aparență un caracter
structural și nu se refereau doar la situația personală a
reclamantului [Kalachnikov împotriva Rusiei (dec.),
nr. 47.095/99, 18 septembrie 2001]. În aceste condiții, Curtea
consideră că existența unei căi de recurs eficiente nu a fost
demonstrată cu un grad suficient de certitudine. Pe de altă parte,
Curtea observă că, spre deosebire de prezenta speță, Cauza
Stan se referea la condiții de detenție și la o absență a
tratamentului medical care conduseseră la degradarea stării de
sănătate a părții interesate.
72. Prin urmare, excepția ridicată de Guvern se va respinge.
b) Cu privire la excepția Guvernului de nerespectare a termenului de
6 luni

73. Guvernul invocă, de asemenea, tardivitatea capătului de
cerere a reclamantului referitor la condițiile de detenție îndurate
în arestul DGPMB și în Penitenciarul București—Jilava în
perioada 6 august—5 septembrie 2003. Acesta precizează că
afirmațiile reclamantului referitoare la condițiile sale de detenție
țin de aspecte specifice și izolate, care nu au fost reiterate cu
privire la condițiile de detenție suportate în alte închisori unde a
fost închis. Prin urmare, acesta nu se poate prevala în speță de
o situație continuă.
74. Reclamantul nu a prezentat observații asupra acestui
punct.
75. Curtea observă că a examinat deja modul în care trebuie
să se aplice regula termenului de 6 luni în cauzele de acest tip
(Seleznev împotriva Rusiei, nr. 15.591/03, pct. 35, 26 iunie
2008). Făcând trimitere la jurisprudența relevantă, instanța a
indicat, astfel, că nu era necesară considerarea condițiilor de

13

detenție ca o situație continuă în măsura în care capătul de
cerere aferent se referă la un episod, un tratament sau un regim
specific de detenție, legat de o perioadă de detenție identificată;
din contră, situația este continuă în cazul în care capătul de
cerere se referă la aspecte generale și la condiții de detenție
care au rămas sensibil similare, în ciuda transferului
reclamantului (Seleznev, citată anterior, pct. 36).
76. Curtea observă că, în speță, în formularul de cerere,
reclamantul se plânge mai ales de supraaglomerarea îndurată
în arestul DGPMB și în penitenciarele București—Jilava și
București—Rahova. Este adevărat, astfel cum susține Guvernul,
că reclamantul se plânge și de alte aspecte ale condițiilor de
detenție, care privesc unul sau altul dintre locurile de detenție,
însă, având în vedere continuitatea perioadei, precum și
acuzația comună și principală de supraaglomerare, este
necesar să se considere situația ca fiind continuă (mutatis
mutandis, Sudarkov împotriva Rusiei, nr. 3.130/03, pct. 40,
10 iulie 2008, și Benediktov împotriva Rusiei, nr. 106/02, pct. 31,
10 mai 2007; a contrario, Brândușe, citată anterior, pct. 42 și
Mariana Marinescu împotriva României, nr. 36.110/03, pct. 58,
2 februarie 2010).
77. Curtea adaugă că transferul reclamantului la
Penitenciarul Codlea în perioada 28 martie—5 aprilie 2005 nu
poate, de asemenea, întrerupe situația continuă din perioada
relevantă, având în vedere durata foarte scurtă a transferului și
faptul că reclamantul a revenit apoi în același Penitenciar
București—Rahova. De altfel, Guvernul nu a susținut contrariul.
Reamintind că este necesar, desigur, să se evite divizarea
artificială a unei perioade continue de detenție în mai multe părți
doar ca urmare a transferului deținutului, Curtea consideră totuși
că, în speță, nu se poate considera că transferul reclamantului
timp de o săptămână la Penitenciarul Codlea, urmat de
întoarcerea sa la Penitenciarul București—Rahova, a adus o
modificare semnificativă în condițiile sale de detenție, de natură
să întrerupă situația continuă (mutatis mutandis, Brândușe,
citată anterior, pct. 42).
78. Prin urmare, este necesar să se respingă și această
excepție a Guvernului. De altfel, Curtea constată că acest capăt
de cerere nu este în mod vădit nefondat în sensul art. 35 § 3 din
Convenție. Instanța precizează, de asemenea, că acesta nu
prezintă niciun alt motiv de inadmisibilitate. Prin urmare, este
necesar să fie declarat admisibil.
2. Cu privire la fond

79. Reclamantul denunță, în special, suprapopularea din
celule. Acesta se mai plânge de condițiile de igienă deplorabile,
de lipsa accesului la apă curentă, de lipsa curățeniei saltelelor
și de prezența unor paraziți și subliniază că acuzațiile sale sunt
demonstrate de declarațiile codeținuților depuse la dosar. Acesta
precizează că faptele prezentate de Guvern nu corespund
realității și că el nu a oferit în cazul fiecărui penitenciar informații
cu privire la numărul de paturi existente în celule.
80. Făcând trimitere la descrierea condițiilor de detenție pe
care a furnizat-o și la jurisprudența Curții în materie, Guvernul
susține că reclamantul a beneficiat de condiții de detenție
conforme cu cerințele art. 3 din Convenție.
81. Curtea observă cu titlu introductiv că reclamantul a
intenționat să denunțe în fața sa relele condiții de detenție și mai
ales supraaglomerarea din celule suferită în arestul DGPMB, în
Penitenciarul București—Jilava în 2003 și în Penitenciarul
București—Rahova. Prin urmare, va examina capătul de cerere
al reclamantului așa cum a fost definit de acesta. Curtea nu
consideră necesar să examineze condițiile de detenție pe care
le-ar fi suportat în alte perioade sau în alte penitenciare.
82. Curtea reamintește că măsurile privative de libertate sunt
însoțite de obicei de suferințe și umilire. Cu toate acestea, art. 3
impune statului să se asigure că orice acuzat este deținut în
condiții care sunt compatibile cu respectarea demnității umane,
că modalitățile de executare a pedepsei nu supun persoana în
cauză unei suferințe sau unei încercări de o intensitate care să
depășească nivelul inevitabil de suferință inerent detenției și că,

14

MONITORUL OFICIAL AL ROMÂNIEI, PARTEA I, Nr. 651/13.IX.2011

ținând seama de cerințele practice din închisoare, sănătatea și
confortul deținutului sunt asigurate în mod corespunzător
[Kudła împotriva Poloniei (GC), nr. 30.210/96, pct. 92-94,
CEDO 2000-XI].
83. În ceea ce privește condițiile de detenție, Curtea ține
seama de efectele cumulative ale acesteia, precum și de
acuzațiile specifice ale reclamantului (Dougoz împotriva Greciei,
nr. 40.907/98, CEDO 2001-II). În special, perioada de timp în
care o persoană a fost deținută în condițiile denunțate reprezintă
un factor important care trebuie luat în considerare (Alver
împotriva Estoniei, nr. 64.812/01, 8 noiembrie 2005). În plus, în
anumite cazuri, atunci când suprapopularea din celule atinge un
anumit nivel, lipsa de spațiu dintr-un penitenciar poate constitui
elementul central care trebuie luat în considerare în aprecierea
conformității unei anumite situații cu art. 3 (în acest sens,
Karalevičius împotriva Lituaniei, nr. 53.254/99, 7 aprilie 2005).
84. Aplicând principiile menționate anterior în prezenta
cauză, trebuie să se țină seama de factorul central în cauză, și
anume spațiul personal acordat reclamantului în diferitele
penitenciare în care a fost închis.
85. Referitor la detenția reclamantului în Penitenciarul
București—Jilava în perioada 6 august—5 septembrie 2003,
Curtea observă că reclamantul a suportat o gravă situație de
supraaglomerare. Astfel, chiar dacă se ține cont de informațiile
furnizate de Guvern, fiecare dintre persoanele deținute în
celulele reclamantului dispunea de un spațiu cuprins între
0,87 m2 și 1,20 m2, ceea este cu mult inferior
normei recomandate autorităților române în raportul CPT
(supra, pct. 63).
86. Referitor la detenția reclamantului în Penitenciarul
București—Jilava în perioada 5 septembrie 2003—2 decembrie
2008, se impune constatarea că reclamantul a dispus timp de
mai mulți ani de un spațiu individual de aproximativ 1,90 m2.
Perioadele foarte scurte de întrerupere ca urmare a 3 transferuri
la Penitenciarul Codlea și care corespund unei perioade de circa
5 luni nu pot modifica cu nimic situația reclamantului care a
îndurat timp de 4 ani și 10 luni consecințele supraaglomerării
celulelor din Penitenciarul București—Rahova.
87. De asemenea, Curtea observă că reclamantul era închis
o mare parte din zi, beneficiind de plimbare în curțile celor două
penitenciare doar pentru un timp foarte scurt (Dimakos împotriva
României, nr. 10.675/03, pct. 46, 6 iulie 2010). Pe lângă
problema supraaglomerării celulelor, acuzațiile reclamantului
referitoare la condițiile de igienă deplorabile, în special accesul
la apă curentă, murdăria saltelelor și prezența unor paraziți, sunt
mai mult decât plauzibile și reflectă realitățile descrise de CPT
în diferitele rapoartele întocmite în urma vizitelor în
penitenciarele din România (mutatis mutandis, Dimakos, citată
anterior, pct. 47).
88. Curtea admite că, în speță, nimic nu indică faptul că ar fi
existat într-adevăr intenția de a-l umili sau înjosi pe reclamant.
Totuși, aceasta reamintește că, în cazul în care este necesar să
se țină seama de problema dacă scopul tratamentului era de a
umili sau de a denigra victima, absența unui astfel de scop nu
poate exclude constatarea încălcării art. 3. Curtea consideră că
respectivele condiții de viață pe care reclamantul a trebuit să le
suporte timp de mai mulți ani au adus atingere demnității sale și
i-au inspirat sentimente de umilință.
89. Având în vedere cele de mai sus, Curtea concluzionează
că respectivele condiții de detenție a reclamantului, în special
supraaglomerarea din celula sa, combinate cu durata detenției
sale în asemenea condiții, sunt echivalente cu un tratament
degradant. Prin urmare, a fost încălcat art. 3 din Convenție.
90. Având în vedere această constatare, Curtea nu
consideră necesar să mai examineze capătul de cerere din
plângere referitor la condițiile de detenție în arestul DGPMB, în
măsura în care argumentele părților referitoare la condițiile de
detenție în perioada în care reclamantul a fost închis sunt
divergente (mutatis mutandis, Viorel Burzo împotriva României,
nr. 75.109/01 și 12.639/02, pct. 102, 30 iunie 2009).

B. Capătul de cerere referitor la pretinsele rele tratamente din
partea anchetatorilor

91. Reclamantul se plânge că a fost supus unor presiuni
psihice din partea anchetatorilor în timpul interogatoriului la
Poliția București. El precizează în acest sens că polițistul F.G. l-a
amenințat cu rele tratamente fizice și cu expulzarea în Statele
Unite ale Americii unde risca o pedeapsă grea cu închisoarea
pentru trafic de stupefiante. F.G. l-a numit ătrădător de țară” și i-a
promis o soluție favorabilă în cauza sa dacă accepta să fie
reprezentat de avocatul Z.V. Acesta mai spune că polițiștii nu au
informat Ambasada Suediei și familia sa despre arestarea lui și
precizează că procurorul M.D.M. a sprijinit atitudinea ostilă a lui
F.G. și a celorlalți polițiști.
92. Făcând trimitere la faptele relevante ale speței, Guvernul
invocă neepuizarea căilor de recurs interne. Acesta susține că
reclamantul nu a contestat ordonanțele de neîncepere a
urmăririi penale pronunțate în favoarea polițiștilor, conform
art. 278 și 2871 din CPP.
93. Reclamantul nu a prezentat observații asupra acestui
punct.
94. Curtea amintește că dispozițiile art. 35 din Convenție
prevăd epuizarea căilor de recurs disponibile și adecvate
relative la încălcările incriminate. Trebuie să existe un grad
suficient de certitudine nu numai în teorie, ci și în practică, fără
de care le lipsește efectivitatea și accesibilitatea dorite (Akdivar
și alții împotriva Turciei, 16 septembrie 1996, pct. 66, Culegere
de hotărâri și decizii 1996 — IV, și Dalia împotriva Franței,
19 februarie 1998, pct. 38, Culegere de hotărâri și decizii 1998-I).
95. În cazul de față, plângerea penală formulată de
reclamant împotriva lui M.D.M. și F.G. a fost soluționată cu
neînceperea urmării penale împotriva acestora din urmă pentru
unele capete de acuzare. Reclamantul nu a contestat
neînceperea urmării penale în temeiul art. 2871 din CPP, acțiune
care i-ar fi permis să ajungă în fața instanțelor naționale (Stoica
împotriva României, nr. 42.722/02, pct. 106—107, 4 martie
2008). Subliniind rolul său subsidiar în raport cu sistemele
naționale de garantare a drepturilor omului (Handyside împotriva
Regatului Unit, 7 decembrie 1976, pct. 48, seria A nr. 24), Curtea
consideră că reclamantul avea la dispoziție un temei legal care
îi permitea să conteste în fața instanțelor naționale neînceperea
urmăririlor penale în cauza respectivă, ceea ce el nu a făcut.
96. Cu privire la partea din anchetă referitoare la F.G. și la
ceilalți polițiști, încă pendinte în fața instanțelor naționale, privind
confiscarea ilegală a telefoanelor mobile și incitarea la
proferarea de injurii, presupunând că aceste fapte ating nivelul
de gravitate suficient pentru a intra sub incidența art. 3 din
Convenție, reclamantul va avea posibilitatea de a sesiza Curții
acest capăt de cerere la încheierea procedurii interne. Pe de
altă parte, ținând seama de demersurile deja făcute de
instanțele naționale pentru a soluționa plângerea reclamantului,
Curtea nu consideră că durata anchetei ar putea fi considerată
la ora actuală ca fiind un element suficient, de sine stătător,
pentru a pune la îndoială eficacitatea anchetei interne.
97. Ținând seama de cele precedente, excepția Guvernului
trebuie admisă, iar acest capăt de cerere trebuie respins pentru
neepuizarea căilor de atac interne, în conformitate cu art. 35
§ 1 și 4 din Convenție.
II. Cu privire la pretinsa încălcare a art. 6 din Convenție
98. Reclamantul invocă inechitatea procedurii penale
împotriva sa, susținând în special că nu a beneficiat de asistența
unui avocat ales în primele stadii ale interogatoriului și că nu a
putut să audieze sau să obțină audierea tuturor coacuzaților.
Aceasta invocă art. 6 § 1 și 3 c) și d) din Convenție, care
prevede următoarele:
ă1. Orice persoană are dreptul la judecarea cauzei sale în
mod echitabil [...], de către o instanță [...] care va hotărî [...]
asupra temeiniciei oricărei acuzații penale îndreptate împotriva
sa. (...)
3. Orice acuzat are, mai ales, dreptul: (...)

MONITORUL OFICIAL AL ROMÂNIEI, PARTEA I, Nr. 651/13.IX.2011
c. să se apere el însuși sau să fie asistat de un apărător ales
de el și, dacă nu dispune de mijloacele necesare remunerării
unui apărător, să poată fi asistat gratuit de un avocat din oficiu,
atunci când interesele justiției o cer;
d. să audieze sau să solicite audierea martorilor acuzării și să
obțină citarea și audierea martorilor apărării în aceleași condiții
ca și martorii acuzării.”
99. Guvernul contestă acest argument.
100. Întrucât cerințele art. 6 § 3 reprezintă aspecte specifice
ale dreptului la un proces echitabil garantat la art. 6 § 1, instanța
va examina capetele de cerere ale reclamantului sub aspectul
acestor două texte coroborate (Doorson împotriva Țărilor de
Jos, 26 martie 1996, pct. 66, Culegere de hotărâri și decizii
1996-II).
A. Cu privire la dreptul de a fi asistat de un avocat ales

101. Reclamantul se plânge de faptul că în timpul reținerii
sale și a primelor sale declarații nu a fost reprezentat de
avocatul ales de el, deși i-a informat expres pe anchetatori că
dorea să fie reprezentat de avocatul B.R. Acesta subliniază că
nu a semnat împuternicirile pentru cei 2 avocați numiți din oficiu
la primele sale interogatorii. Acesta consideră că afirmațiile
Guvernului, potrivit cărora parchetul a încercat să ia legătura
telefonic cu avocatul său, nu corespund realității.
102. Guvernul observă că reclamantul a fost reprezentat de
un apărător în timpul reținerii sale. Acesta remarcă faptul că
organele de anchetă au făcut demersuri pentru contactarea
avocatului indicat de reclamant, dar că avocatul nu a fost de
găsit. Acesta adaugă că în declarațiile pe care le-a făcut în
prezența avocaților numiți din oficiu, reclamantul nu s-a
incriminat și că ulterior nu a contestat activitatea avocaților
respectivi.
103. Curtea amintește că art. 6 § 3 lit. c) din Convenție
recunoaște oricărui acuzat dreptul de a fi asistat de un apărător
ales de el (Pakelli împotriva Germaniei, 25 aprilie 1983, pct. 31,
serie A nr. 64). Cu toate acestea și în pofida relațiilor de
încredere dintre avocat și client, nu se poate acorda un caracter
absolut dreptului garantat de art. 6 § 3 lit. c). Acesta este
subordonat obligatoriu unor limitări atunci când instanțele au
sarcina de a decide dacă interesele justiției impun numirea unui
apărător din oficiu pentru acuzat. La numirea avocatului
respectiv, instanțele naționale trebuie inevitabil să țină cont de
dorința acuzatului. Cu toate acestea, instanțele pot să nu țină
seama de aceasta dacă există motive pertinente și suficiente
pentru a considera că interesele justiției o impun (Croissant
împotriva Germaniei, 25 septembrie 1992, seria A, nr. 237-B,
pct. 29, și Vitan împotriva României, nr. 42.084/02, pct. 59,
25 martie 2008).
104. În speță, reclamantul a solicitat de la primul său
interogatoriu să fie reprezentat de avocatul B.R. Parchetul a
încercat, în zadar, timp de 3 ore, să ia legătura telefonic cu
avocatul indicat de reclamant. Autoritățile naționale au încercat
astfel să aplice efectiv dreptul reclamantului de a fi asistat de
apărătorul ales, însă s-au confruntat cu o imposibilitate
obiectivă. În acest context, având în vedere gravitatea faptelor
imputate reclamantului și imperativele anchetei, parchetul a
desemnat un avocat din oficiu pentru a-l reprezenta.
105. Curtea observă că reclamantul nu a semnat
împuternicirile celor 2 avocați numiți din oficiu. Cu toate acestea,
mai observă că declarațiile reclamantului din 24 și 25 februarie
2003, în care acesta nu s-a incriminat, au fost semnate atât de
acuzat, cât și de avocații numiți din oficiu, care i-au asigurat o
apărare ce nu ar putea fi considerată ineficientă. În plus,
reclamantul nu s-a plâns nici parchetului, după ce a fost asistat
de avocatul ales, nici instanțelor interne de lipsa de diligență a
avocaților numiți din oficiu.
106. În consecință, Curtea consideră că, în circumstanțele
cauzei, faptul că reclamantul nu a fost asistat de avocatul ales
în cadrul primelor interogatorii nu a adus atingere caracterului
echitabil al procedurii penale în ansamblu. Rezultă că acest

15

capăt de cerere este în mod vădit nefondat și trebuie respins, în
temeiul art. 35 § 3 și 4 din Convenție.
B. Cu privire la dreptul de a audia sau de a solicita audierea
martorilor acuzării

107. Reclamantul se plânge de faptul că, în măsura în care
toți coacuzații fuseseră audiați separat, el nu a avut posibilitatea
de a obține audierea tuturor coacuzaților săi în fața Tribunalului
București, deși declarațiile acestora constituiau probe pe care
tribunalul și-a fondat hotărârea de condamnare. Acesta
precizează că cererea sa de audiere a unor coacuzați a fost
respinsă de Curtea de Apel fără motivare.
108. Fără a invoca expres o excepție referitoare la
admisibilitatea acestui capăt de cerere, Guvernul precizează în
observațiile sale pe fond că reclamantul nu a adresat instanțelor
naționale o asemenea plângere, ci s-a limitat de fiecare dată la
invocarea nevinovăției sale. Curtea observă că argumentul
Guvernului se aseamănă cu o excepție întemeiată pe
neepuizarea căilor de recurs interne de către reclamant,
excepție care trebuie examinată separat.
109. În această privință, Curtea observă că reclamantul
denunță imposibilitatea lui de a obține audierea tuturor
coacuzaților săi, pe motiv că aceștia au fost audiați separat de
către tribunal. Curtea constată totuși că reclamantul a putut
obține audierea unora dintre coacuzați (supra, pct. 34 in fine și
38). Pe de altă parte, ca și Guvernul, aceasta observă că, deși
în fața tribunalului reclamantul a formulat expres cereri privind
administrarea anumitor probe, acesta nu a solicitat totuși ca toți
coacuzații săi să fie audiați în prezența sa. În fața Curții de Apel,
acesta a solicitat expres ca L.O.C. și L.E.P. să fie audiați pentru
clarificarea anumitor fapte, fără a solicita ca toți coacuzații săi să
fie ascultați și fără a invoca faptul că nu a avut posibilitatea de
a-i audia. În fine, reclamantul nu a indicat în căile de atac că
dreptul său de a obține audierea martorilor acuzării nu a fost
respectat de instanțele inferioare.
110. Subliniind rolul său subsidiar în raport cu sistemele
naționale de garantare a drepturilor omului (Handyside, citată
anterior, pct. 48), Curtea consideră că reclamantul avea la
dispoziție posibilitatea de a da instanțelor ocazia de a remedia
la nivel național pretinsa încălcare a Convenției. Rezultă că
acest capăt de cerere trebuie să fie respins pentru neepuizarea
căilor de recurs interne, în temeiul art. 35 § 1 și 4 din Convenție.
III. Cu privire la celelalte pretinse încălcări
111. Invocând art. 5 § 1, 2 și 3 din Convenție, reclamantul se
plânge cu privire la caracterul neregulamentar al reținerii sale și
de faptul că arestarea sa preventivă a fost dispusă de un
procuror. Din perspectiva art. 6 § 1 și 3 lit. a) din Convenție,
acesta se plânge de durata procedurii penale împotriva sa, pe
care o consideră nerezonabilă, și de faptul că nu a fost informat
în cel mai scurt termen de acuzațiile formulate împotriva sa.
Citând art. 8 din Convenție, acesta reclamă nerespectarea
dreptului său la corespondență pe durata arestării sale
preventive. În observațiile sale din 25 noiembrie 2009,
reclamantul se plânge de o atingere adusă dreptului său
garantat la art. 6 § 2 din Convenție, susținând că din cauza
atitudinii organelor de anchetă a fost constrâns să se
autoincrimineze.
112. Ținând seama de toate elementele de care dispune și
în măsura în care este competentă să se pronunțe cu privire la
pretențiile formulate, Curtea nu a constatat nicio atingere adusă
drepturilor și libertăților garantate de articolele Convenției.
Rezultă că acest capăt de cerere este în mod vădit nefondat și
trebuie respins în temeiul art. 35 § 3 și 4 din Convenție.
IV. Cu privire la aplicarea art. 41 din Convenție
113. În conformitate cu art. 41 din Convenție,
ăDacă Curtea declară că a avut loc o încălcare a convenției
sau a protocoalelor sale și dacă dreptul intern al Înaltei Părți
Contractante nu permite decât o înlăturare incompletă a
consecințelor acestei încălcări, Curtea acordă părții lezate, dacă
este cazul, o reparație echitabilă.”

16

MONITORUL OFICIAL AL ROMÂNIEI, PARTEA I, Nr. 651/13.IX.2011

A. Prejudiciu

B. Cheltuieli de judecată

114. Reclamantul solicită cu titlu de prejudiciu material
următoarele sume: 26.500 euro (EUR), reprezentând valoarea
automobilului său, precum și 2.400.000 dolari americani (USD),
reprezentând 20% dintr-un contract comercial pierdut în urma
condamnării sale penale. Acesta solicită, de asemenea, o
pensie privată în sumă de 1.500 EUR pe lună. În fine, el cere
3.000.000 EUR cu titlu de prejudiciu moral pe care l-ar fi suferit
din cauza detenției sale timp de peste 7 ani.
115. Guvernul consideră că nu s-a stabilit nicio legătură de
cauzalitate între pretinsele încălcări ale Convenției și sumele
solicitate de reclamant. Acesta consideră că suma solicitată cu
titlu de prejudiciu moral este excesivă și că o eventuală hotărâre
de constatare a încălcării ar putea constitui, în sine, o reparație
suficientă.
116. Curtea subliniază că singurul temei de reținut pentru
acordarea unei reparații echitabile constă în cauză în încălcarea
art. 3 din Convenție ca urmare a condițiilor materiale de detenție.
Prin urmare, nu observă nicio legătură de cauzalitate între
încălcarea constatată și prejudiciul material pretins și respinge
această cerere. În schimb, aceasta consideră că reclamantul a
suferit un prejudiciu moral cert. Pronunțându-se în echitate, așa
cum prevede art. 41, Curtea acordă reclamantului suma de
13.200 EUR cu titlu de daune morale.

117. Reclamantul solicită, de asemenea, 1.735 EUR pentru
cheltuielile de judecată suportate în fața instanțelor interne,
reprezentând onorariile avocaților. Acesta anexează cererii sale
copii ale contractelor de asistență și ale chitanțelor.
118. Guvernul observă că două dintre contractele de
asistență judiciară prezentate de reclamant nu sunt însoțite de
chitanțe care să ateste plata efectivă a sumelor solicitate. Acesta
adaugă că din contractele de asistență judiciară lipsesc
centralizatoarele cu orele de lucru ale avocaților.
119. Curtea constată că reclamantul, care a beneficiat de
asistență judiciară, în temeiul căreia Consiliul Europei a plătit
suma de 850 EUR avocatului care îl reprezenta în procedura în
fața Curții, nu a prezentat nicio cerere suplimentară de
rambursare a cheltuielilor de judecată efectuate în mod real în
procedura din fața Curții. Dat fiind că suma solicitată de
reclamant cu titlu de cheltuieli de judecată nu are legătură cu
încălcarea constatată de Curte, nu i se va acorda nicio sumă cu
acest titlu.
C. Dobânzi moratorii

120. Curtea consideră necesar ca rata dobânzilor moratorii
să se întemeieze pe rata dobânzii facilității de împrumut
marginal practicată de Banca Centrală Europeană, majorată cu
trei puncte procentuale.

PENTRU ACESTE MOTIVE,

În unanimitate,
C U R T E A,

1. declară cererea admisibilă în ceea ce privește capătul de cerere întemeiat pe art. 3 din Convenție referitor la condițiile
de detenție și inadmisibilă pentru celelalte capete de cerere;
2. hotărăște că a fost încălcat art. 3 din Convenție în ceea ce privește condițiile de detenție îndurate de reclamant în
penitenciarele București—Jilava și București—Rahova;
3. hotărăște că nu este necesară examinarea capătului de cerere întemeiat pe art. 3 din Convenție referitor la condițiile
de detenție suferite de reclamant în arestul DGPMB;
4. hotărăște:
a) că statul pârât trebuie să plătească reclamantului, în termen de 3 luni de la data la care hotărârea devine definitivă, în
conformitate cu art. 44 § 2 din Convenție, suma de 13.200 EUR (treisprezece mii două sute euro) cu titlu de daune morale, care
trebuie convertiți în moneda națională la rata de schimb aplicabilă la data plății, plus orice sumă ce poate fi datorată cu titlu de
impozit;
b) că de la expirarea termenului menționat și până la efectuarea plății această sumă trebuie majorată cu o dobândă simplă,
la o rată egală cu rata dobânzii facilității de împrumut marginal practicată de Banca Centrală Europeană, aplicabilă pe parcursul
acestei perioade și majorată cu 3 puncte procentuale;
5. respinge cererea de acordare a unei reparații echitabile pentru celelalte capete de cerere.
Redactată în limba franceză, apoi comunicată în scris, la 8 februarie 2011, în temeiul art. 77 § 2 și 3 din regulament.
Elisabet Fura,
președinte

Georgeta N. Stoica

Santiago Quesada,
grefier

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 651/13.IX.2011 conține 16 pagini.

Prețul: 3,20 lei

&JUYDGY|526129]
ISSN 1453—4495

