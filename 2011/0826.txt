Anul 179 (XXIII) — Nr. 826

PARTEA I

Marți, 22 noiembrie 2011

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 1.230 din 20 septembrie 2011 referitoare la
excepția de neconstituționalitate a dispozițiilor
art. 20669 alin. (7) din Legea nr. 571/2003 privind
Codul fiscal și art. 220 alin. (22) din Ordonanța
Guvernului nr. 92/2003 privind Codul de procedură
fiscală ........................................................................

2–3

Decizia nr. 1.268 din 27 septembrie 2011 referitoare la
excepția de neconstituționalitate a dispozițiilor art. 1—4
și art. 7 din Legea nr. 119/2010 privind stabilirea unor
măsuri în domeniul pensiilor ......................................

4–8

Decizia nr. 1.270 din 27 septembrie 2011 referitoare la
excepția de neconstituționalitate a dispozițiilor Legii
nr. 119/2010 privind stabilirea unor măsuri în domeniul
pensiilor ......................................................................

8–13

Decizia nr. 1.283 din 29 septembrie 2011 referitoare la
excepția de neconstituționalitate a dispozițiilor art. 1
lit. h) și art. 3 din Legea nr. 119/2010 privind stabilirea
unor măsuri în domeniul pensiilor ..............................

13–16

2

MONITORUL OFICIAL AL ROMÂNIEI, PARTEA I, Nr. 826/22.XI.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.230
din 20 septembrie 2011

referitoare la excepția de neconstituționalitate a dispozițiilor art. 20669 alin. (7)
din Legea nr. 571/2003 privind Codul fiscal și art. 220 alin. (22) din Ordonanța Guvernului
nr. 92/2003 privind Codul de procedură fiscală
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 20669 alin. (7) din Legea nr. 571/2003 privind
Codul fiscal și art. 220 alin. (22) din Ordonanța Guvernului
nr. 92/2003 privind Codul de procedură fiscală, excepție ridicată
de Societatea Comercială ăRic & Sim” — S.R.L. din Zlatna,
județul Alba, în Dosarul nr. 9.217/176/2010 al Judecătoriei Alba
Iulia. Excepția formează obiectul Dosarului Curții Constituționale
nr. 4.711D/2010.
La apelul nominal se constată lipsa părților, față de care
procedura de citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. În acest sens, face referire la Decizia Curții
Constituționale nr. 863/2010.
C U R T E A,

având în vedere actele și lucrările dosarului, reține următoarele:
Prin Încheierea din 29 noiembrie 2010, pronunțată în Dosarul
nr. 9.217/176/2010, Judecătoria Alba Iulia a sesizat Curtea
Constituțională cu excepția de neconstituționalitate a
dispozițiilor art. 20669 alin. (7) din Legea nr. 571/2003 privind
Codul fiscal și art. 220 alin. (22) din Ordonanța Guvernului
nr. 92/2003 privind Codul de procedură fiscală, excepție
ridicată de Societatea Comercială ăRic & Sim” — S.R.L. din
Zlatna, județul Alba, într-o cauză având ca obiect soluționarea
unei plângeri contravenționale.
În motivarea excepției de neconstituționalitate autoarea
acesteia susține că măsura confiscării dispusă în cazul său este
neconstituțională, deoarece încalcă prevederile ăart. 41 alin. (7)”
din Constituție, potrivit cărora averea dobândită licit nu poate fi
confiscată, iar caracterul licit al averii se prezumă. Totodată,

dispozițiile de lege criticate contravin prevederilor art. 41 din
Legea fundamentală, fără a arăta în ce mod.
Judecătoria Alba Iulia apreciază că este practic imposibil
să fie analizată alinierea dispozițiilor de lege criticate la art. 41
din Constituție, având în vedere că aceste articole au un obiect
de reglementare radical diferit de cel asupra căruia dispune
textul din Legea fundamentală. Chiar și în ipoteza în care s-ar
accepta că neconstituționalitatea dispozițiilor criticate ar trebui
raportată la prevederile art. 44 alin. (8) din Constituție, aspect ce
ar reieși din referirea autoarei excepției la averea dobândită licit
și la caracterul prezumat al licitului, excepția de
neconstituționalitate este neîntemeiată tocmai pentru faptul că
dispozițiile de lege criticate reglementează o contravenție,
respectiv o faptă cu caracter ilicit care, odată constatată,
răstoarnă prezumția simplă a caracterului licit al averii
dobândite.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului arată că dispozițiile criticate nu
contravin principiului constituțional potrivit căruia averea
dobândită licit nu poate fi confiscată și nici caracterului licit al
dobândirii acesteia. Dispozițiile criticate reprezintă norme
coercitive, instituind sancțiuni contravenționale pentru agenții
economici care nu respectă dispozițiile legale referitoare la
deținerea sau comercializarea produselor nemarcate
corespunzător. Consecința încălcării acestor dispoziții legale o
constituie confiscarea bunurilor respective în favoarea statului,
măsură care este în deplină concordanță cu textele
constituționale în virtutea cărora ăbunurile destinate, folosite sau
rezultate din infracțiuni ori contravenții pot fi confiscate numai în
condițiile legii”.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile reprezentantului Ministerului Public, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:

MONITORUL OFICIAL AL ROMÂNIEI, PARTEA I, Nr. 826/22.XI.2011
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 20669 alin. (7) din Legea nr. 571/2003 privind
Codul fiscal, publicată în Monitorul Oficial al României, Partea I,
nr. 927 din 23 decembrie 2003, cu modificările și completările
ulterioare, și art. 220 alin. (22) din Ordonanța Guvernului
nr. 92/2003 privind Codul de procedură fiscală, republicată în
Monitorul Oficial al României, Partea I, nr. 513 din 31 iulie 2007,
cu modificările și completările ulterioare, cu următorul conținut:
— Art. 20669 alin. (7) din Legea nr. 571/2003 privind Codul
fiscal: ăDesfășurarea activității de comercializare de către
operatorii economici prevăzuți la alin. (4) și (6), care nu respectă
obligațiile menționate la alin. (4) și (6), constituie contravenție și
se sancționează potrivit prevederilor Codului de procedură
fiscală.”;
— Art. 220 alin. (22) din Ordonanța Guvernului nr. 92/2003
privind Codul de procedură fiscală: ăFapta prevăzută la
art. 20669 alin. (7) din Codul fiscal se sancționează cu amendă
de la 20.000 lei la 50.000 lei, confiscarea sumelor rezultate din
vânzare și revocarea atestatului.”
Din referirea la caracterul licit al averii se constată că autorul
excepției a indicat eronat prevederile constituționale ale art. 41,
în realitate fiind vorba despre prevederile constituționale ale
art. 44 referitoare la dreptul de proprietate privată.
Examinând excepția de neconstituționalitate, Curtea
constată că dispozițiile art. 20669 prevăd în alin. (6) obligația
operatorilor economici, care intenționează să comercializeze în
sistem en détail produse energetice, de a se înregistra la
autoritatea fiscală, iar la alin. (7) prevăd sancțiunea nerespectării
acestei obligații.
Prin Decizia nr. 99 din 1 februarie 2011, publicată în Monitorul
Oficial al României, Partea I, nr. 266 din 15 aprilie 2011, Curtea

3

a constatat că textul criticat face referire la comercializarea
produselor energetice, produse care sunt incluse în categoria
celor accizabile, or, tocmai datorită regimului special, din punct
de vedere fiscal, al produselor accizabile, este firesc ca
legiuitorul să impună anumite condiții suplimentare operatorilor
economici atunci când aceștia doresc comercializarea unor atari
produse. În ceea ce privește dispozițiile art. 20669 alin. (7),
Curtea a constatat că acestea prevăd sancțiunea nerespectării
obligației de către operatorii economici, care intenționează să
comercializeze în sistem en détail produse energetice, de a se
înregistra la autoritatea fiscală. În contextul asigurării libertății
economice, statul are obligația să impună reguli de disciplină
economică, pe care operatorii economici trebuie să le respecte,
iar legiuitorul are competența de a stabili sancțiunile
corespunzătoare pentru nerespectarea acestora.
În ceea ce privește problema confiscării sumelor rezultate
din desfășurarea unor activități de comercializare fără
respectarea obligațiilor legale, Curtea constată că, de exemplu,
prin Decizia nr. 766 din 12 mai 2009, publicată în Monitorul
Oficial al României, Partea I, nr. 459 din 2 iulie 2009, și Decizia
nr. 212 din 4 martie 2010, publicată în Monitorul Oficial al
României, Partea I, nr. 270 din 26 aprilie 2010, a reținut că
proprietatea privată poate constitui obiectul unor măsuri
restrictive, cum sunt cele care vizează bunurile folosite sau
rezultate din săvârșirea unor infracțiuni ori contravenții; potrivit
dispozițiilor art. 44 alin. (8) teza întâi din Constituție, ăAverea
dobândită licit nu poate fi confiscată”, ceea ce presupune, per a
contrario, că poate fi confiscată averea dobândită în mod ilicit și
deci este posibilă instituirea unor sancțiuni pentru ipoteza în care
desfășurarea activității de comercializare a unor produse de
către operatorii economici contravine legii. Aceste considerente
sunt aplicabile și cu privire la critica de neconstituționalitate
formulată în raport cu art. 220 alin. (22) din Ordonanța
Guvernului nr. 92/2003 privind Codul de procedură fiscală.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 20669 alin. (7) din Legea nr. 571/2003 privind
Codul fiscal și art. 220 alin. (22) din Ordonanța Guvernului nr. 92/2003 privind Codul de procedură fiscală, excepție ridicată de
Societatea Comercială ăRic & Sim” — S.R.L. din Zlatna, județul Alba, în Dosarul nr. 9.217/176/2010 al Judecătoriei Alba Iulia.
Definitivă și general obligatorie.
Pronunțată în ședința publică din data de 20 septembrie 2011.

PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

4

MONITORUL OFICIAL AL ROMÂNIEI, PARTEA I, Nr. 826/22.XI.2011
CURTEA CONSTITUȚIONALĂ

D E C I Z I A Nr. 1.268
din 27 septembrie 2011

referitoare la excepția de neconstituționalitate a dispozițiilor art. 1—4 și art. 7
din Legea nr. 119/2010 privind stabilirea unor măsuri în domeniul pensiilor
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 1—4 și art. 7 din Legea nr. 119/2010 privind
stabilirea unor măsuri în domeniul pensiilor, excepție ridicată de
Maria Palade în Dosarul nr. 10.902/86/2010 al Tribunalului
Suceava — Secția civilă, care face obiectul Dosarului Curții
Constituționale nr. 437D/2011.
La apelul nominal lipsesc părțile, față de care procedura de
citare este legal îndeplinită.
Președintele dispune să se facă apelul și în dosarele
nr. 438D/2011, nr. 439D/2011, nr. 442D/2011—447D/2011,
nr. 456D/2011, nr. 558D/2011, nr. 559D/2011 și nr. 613D/2011—
615D/2011, având ca obiect excepția de neconstituționalitate a
acelorași dispoziții de lege, excepție ridicată de Ileana Grămadă,
Viorica Gogea, Valentin Cuciurean, Eugenia Rățoi, Maria
Niculiță, Corneliu Popovici, Viorica Borș, Matilda Georgeta
Mucileanu, Melentina Epure, Felicia Butnariu, Didina Balcan,
Natalia Harabagiu, Eugenia Burlacu și Lioara Alexandriuc în
dosarele nr. 11.072/86/2010, nr. 11.009/86/2010, nr.
10.910/86/2010, nr. 10.898/86/2010, nr. 10.903/86/2010,
nr. 10.899/86/2010, nr. 10.905/86/2010, nr. 10.901/86/2010,
nr. 10.912/86/2010, nr. 10.907/86/2010, nr. 10.908/86/2010,
nr. 10.911/86/2010, nr. 10.906/86/2010 și nr. 10.904/86/2010 ale
Tribunalului Suceava — Secția civilă.
La apelul nominal lipsesc părțile, față de care procedura de
citare este legal îndeplinită.
Curtea, având în vedere obiectul identic al excepțiilor de
neconstituționalitate ridicate în dosarele nr. 437D/2011—
439D/2011, nr. 442D/2011—447D/2011, nr. 456D/2011,
nr. 558D/2011, nr. 559D/2011, nr. 613D/2011—615D/2011, pune
în discuție, din oficiu, problema conexării cauzelor.
Reprezentantul Ministerului Public nu se opune conexării
dosarelor.
Curtea, în temeiul art. 53 alin. (5) din Legea nr. 47/1992
privind organizarea și funcționarea Curții Constituționale,
dispune conexarea dosarelor nr. 438D/2011, nr. 439D/2011,
nr. 442D/2011—447D/2011, nr. 456D/2011, nr. 558D/2011,
nr. 559D/2011, nr. 613D/2011—615D/2011 la Dosarul
nr. 437D/2011, care este primul înregistrat.

Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care invocă jurisprudența în materie a
Curții Constituționale.
C U R T E A,

având în vedere actele și lucrările dosarelor, constată
următoarele:
Prin încheierile din 24 martie 2011, pronunțate în dosarele
nr. 10.902/86/2010, nr. 11.072/86/2010, nr. 11.009/86/2010,
nr. 10.910/86/2010, nr. 10.898/86/2010, nr. 10.903/86/2010,
nr. 10.899/86/2010, nr. 10.905/86/2010 și nr. 10.901/86/2010,
încheierile din 28 martie 2011, pronunțate în dosarele
nr. 10.912/86/2010 și nr. 10.911/86/2010, încheierile din
28 aprilie 2011, pronunțate în dosarele nr. 10.907/86/2010 și
nr. 10.908/86/2010 și încheierile din 5 mai 2011, pronunțate în
dosarele nr. 10.906/86/2010 și nr. 10.904/86/2010, Tribunalul
Suceava — Secția civilă a sesizat Curtea Constituțională cu
excepția de neconstituționalitate a dispozițiilor art. 1—4 și
art. 7 din Legea nr. 119/2010 privind stabilirea unor măsuri
în domeniul pensiilor.
Excepția a fost ridicată de Maria Palade, Ileana Grămadă,
Viorica Gogea, Valentin Cuciurean, Eugenia Rățoi, Maria
Niculiță, Corneliu Popovici, Viorica Borș, Matilda Georgeta
Mucileanu, Melentina Epure, Felicia Butnariu, Didina Balcan,
Natalia Harabagiu, Eugenia Burlacu și Lioara Alexandriuc cu
prilejul soluționării contestațiilor formulate împotriva deciziilor de
pensionare.
În motivarea excepției de neconstituționalitate autorii
acesteia arată, în esență, că înlăturarea pensiei de serviciu de
care se bucura personalul auxiliar din justiție este contrară
dispozițiilor constituționale care garantează și ocrotesc dreptul
de proprietate privată, precum și celor referitoare la dreptul la
pensie. În acest sens, arată că pensia reprezintă un ăbun” în
sensul stabilit prin jurisprudența Curții Europene a Drepturilor
Omului, bucurându-se de protecția art. 1 din primul Protocol la
Convenția pentru apărarea drepturilor omului și a libertăților
fundamentale, precum și un drept câștigat, întrucât a fost legal
stabilit prin decizia de pensionare și nu a fost supus niciunei
condiționări de ordin financiar. Astfel, se aduce atingere
principiului constituțional al neretroactivității legii civile, dar și
dispozițiilor Legii fundamentale referitoare la limitele restrângerii
exercițiului unor drepturi sau libertăți. Totodată, arată că
dispozițiile de lege criticate sunt discriminatorii, deoarece
instituie norme mai favorabile sub aspectul condițiilor de
recalculare a pensiei pentru militari, polițiști și funcționarii publici
cu statut special din sistemul administrației penitenciarelor în
raport cu celelalte categorii de persoane ale căror pensii sunt
supuse recalculării. Afectarea cuantumului pensiilor deja stabilite
este contrară și celor statuate de Curtea Constituțională prin

MONITORUL OFICIAL AL ROMÂNIEI, PARTEA I, Nr. 826/22.XI.2011
Decizia nr. 375/2005 și Decizia nr. 57/2006, precum și
jurisprudenței Curții Europene a Drepturilor Omului,
încălcându-se astfel principiul separației puterilor în stat. De
asemenea, fiind afectate drepturi dobândite prin hotărâri
judecătorești, se aduce atingere dreptului la un proces echitabil.
În plus, arată că Legea nr. 19/2000 prevede dreptul titularului
pensiei de a opta pentru cuantumul pensiei mai favorabil în
cazul recalculării pensiei, drept confirmat de altfel și prin
jurisprudența Curții Constituționale. Cu toate acestea, cu prilejul
recalculării pensiilor speciale, nu s-a ținut cont de acest
principiu. În sfârșit, susține că Legea nr. 119/2010 a fost
adoptată cu încălcarea dispozițiilor Legii nr. 24/2000 privind
normele de tehnică legislativă pentru elaborarea actelor
normative, întrucât nu au fost abrogate expres reglementările
anterioare referitoare la pensiile speciale, nu au fost respectate
normele privind fundamentarea actului normativ și nu a fost avut
în vedere impactul socio-economic.
Tribunalul Suceava — Secția civilă consideră că excepția
de neconstituționalitate nu este întemeiată.
În conformitate cu dispozițiile art. 30 alin. (1) din Legea
nr. 47/1992, încheierile de sesizare au fost comunicate
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele de
vedere solicitate cu privire la excepția de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 1—4 și art. 7 din Legea nr. 119/2010 privind
stabilirea unor măsuri în domeniul pensiilor, publicată în
Monitorul Oficial al României, Partea I, nr. 441 din 30 iunie 2010.
Textele de lege criticate au următoarea redactare:
— Art. 1: ăPe data intrării în vigoare a prezentei legi,
următoarele categorii de pensii, stabilite pe baza legislației
anterioare, devin pensii în înțelesul Legii nr. 19/2000 privind
sistemul public de pensii și alte drepturi de asigurări sociale, cu
modificările și completările ulterioare:
a) pensiile militare de stat;
b) pensiile de stat ale polițiștilor și ale funcționarilor publici
cu statut special din sistemul administrației penitenciarelor;
c) pensiile de serviciu ale personalului auxiliar de specialitate
al instanțelor judecătorești și al parchetelor de pe lângă acestea;
d) pensiile de serviciu ale personalului diplomatic și consular;
e) pensiile de serviciu ale funcționarilor publici parlamentari;
f) pensiile de serviciu ale deputaților și senatorilor;
g) pensiile de serviciu ale personalului aeronautic civil
navigant profesionist din aviația civilă;
h) pensiile de serviciu ale personalului Curții de Conturi.”;
— Art. 2: ă(1) Pensiile de serviciu anticipate și anticipate
parțiale dintre cele prevăzute la art. 1 devin pensii pentru limită

5

de vârstă în înțelesul Legii nr. 19/2000, cu modificările și
completările ulterioare.
(2) Pensiile anticipate de serviciu dintre cele prevăzute la
art. 1 lit. c) și f) devin pensii pentru limită de vârstă în înțelesul
Legii nr. 19/2000, cu modificările și completările ulterioare.
(3) Pensiile de invaliditate și pensiile de urmaș dintre cele
prevăzute la art. 1 devin pensii de invaliditate, respectiv pensii
de urmaș, în înțelesul Legii nr. 19/2000, cu modificările și
completările ulterioare.
(4) Pensiile de serviciu, altele decât cele menționate la
alin. (1)—(3), dintre cele prevăzute la art. 1, devin pensii pentru
limită de vârstă în înțelesul Legii nr. 19/2000, cu modificările și
completările ulterioare.”;
— Art. 3: ă(1) Pensiile prevăzute la art. 1, stabilite potrivit
prevederilor legilor cu caracter special, cuvenite sau aflate în
plată, se recalculează prin determinarea punctajului mediu anual
și a cuantumului fiecărei pensii, utilizând algoritmul de calcul
prevăzut de Legea nr. 19/2000, cu modificările și completările
ulterioare.
(2) În situația pensiilor dintre cele prevăzute la alin. (1), care
au fost stabilite în baza legilor speciale, pensia din sistemul
public se determină considerându-se a fi îndeplinite condițiile de
acordare prevăzute de Legea nr. 19/2000, cu modificările și
completările ulterioare.
(3) În termen de 15 zile de la data intrării în vigoare a
prezentei legi, se elaborează metodologia de recalculare a
pensiilor prevăzute la art. 1, care se aprobă prin hotărâre a
Guvernului.”;
— Art. 4: ă(1) Recalcularea pensiilor prevăzute la art. 1 se
realizează de către instituțiile în evidența cărora se află
persoanele beneficiare, după cum urmează:
a) într-o perioadă de 5 luni de la data intrării în vigoare a
hotărârii Guvernului prevăzute la art. 3 alin. (3), pentru pensiile
prevăzute la art. 1 lit. a) și b);
b) într-o perioadă de 30 de zile de la data intrării în vigoare
a hotărârii Guvernului prevăzute la art. 3 alin. (3), pentru pensiile
prevăzute la art. 1 lit. c)—h).
(2) Cuantumul pensiilor recalculate potrivit prevederilor
alin. (1) se stabilește în baza punctajului mediu anual,
determinat potrivit prevederilor Legii nr. 19/2000, cu modificările
și completările ulterioare, și se plătește de la data de întâi a lunii
următoare expirării perioadei de recalculare prevăzute la
alin. (1) lit. a) sau b), după caz.”;
— Art. 7: ă(1) Procedura de stabilire, plată, suspendare,
recalculare, încetare și contestare a pensiilor recalculate potrivit
prezentei legi este cea prevăzută de Legea nr. 19/2000, cu
modificările și completările ulterioare.
(2) Pensiilor prevăzute la art. 2 li se aplică în mod
corespunzător dispozițiile din Legea nr. 19/2000, cu modificările
și completările ulterioare, care reglementează aceste categorii
de pensii.”
Autorii excepției consideră că textele de lege criticate
contravin următoarelor dispoziții din Constituție: art. 1 alin. (3)—
(5) referitor la statul român, art. 15 alin. (2) referitor la principiul
neretroactivității legii civile, art. 16 privind egalitatea în drepturi
a cetățenilor, art. 44 privind dreptul de proprietate privată, art. 47
privind dreptul la pensie, art. 52 referitor la dreptul persoanei
vătămate de o autoritate publică, art. 53 privind restrângerea
exercițiului unor drepturi sau libertăți, art. 56 privind contribuțiile

6

MONITORUL OFICIAL AL ROMÂNIEI, PARTEA I, Nr. 826/22.XI.2011

financiare, art. 135 referitor la economie și art. 136 privind
proprietatea. De asemenea, invocă încălcarea art. 11 și art. 20
din Constituție prin raportare la dispozițiile art. 6 paragraful 1,
art. 14 și art. 15 din Convenția pentru apărarea drepturilor
omului și a libertăților fundamentale, dispoziții referitoare la
dreptul la un proces echitabil, interzicerea discriminării și
derogarea în caz de urgență, art. 1 din primul Protocol la
Convenția amintită, referitor la dreptul de proprietate, și art. 1
din Protocolul nr. 12 la aceeași Convenție, cu privire la
interzicerea discriminării, precum și dispozițiile art. 23 din Cartea
Socială Europeană revizuită privitor la dreptul persoanelor
vârstnice la protecție socială. Totodată, este menționată
jurisprudența Curții Europene a Drepturilor Omului prin
Hotărârea din 26 noiembrie 2002 pronunțată în Cauza Buchen
contra Cehiei, Hotărârea din 16 septembire 1996 pronunțată în
Cauza Gaygusuz contra Austriei, Hotărârea din 18 februarie
2009 pronunțată în Cauza Andrejeva contra Letoniei, Hotărârea
din 12 aprilie 2006 pronunțată în Cauza Muller contra Austriei
ș.a. Totodată este invocată încălcarea art. 148 din Constituție
prin raportare la dispozițiile Directivei 86/378/CEE privind
aplicarea principiului egalității de tratament între bărbați și femei
în regimurile profesionale de securitate socială, ale Directivei nr.
96/97/CE a Consiliului din 20 decembrie 1996 pentru
modificarea Directivei 86/378/CEE privind aplicarea principiului
egalității de tratament între bărbați și femei în cadrul regimurilor
profesionale de securitate socială.
Examinând excepția de neconstituționalitate, Curtea
constată că unele dintre criticile formulate în prezenta cauză au
mai fost supuse analizei instanței de contencios constituțional.
Astfel, pronunțându-se asupra conformității Legii privind
stabilirea unor măsuri în domeniul pensiilor cu dispozițiile
constituționale privind dreptul de proprietate privată, dreptul la
pensie și principiul neretroactivității legii civile, Curtea, prin
deciziile nr. 871 și nr. 873 din 25 iunie 2010, publicate în
Monitorul Oficial al României, Partea I, nr. 433 din 28 iunie 2010,
a reținut, în esență, că ăpensiile de serviciu sunt compuse din
două elemente, indiferent de modul de calcul specific stabilit de
prevederile legilor speciale, și anume: pensia contributivă și un
supliment din partea statului care, prin adunarea cu pensia
contributivă, să reflecte cuantumul pensiei de serviciu stabilit în
legea specială”. Acordarea acestui supliment, neavând ca temei
contribuția la sistemul de asigurări sociale, ăține de politica
statului în domeniul asigurărilor sociale și nu se subsumează
dreptului constituțional la pensie, ca element constitutiv al
acestuia”. Prin urmare, dobândirea dreptului la pensie specială
ănu poate fi considerată ca instituind o obligație ad aeternum a
statului de a acorda acest drept, singurul drept câștigat
reprezentând doar prestațiile deja realizate până la intrarea în
vigoare a noii reglementări și asupra cărora legiuitorul nu ar
putea interveni decât prin încălcarea dispozițiilor art. 15 alin. (2)
din Constituție. [...] Conformându-se dispozițiilor art. 15 alin. (2)
din Constituție, textele de lege criticate afectează pensiile
speciale doar pe viitor și numai în ceea ce privește cuantumul
acestora. Celelalte condiții privind acordarea acestora, respectiv
stagiul efectiv de activitate în acea profesie și vârsta eligibilă nu
sunt afectate de noile reglementări. De asemenea, Legea
privind instituirea unor măsuri în domeniul pensiilor nu se
răsfrânge asupra prestațiilor deja obținute anterior intrării sale
în vigoare, care constituie facta praeterita”.

Cu același prilej, Curtea a statuat că ăpartea necontributivă
a pensiei de serviciu, chiar dacă poate fi încadrată, potrivit
interpretării pe care Curtea Europeană a Drepturilor Omului a
dat-o art. 1 din primul Protocol adițional la Convenția pentru
apărarea drepturilor omului și a libertăților fundamentale, în
noțiunea de «bun», ea reprezintă totuși, din această
perspectivă, un drept câștigat numai cu privire la prestațiile de
asigurări sociale realizate până la data intrării în vigoare a noii
legi, iar suprimarea acestora pentru viitor nu are semnificația
exproprierii”.
Întrucât nu au intervenit elemente noi, de natură să justifice
reconsiderarea jurisprudenței în materie a Curții Constituționale,
soluția și considerentele deciziilor amintite își păstrează
valabilitatea și în prezenta cauză.
Pentru aceleași rațiuni, circumscrise noțiunii de ădrept
câștigat” în ceea ce privește pensiile speciale, Curtea apreciază
că nu pot fi reținute nici criticile referitoare la încălcarea
principiului separației puterilor în stat ori a dreptului la un proces
echitabil.
În ceea ce privește critica referitoare la existența unui
tratament juridic diferențiat între diversele categorii socioprofesionale, de natură să creeze o situație privilegiată militarilor,
precum și polițiștilor și funcționarilor publici cu statut special din
sistemul administrației penitenciarelor, Curtea reține că art. 5
alin. (2) din Legea nr. 119/2010 prevede că ăPentru pensiile
prevăzute la art. 1 lit. a) sau b), punctajul mediu anual realizat
se determină prin împărțirea numărului de puncte rezultat din
însumarea punctajelor anuale ale persoanelor la 20 de ani
reprezentând stagiul complet de cotizare”. Alin. (4) al aceluiași
articol prevede că ăÎn cazul pensiilor prevăzute la alin. (1), pentru
perioadele care constituie stagiu de cotizare și pentru care nu
pot fi dovedite venituri de natură salarială, la determinarea
punctajului mediu anual se utilizează salariul mediu brut pe
economie din perioadele respective”.
Din contră, pentru celelalte categorii socio-profesionale
prevăzute de art. 1 din Legea nr. 119/2010, art. 3 alin. (1) din
același act normativ prevede că ăPensiile prevăzute la art. 1,
stabilite potrivit prevederilor legilor cu caracter special, cuvenite
sau aflate în plată, se recalculează prin determinarea punctajului
mediu anual și a cuantumului fiecărei pensii, utilizând algoritmul
de calcul prevăzut de Legea nr. 19/2000, cu modificările și
completările ulterioare.”
Art. 77 alin. (1) din Legea nr. 19/2000 privind sistemul public
de pensii și alte drepturi de asigurări sociale, publicată în
Monitorul Oficial al României, Partea I, nr. 140 din 1 aprilie 2000,
stabilea în acest sens că ăPunctajul mediu anual realizat de
asigurat în perioada de cotizare se determină prin împărțirea
numărului de puncte rezultat din însumarea punctajelor anuale
realizate de asigurat în perioada de cotizare la numărul de ani
corespunzător stagiului complet de cotizare, prevăzut în anexa
nr. 3”.
Anexa nr. 3 la Legea nr. 19/2010 prevedea, ca regulă
generală, un stagiu complet de cotizare de 25 de ani pentru
femei, respectiv 30 de ani pentru bărbați, stagiu care creștea
până la 30 de ani, respectiv 35 de ani pentru bărbați, până în
anul 2015.
De asemenea, art. 161 alin. (2) din Legea nr. 19/2000
stabilea că ăÎn condițiile în care, pentru o anumită perioadă care
constituie stagiu de cotizare, în carnetul de muncă nu sunt

MONITORUL OFICIAL AL ROMÂNIEI, PARTEA I, Nr. 826/22.XI.2011
înregistrate drepturile salariale, asiguratul poate prezenta acte
doveditoare ale acestora. În caz contrar, la determinarea
punctajului mediu anual se utilizează salariul minim pe țară, în
vigoare în perioada respectivă”.
Curtea constată că Legea nr. 19/2000 a fost abrogată prin
Legea nr. 263/2010 privind sistemul unitar de pensii publice,
publicată în Monitorul Oficial al României, Partea I, nr. 852 din
20 decembrie 2010. Însă, având în vedere incidența în cauză a
dispozițiilor Legii nr. 19/2000, aflate în strânsă legătură cu
obiectul controlului de constituționalitate, Curtea, potrivit celor
statuate prin Decizia nr. 766 din 15 iunie 2011, urmează a se
raporta și la aceste dispoziții de lege în contextul analizei
art. 1—4 și art. 7 din Legea nr. 119/2010.
Din examinarea textelor de lege aplicabile în vederea
recalculării pensiilor militare de stat, a pensiilor de stat ale
polițiștilor și ale funcționarilor publici cu statut special din
sistemul administrației penitenciarelor, pe de o parte, și a
textelor aplicabile recalculării celorlalte categorii de pensii
menționate de art. 1 din Legea nr. 119/2010, de cealaltă parte,
reiese voința legiuitorului de a crea un regim juridic distinct între
categoriile de pensii comparate, regim ce tinde să creeze
condiții mai favorabile privind recalcularea pensiilor prevăzute
la art. 1 lit. a) și b) din legea amintită.
Așa fiind, urmează ca instanța de contencios constituțional
să analizeze dacă o astfel de diferență de tratament juridic are
semnificația încălcării principiului constituțional al egalității în
drepturi a cetățenilor.
În vederea acestui demers, trebuie amintit că, potrivit celor
statuate în mod constant în jurisprudența în materie a Curții
Constituționale, art. 16 alin. (1) din Constituție impune
legiuitorului instituirea unui tratament juridic identic pentru situații
obiectiv identice. Împrejurări diferite, care plasează diferitele
categorii de persoane în situații obiectiv diferite, justifică însă,
iar uneori chiar impun instituirea unui tratament juridic diferit,
fără ca prin aceasta să se aducă vreo atingere principiului
egalității în drepturi.
În situația actului normativ analizat, obiectivul este acela de
a transforma anumite tipuri speciale, preferențiale de pensii, în
al căror cuantum se regăsea o semnificativă componentă
necontributivă, în pensii în înțelesul Legii nr. 19/2000, întemeiate
pe principiul contributivității.
Din această perspectivă, Legea nr. 119/2010 nu face nicio
deosebire între diferitele categorii de pensii supuse acestui
proces, componenta necontributivă a pensiei speciale fiind
deopotrivă eliminată pentru toate categoriile de pensii
menționate în art. 1.
Ceea ce diferă sunt condițiile de recalculare a pensiilor în
sistemul public de pensii, respectiv stagiile de cotizare în funcție
de care se calculează punctajul mediu anual și cuantumul
veniturilor care se iau în calcul la stabilirea pensiilor, dar care
nu pot fi dovedite.
Curtea observă că în sistemul public de pensii există mai
multe categorii socio-profesionale care se bucură de un regim
juridic mai favorabil în ceea ce privește calculul pensiilor, fără
ca aceasta să aibă semnificația unei discriminări. În acest sens,
pot fi amintite persoanele care au desfășurat activitatea în
condiții deosebite ori speciale de muncă și care beneficiază de
vârste de pensionare și stagii de cotizare mai reduse. Factorul
determinant în instituirea tratamentului juridic diferențiat îl

7

constituie condițiile specifice în care aceste categorii socioprofesionale și-au desfășurat activitatea.
În ceea ce privește persoanele care se încadrează în ipoteza
dispozițiilor art. 1 lit. a) și b) din Legea nr. 119/2010, o relevanță
deosebită o au considerentele Deciziei nr. 1.237 din 6 octombrie
2010, publicată în Monitorul Oficial al României, Partea I, nr. 785
din 24 noiembrie 2010, în care Curtea, analizând din perspectiva
criticii raportate la art. 16 alin. (1) din Constituție prevederile
Legii privind sistemul unitar de pensii publice, arăta că
dispozițiile mai favorabile aplicabile cadrelor militare în activitate,
soldaților și gradaților voluntari, polițiștilor și funcționarilor publici
cu statut special din sistemul administrației penitenciarelor, din
domeniul apărării naționale, ordinii publice și siguranței naționale
sub aspectul acordării dreptului la pensie sunt justificate de
ănatura activității desfășurate, care creează condițiile unei uzuri
corporale accentuate prin expunere la pericole de vătămare
corporală și chiar de amenințare a vieții”.
Curtea apreciază că aceleași rațiuni impun și în prezenta
cauză respingerea ca neîntemeiată a criticilor raportate la
principiul constituțional al egalității în drepturi, categoriile socioprofesionale comparate aflându-se în situații obiectiv diferite,
care justifică instituirea unui tratament juridic diferențiat.
Referitor la susținerea potrivit căreia dispozițiile Legii
nr. 119/2010 nu permit ca, în urma recalculării, titularul pensiei
să poată opta pentru cuantumul mai avantajos, Curtea reține că
un asemenea drept a fost prevăzut de Legea nr. 19/2000 numai
pentru pensiile din sistemul public de pensii, respectiv cele
întemeiate pe sistemul contributiv, întrucât numai în acest caz
cuantumul pensiei poate fi considerat ca fiind un drept câștigat.
Se impune a fi amintite, în acest context, cele reținute de Curtea
Constituțională prin Decizia nr. 872 din 25 iunie 2010, publicată
în Monitorul Oficial al României, Partea I, nr. 433 din 28 iunie
2010, în care s-au statuat următoarele: ăCuantumul pensiei,
stabilit potrivit principiului contributivității, se constituie într-un
drept câștigat, astfel încât diminuarea acesteia nu poate fi
acceptată nici măcar cu caracter temporar. Prin sumele plătite
sub forma contribuțiilor la bugetul asigurărilor sociale, persoana
în cauză practic și-a câștigat dreptul de a primi o pensie în
cuantumul rezultat prin aplicarea principiului contributivității;
astfel, contributivitatea ca principiu este de esența dreptului la
pensie, iar derogările, chiar și temporare, referitoare la obligația
statului de a plăti cuantumul pensiei, rezultat în urma aplicării
acestui principiu, afectează substanța dreptului la pensie.
Aceasta nu înseamnă că legea nu poate în viitor să reașeze
sistemul de calcul al pensiilor, bazându-se, însă, tot pe principiul
contributivității, pentru că, în caz contrar, s-ar ajunge la negarea
evoluției în reglementarea juridică a acestui domeniu. De aceea,
dacă prin reașezarea sistemului de calcul al pensiei în sensul
arătat mai sus rezultă un cuantum mai mic al acesteia, statul
este obligat să adopte reglementări similare art. 180 alin. (7) din
Legea nr. 19/2000 privind sistemul public de pensii și alte
drepturi de asigurări sociale, publicată în Monitorul Oficial al
României, Partea I, nr. 140 din 1 aprilie 2000, și anume să
mențină în plată cuantumul pensiei stabilit potrivit
reglementărilor anterior în vigoare dacă acesta este mai
avantajos. Aceasta este o măsură de protecție a persoanelor
care beneficiază de pensie în sensul art. 47 alin. (2) din
Constituție, constituind, de asemenea, o speranță legitimă a

8

MONITORUL OFICIAL AL ROMÂNIEI, PARTEA I, Nr. 826/22.XI.2011

asiguratului, întemeiată pe prevederile legale în vigoare cu vor fi supuse automat procesului de recalculare, astfel cum este
privire la obținerea și încasarea unui anumit cuantum al pensiei.” reglementat de prezenta lege”. Această reglementare are
Din această perspectivă, este evident că nu se poate vorbi semnificația faptului că legile care stabilesc pensii speciale
despre o identitate de situații între prevederile Legii nr. 19/2000 trebuie interpretate coroborat cu această nouă și ultimă lege. Eo
și dispozițiile de lege criticate ale Legii nr. 119/2010, astfel că ipso această situație nu produce efecte neconstituționale,
tratamentul juridic diferit nu poate dobândi semnificația unei întrucât actele normative în cauză cuprind și alte referiri cu
încălcări a principiului egalității în drepturi a cetățenilor ori a privire la condițiile specifice pe care trebuie să le îndeplinească
principiului neretroactivității legii civile.
persoana în cauză pentru a dobândi calitatea de pensionar
În ceea ce privește argumentele referitoare la nerespectarea
potrivit statutelor speciale pe care le au; practic, condițiile de
dispozițiilor art. 1 alin. (5) din Constituție din perspectiva
pensionare specifice pensiilor speciale rămân în vigoare, fiind
existenței unei neconcordanțe între dispozițiile Legii nr. 119/2010
mai favorabile decât cele prevăzute de Legea nr. 19/2000, iar
și prevederile Legii nr. 24/2010 privind normele de tehnică
noua lege reglementează numai cuantumul pensiei la care
legislativă pentru elaborarea actelor normative, republicată în
Monitorul Oficial al României, Partea I, nr. 260 din 21 aprilie beneficiarii acesteia sunt îndrituiți.
De asemenea, Curtea apreciază că sunt lipsite de temeinicie
2010, Curtea constată că, în jurisprudența sa, s-a pronunțat și
cu privire la aceste critici de neconstituționalitate. Astfel, prin și susținerile referitoare la inexistența unei fundamentări a Legii
Decizia nr. 871/2010 a arătat că legiuitorul a menținut nr. 119/2010, elaborarea actului normativ fiind însoțită de o
într-adevăr în vigoare reglementările referitoare la stabilirea expunere de motive în care sunt prezentate motivul emiterii
pensiei de serviciu, însă, prin art. 12 al legii criticate, a stabilit că actului normativ, impactul socio-economic, impactul financiar,
ăPersoanele ale căror drepturi la pensie sunt stabilite, în efectele actului normativ asupra legislației în vigoare și
condițiile legii, ulterior datei intrării în vigoare a prezentei legi, consultările efectuate în vederea elaborării legii.
Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1—4 și art. 7 din Legea nr. 119/2010 privind
stabilirea unor măsuri în domeniul pensiilor, excepție ridicată de Maria Palade, Ileana Grămadă, Viorica Gogea, Valentin Cuciurean,
Eugenia Rățoi, Maria Niculiță, Corneliu Popovici, Viorica Borș, Matilda Georgeta Mucileanu, Melentina Epure, Felicia Butnariu,
Didina Balcan, Natalia Harabagiu, Eugenia Burlacu și Lioara Alexandriuc în dosarele nr. 10.902/86/2010, nr. 11.072/86/2010,
nr. 11.009/86/2010, nr. 10.910/86/2010, nr. 10.898/86/2010, nr. 10.903/86/2010, nr. 10.899/86/2010, nr. 10.905/86/2010,
nr. 10.901/86/2010, nr. 10.912/86/2010, nr. 10.907/86/2010, nr. 10.908/86/2010, nr. 10.911/86/2010, nr. 10.906/86/2010 și
nr. 10.904/86/2010 ale Tribunalului Suceava — Secția civilă.
Definitivă și general obligatorie.
Pronunțată în ședința publică din data de 27 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Patricia Marilena Ionea
CURTEA CONSTITUȚIONALĂ

D E C I Z I A Nr. 1.270
din 27 septembrie 2011

referitoare la excepția de neconstituționalitate a dispozițiilor Legii nr. 119/2010 privind stabilirea
unor măsuri în domeniul pensiilor
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán

— președinte
— judecător
— judecător
— judecător
— judecător
— judecător
— judecător

Tudorel Toader
Patricia Marilena Ionea

— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor Legii nr. 119/2010 privind stabilirea unor măsuri în

MONITORUL OFICIAL AL ROMÂNIEI, PARTEA I, Nr. 826/22.XI.2011
domeniul pensiilor, excepție ridicată din oficiu de Curtea de Apel
Craiova — Secția a II-a civilă și pentru conflicte de muncă și
asigurări sociale în Dosarul nr. 12.431/63/2010 și care face
obiectul Dosarului Curții Constituționale nr. 714D/2011.
La apelul nominal lipsesc părțile, față de care procedura de
citare este legal îndeplinită.
Președintele dispune să se facă apelul și în dosarele
nr. 715D/2011, nr. 716D/2011, nr. 718D/2011—721D/2011,
nr. 791D/2011—793D/2011 și nr. 808D/2011—818D/2011,
având ca obiect excepția de neconstituționalitate a acelorași
dispoziții de lege, excepție ridicată din oficiu de Curtea de Apel
Craiova — Secția a II-a civilă și pentru conflicte de muncă și
asigurări sociale în dosarele nr. 12.660/63/2010,
nr. 11.747/63/2010, nr. 3.657/104/2010, nr. 2.922/104/2010,
nr. 3.390/104/2010, nr. 3.472/104/2010, nr. 3.499/104/2010,
nr. 2.902/104/2010, nr. 3.131/104/2010, nr. 3.496/104/2010,
nr. 3.477/104/2010, nr. 3.654/104/2010, nr. 3.739/104/2010,
nr. 3.710/104/2010, nr. 3.388/104/2010, nr. 2.918/104/2010,
nr. 3.480/104/2010, nr. 3.447/104/2010, nr. 3.006/104/2010 și
nr. 2.865/104/2010.
La apelul nominal răspund avocatul Emilian Popescu pentru
partea Dorina Popescu, prin moștenitorii Emilian Popescu și
Ovidiu Ioan Popescu, precum și avocatul Lacrima Ciorbea
pentru părțile Adina Magda Rădulescu, Ion Crachină, Mihai
Mihăilescu, Ilie Incrosnatu și Dumitru Chelaru. Lipsesc celelalte
părți, față de care procedura de citare este legal îndeplinită.
Avocatul Lacrima Ciorbea arată că în dosarele nr. 718D/2011
și nr. 809D/2011—812D/2011 Asociația Națională a
Pensionarilor din Serviciul Auxiliar de Specialitate al Instanțelor
Judecătorești și al Parchetelor, Asociația Națională a Aviatorilor
Pensionari din România și Asociația Funcționarilor Publici
Parlamentari din România ăLegifer” au depus cereri de
intervenție în interes propriu și în interesul părților Adina Magda
Rădulescu, Ion Crachină, Mihai Mihăilescu, Ilie Incrosnatu și
Dumitru Chelaru și solicită admiterea acestor cereri. În acest
sens arată că dispozițiile Legii nr. 119/2010 afectează toate
aceste categorii de persoane, beneficiare ale unor pensii
speciale.
Avocatul Emilian Popescu solicită, de asemenea, admiterea
cererii de intervenție.
Reprezentantul Ministerului Public solicită respingerea ca
inadmisibilă a cererii de intervenție a Asociației Naționale a
Pensionarilor din Serviciul Auxiliar de Specialitate al Instanțelor
Judecătorești și al Parchetelor, Asociației Naționale a Aviatorilor
Pensionari din România și a Asociației Funcționarilor Publici
Parlamentari din România ăLegifer”, invocând în acest sens
dispozițiile art. 30 alin. (3) din Legea nr. 47/1992.
Deliberând, Curtea, în temeiul art. 14 din Legea nr. 47/1992,
respinge ca inadmisibilă cererea de intervenție a Asociației
Naționale a Pensionarilor din Serviciul Auxiliar de Specialitate
al Instanțelor Judecătorești și al Parchetelor, a Asociației
Naționale a Aviatorilor Pensionari din România și a Asociației
Funcționarilor Publici Parlamentari din România ăLegifer”.
Curtea, având în vedere obiectul identic al excepțiilor de
neconstituționalitate ridicate în dosarele nr. 714D/2011—
716D/2011, nr. 718D/2011—721D/2011, nr. 791D/2011—

9

793D/2011 și nr. 808D/2011—818D/2011, pune în discuție, din
oficiu, problema conexării cauzelor.
Părțile prezente sunt de acord cu conexarea dosarelor.
Reprezentantul Ministerului Public nu se opune conexării
dosarelor.
Curtea, în temeiul art. 53 alin. (5) din Legea nr. 47/1992
privind organizarea și funcționarea Curții Constituționale,
dispune conexarea dosarelor nr. 715D/2011, nr. 716D/2011,
nr. 718D/2011—721D/2011, nr. 791D/2011—793D/2011 și
nr. 808D/2011—818D/2011 la Dosarul nr. 714D/2011, care este
primul înregistrat.
Cauza fiind în stare de judecată, președintele acordă
cuvântul avocatului Emilian Popescu, care solicită admiterea
excepției de neconstituționalitate, arătând că dispozițiile Legii
nr. 119/2010 sunt contrare prevederilor art. 15 alin. (2) și art. 44
din Constituție prin aceea că afectează drepturi subiective
născute anterior intrării legii în vigoare. De asemenea, arată că
dreptul la pensie reprezintă un ăbun”, astfel că reducerea pensiei
are semnificația unei exproprieri realizate fără respectarea
dispozițiilor Constituției.
Reprezentantul părților Adina Magda Rădulescu, Ion
Crachină, Mihai Mihăilescu, Ilie Incrosnatu și Dumitru Chelaru
solicită admiterea excepției de neconstituționalitate, arătând că,
de la data pronunțării Curții Constituționale asupra actului
normativ criticat prin deciziile nr. 871/2010 și nr. 873/2010, au
intervenit elemente noi, care justifică reconsiderarea
jurisprudenței în materie a Curții Constituționale. În acest sens
arată că pe rolul instanțelor de judecată se află un număr foarte
mare de contestații privind recalcularea pensiilor și că, în multe
cazuri, instanțele au dispus repunerea în plată a pensiilor de
serviciu și plata diferenței dintre pensiile de serviciu și pensia
contributivă. De asemenea, ca urmare a abrogării Hotărârii
Guvernului nr. 737/2010 privind metodologia de recalculare a
categoriilor de pensii de serviciu prevăzute la art. 1 lit. c)—h) din
Legea nr. 119/2010 privind stabilirea unor măsuri în domeniul
pensiilor, unele case de pensii au repus în plată pensiile
speciale, în timp ce altele nu. Referitor la critica de
neconstituționalitate formulată, arată că actul normativ criticat
este retroactiv, aducând atingere unor drepturi câștigate anterior.
De asemenea, Legea nr. 119/2010 are și un caracter
discriminatoriu, întrucât nu permite ca în urma recalculării
pensiei să fie păstrat în plată cuantumul mai avantajos, ceea ce
art. 180 din Legea nr. 19/2000 permitea pentru toți beneficiarii
pensiilor în sistemul acestei din urmă legi. Totodată, arată că
pensia reprezintă un ăbun” în sensul art. 1 din Primul Protocol
adițional la Convenția pentru apărarea drepturilor omului și a
libertăților fundamentale, astfel că diminuarea ei este contrară
prevederilor art. 44 din Constituție. În același context arată că
măsurile adoptate prin Legea nr. 119/2010 nu sunt justificate în
realitate de realizarea unor economii bugetare. În sfârșit, susține
că actul normativ criticat a fost adoptat cu încălcarea dispozițiilor
art. 146 din Constituție, întrucât promulgarea legii a fost făcută
înaintea trecerii termenului de două zile prevăzut pentru
exercitarea dreptului de a ataca legea pe calea controlului de
constituționalitate a priori.

10

MONITORUL OFICIAL AL ROMÂNIEI, PARTEA I, Nr. 826/22.XI.2011

Reprezentantul Ministerului Public pune concluzii de
respingere a excepției de neconstituționalitate ca neîntemeiată,
sens în care invocă jurisprudența în materie a Curții
Constituționale.
C U R T E A,

având în vedere actele și lucrările dosarelor, constată
următoarele:
Prin încheierile din 15 aprilie 2011, pronunțate în dosarele
nr. 3.499/104/2010, nr. 2.902/104/2010, nr. 3.131/104/2010 și
nr. 3.496/104/2010, încheierile din 6 mai 2011, pronunțate în
dosarele nr. 12.431/63/2010, nr. 12.660/63/2010 și
nr. 11.747/63/2010, încheierile din 20 mai 2011, pronunțate în
dosarele nr. 3.657/104/2010, nr. 2.922/104/2010, nr.
3.390/104/2010, nr. 3.472/104/2010, nr. 3.480/104/2010, nr.
3.447/104/2010, nr. 3.006/104/2010 și nr. 2.865/104/2010,
încheierile din 30 mai 2011, pronunțate în dosarele
nr. 3.739/104/2010, nr. 3.710/104/2010, nr. 3.388/104/2010 și
nr. 2.918/104/2010, și încheierile din 6 iunie 2011, pronunțate în
dosarele nr. 3.477/104/2010 și nr. 3.654/104/2010, Curtea de
Apel Craiova — Secția a II-a civilă și pentru conflicte de
muncă și asigurări sociale a sesizat Curtea Constituțională
cu excepția de neconstituționalitate a dispozițiilor Legii nr.
119/2010 privind stabilirea unor măsuri în domeniul
pensiilor.
Excepția a fost ridicată, din oficiu, de instanța de judecată cu
prilejul soluționării unor contestații privind decizii de pensionare.
În motivarea excepției de neconstituționalitate Curtea de
Apel Craiova — Secția a II-a civilă și pentru conflicte de
muncă și asigurări sociale arată, în esență, că legea criticată
aduce atingere modalității în care legea anterioară a constituit
dreptul la pensie, cu consecințe drastice asupra cuantumului
pensiei. Așa fiind, este încălcat principiul neretroactivității legii
civile. De asemenea, arată că decizia de pensionare reprezintă
un titlu de creanță asupra statului, precum și faptul că partea
necontributivă a pensiei de serviciu constituie o compensație
acordată pentru a contrabalansa interdicțiile și îngrădirile unor
categorii socioprofesionale cu un statut special. Prin urmare,
având în vedere rațiunile ce au stat la baza recunoașterii acestei
compensații, statul nu are posibilitatea de a interveni ulterior pe
cale legislativă pentru anihilarea unei pensii speciale aflate în
plată, întrucât, la momentul acordării acesteia, nu a fost
condiționată de existența resurselor financiare ale statului. În
același context amintește că, potrivit jurisprudenței Curții
Europene a Drepturilor Omului, pensia reprezintă un ăbun”,
intrând astfel în sfera de protecție a art. 1 din Primul Protocol
adițional la Convenția pentru apărarea drepturilor omului și a
libertăților fundamentale. Astfel, afectarea cuantumului pensiei
prin recalculare dobândește semnificația unei încălcări a
dreptului de proprietate privată. În sfârșit, susține că Legea nr.
119/2010 privind stabilirea unor măsuri în domeniul pensiilor
creează o discriminare între categoriile socioprofesionale
prevăzute la art. 1. În acest sens arată că persoanele prevăzute
la art. 1 lit. a) și b) din lege se bucură de un mod de recalculare
a pensiei mai avantajos în raport cu celelalte categorii de
persoane prevăzute de art. 1, prin aceea că punctajul mediu
anual realizat se determină prin împărțirea numărului de puncte
rezultat din însumarea punctajelor anuale ale persoanelor la 20
de ani, reprezentând stagiul complet de cotizare, iar pentru
perioadele care constituie stagiu de cotizare și pentru care nu
pot fi dovedite venituri de natură salarială, la determinarea

punctajului mediu anual se utilizează salariul mediu brut pe
economie din perioadele respective. Din contră, pentru celelalte
categorii socioprofesionale, stagiul complet de cotizare este
calculat în funcție de data nașterii, așa cum se prevede în anexa
nr. 3 la Legea nr. 19/2000, iar pentru perioadele care constituie
stagiu de cotizare și nu pot fi dovedite se utilizează salariul
minim pe țară, așa cum prevede art. 161 alin. (2) din Legea nr.
19/2000.
În conformitate cu dispozițiile art. 30 alin. (1) din Legea
nr. 47/1992, încheierile de sesizare au fost comunicate
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Guvernul consideră că excepția de neconstituționalitate nu
este întemeiată, sens în care invocă jurisprudența în materie a
Curții Constituționale.
Președinții celor două Camere ale Parlamentului și
Avocatul Poporului nu au comunicat punctele de vedere
solicitate cu privire la excepția de neconstituționalitate.
C U R T E A,

examinând încheierile de sesizare, punctele de vedere ale
Guvernului, rapoartele întocmite de judecătorul-raportor,
susținerile părților prezente, concluziile procurorului, dispozițiile
de lege criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile Legii nr. 119/2010 privind stabilirea unor măsuri în
domeniul pensiilor, publicată în Monitorul Oficial al României,
Partea I, nr. 441 din 30 iunie 2010.
Curtea de Apel Craiova — Secția a II-a civilă și pentru
conflicte de muncă și asigurări sociale consideră că prevederile
de lege criticate contravin următoarelor dispoziții din Constituție:
art. 15 alin. (2) referitor la neretroactivitatea legii civile, art. 16
alin. (1) privind egalitatea în drepturi a cetățenilor și art. 44
privind proprietatea privată. De asemenea, invocă dispozițiile
art. 1 din Primul Protocol adițional la Convenția pentru apărarea
drepturilor omului și a libertăților fundamentale, precum și
jurisprudența Curții Europene a Drepturilor Omului, prin
Hotărârea din 12 octombrie 2004 pronunțată în Cauza Kjartan
Ásmundsson contra Islandei, Hotărârea din 5 martie 2009
pronunțată în Cauza Sandra Janković contra Croației, Hotărârea
din 28 aprilie 2009 pronunțată în Cauza Rasmussen contra
Poloniei, Hotărârea din 15 iunie 1999 pronunțată în Cauza
Domalewski contra Poloniei, Hotărârea din 28 mai 1985
pronunțată în Cauza Abdulaziz, Cabales and Balkandali contra
Regatului Unit și Hotărârea din 26 noiembrie 2002 pronunțată în
Cauza Buchen contra Cehiei.
Examinând excepția de neconstituționalitate, Curtea
constată că s-a mai pronunțat cu privire la conformitatea actului
normativ criticat în raport cu prevederile Constituției referitoare
la dreptul de proprietate și principiul neretroactivității legii civile.
Astfel, prin deciziile nr. 871 și nr. 873 din 25 iunie 2010, publicate
în Monitorul Oficial al României, Partea I, nr. 433 din 28 iunie
2010, Curtea a reținut, în esență, că ăpensiile de serviciu sunt

MONITORUL OFICIAL AL ROMÂNIEI, PARTEA I, Nr. 826/22.XI.2011
compuse din două elemente, indiferent de modul de calcul
specific stabilit de prevederile legilor speciale, și anume: pensia
contributivă și un supliment din partea statului care, prin
adunarea cu pensia contributivă, să reflecte cuantumul pensiei
de serviciu stabilit în legea specială”. Acordarea acestui
supliment, neavând ca temei contribuția la sistemul de asigurări
sociale, ăține de politica statului în domeniul asigurărilor sociale
și nu se subsumează dreptului constituțional la pensie, ca
element constitutiv al acestuia”. Prin urmare, dobândirea
dreptului la pensie specială ănu poate fi considerată ca instituind
o obligație ad aeternum a statului de a acorda acest drept,
singurul drept câștigat reprezentând doar prestațiile deja
realizate până la intrarea în vigoare a noii reglementări și asupra
cărora legiuitorul nu ar putea interveni decât prin încălcarea
dispozițiilor art. 15 alin. (2) din Constituție. [...] Conformându-se
dispozițiilor art. 15 alin. (2) din Constituție, textele de lege
criticate afectează pensiile speciale doar pe viitor, și numai în
ceea ce privește cuantumul acestora. Celelalte condiții privind
acordarea acestora, respectiv stagiul efectiv de activitate în
acea profesie și vârsta eligibilă nu sunt afectate de noile
reglementări. De asemenea, Legea privind instituirea unor
măsuri în domeniul pensiilor nu se răsfrânge asupra prestațiilor
deja obținute anterior intrării sale în vigoare, care constituie facta
praeterita.”
Cu același prilej Curtea a statuat că ăpartea necontributivă a
pensiei de serviciu, chiar dacă poate fi încadrată, potrivit
interpretării pe care Curtea Europeană a Drepturilor Omului a
dat-o art. 1 din Primul Protocol adițional la Convenția pentru
apărarea drepturilor omului și a libertăților fundamentale, în
noțiunea de «bun», ea reprezintă totuși, din această
perspectivă, un drept câștigat numai cu privire la prestațiile de
asigurări sociale realizate până la data intrării în vigoare a noii
legi, iar suprimarea acestora pentru viitor nu are semnificația
exproprierii.”
Întrucât nu au intervenit elemente noi, de natură să justifice
reconsiderarea jurisprudenței în materie a Curții Constituționale,
soluția și considerentele deciziilor amintite își păstrează
valabilitatea și în prezenta cauză.
În ceea ce privește critica referitoare la existența unui
tratament juridic diferențiat între diversele categorii socioprofesionale, de natură să creeze o situație privilegiată militarilor,
precum și polițiștilor și funcționarilor publici cu statut special din
sistemul administrației penitenciarelor, Curtea reține că art. 5
alin. (2) din Legea nr. 119/2010 prevede că: ăPentru pensiile
prevăzute la art. 1 lit. a) sau b), punctajul mediu anual realizat
se determină prin împărțirea numărului de puncte rezultat din
însumarea punctajelor anuale ale persoanelor la 20 de ani
reprezentând stagiul complet de cotizare.” Alin. (4) al aceluiași
articol prevede că: ăÎn cazul pensiilor prevăzute la alin. (1),
pentru perioadele care constituie stagiu de cotizare și pentru
care nu pot fi dovedite venituri de natură salarială, la
determinarea punctajului mediu anual se utilizează salariul
mediu brut pe economie din perioadele respective.”
Din contră, pentru celelalte categorii socioprofesionale
prevăzute de art. 1 din Legea nr. 119/2010, art. 3 alin. (1) din
același act normativ prevede că: ăPensiile prevăzute la art. 1,
stabilite potrivit prevederilor legilor cu caracter special, cuvenite
sau aflate în plată, se recalculează prin determinarea punctajului
mediu anual și a cuantumului fiecărei pensii, utilizând algoritmul

11

de calcul prevăzut de Legea nr. 19/2000, cu modificările și
completările ulterioare.”
Art. 77 alin. (1) din Legea nr. 19/2000 privind sistemul public
de pensii și alte drepturi de asigurări sociale, publicată în
Monitorul Oficial al României, Partea I, nr. 140 din 1 aprilie 2000,
stabilea în acest sens că: ăPunctajul mediu anual realizat de
asigurat în perioada de cotizare se determină prin împărțirea
numărului de puncte rezultat din însumarea punctajelor anuale
realizate de asigurat în perioada de cotizare la numărul de ani
corespunzător stagiului complet de cotizare, prevăzut în anexa
nr. 3.”
Anexa nr. 3 la Legea nr. 19/2010 prevedea, ca regulă
generală, un stagiu complet de cotizare de 25 de ani pentru
femei, respectiv 30 de ani pentru bărbați, stagiul creștea până la
30 de ani, respectiv 35 de ani pentru bărbați până în anul 2015.
De asemenea, art. 161 alin. (2) din Legea nr. 19/2000
stabilea că: ăÎn condițiile în care, pentru o anumită perioadă care
constituie stagiu de cotizare, în carnetul de muncă nu sunt
înregistrate drepturile salariale, asiguratul poate prezenta acte
doveditoare ale acestora. În caz contrar, la determinarea
punctajului mediu anual se utilizează salariul minim pe țară, în
vigoare în perioada respectivă.”
Curtea constată că Legea nr. 19/2000 a fost abrogată prin
Legea nr. 263/2010 privind sistemul unitar de pensii publice,
publicată în Monitorul Oficial al României, Partea I, nr. 852 din
20 decembrie 2010. Având în vedere însă incidența în cauză a
dispozițiilor Legii nr. 19/2000, aflate în strânsă legătură cu
obiectul controlului de constituționalitate, Curtea, potrivit celor
statuate prin Decizia nr. 766 din 15 iunie 2011, urmează a se
raporta și la aceste dispoziții de lege în contextul analizei
art. 1—4 și art. 7 din Legea nr. 119/2010.
Din examinarea textelor de lege aplicabile în vederea
recalculării pensiilor militare de stat, a pensiilor de stat ale
polițiștilor și ale funcționarilor publici cu statut special din
sistemul administrației penitenciarelor, pe de o parte, și a
textelor aplicabile recalculării celorlalte categorii de pensii
menționate de art. 1 din Legea nr. 119/2010, pe de altă parte,
reiese voința legiuitorului de a crea un regim juridic distinct între
categoriile de pensii comparate, regim ce tinde să creeze
condiții mai favorabile privind recalcularea pensiilor prevăzute
la art. 1 lit. a) și b) din legea amintită.
Așa fiind, urmează ca instanța de contencios constituțional
să analizeze dacă o astfel de diferență de tratament juridic are
semnificația încălcării principiului constituțional al egalității în
drepturi a cetățenilor.
În vederea acestui demers, Curtea amintește că, potrivit
celor statuate în mod constant în jurisprudența sa în materie,
art. 16 alin. (1) din Constituție impune legiuitorului instituirea unui
tratament juridic identic pentru situații obiectiv identice.
Împrejurări diferite, care plasează diferitele categorii de
persoane în situații obiectiv diferite, justifică însă, iar uneori chiar
impun instituirea unui tratament juridic diferit, fără ca prin
aceasta să se aducă vreo atingere principiului egalității în
drepturi.
În situația actului normativ analizat, obiectivul este acela de
a transforma anumite tipuri speciale, preferențiale de pensii, în
al căror cuantum se regăsea o semnificativă componentă
necontributivă, în pensii în înțelesul Legii nr. 19/2000, întemeiate
pe principiul contributivității.

12

MONITORUL OFICIAL AL ROMÂNIEI, PARTEA I, Nr. 826/22.XI.2011

Din această perspectivă, Legea nr. 119/2010 nu face nicio
deosebire între diferitele categorii de pensii supuse acestui
proces, componenta necontributivă a pensiei speciale fiind
deopotrivă eliminată pentru toate categoriile de pensii
menționate în art. 1.
Ceea ce diferă sunt condițiile de recalculare a pensiilor în
sistemul public de pensii, respectiv stagiile de cotizare în funcție
de care se calculează punctajul mediu anual și cuantumul
veniturilor care se iau în calcul la stabilirea pensiilor, dar care
nu pot fi dovedite.
Curtea observă că în sistemul public de pensii există mai
multe categorii socioprofesionale care se bucură de un regim
juridic mai favorabil în ceea ce privește calculul pensiilor, fără
ca aceasta să aibă semnificația unei discriminări. În acest sens
pot fi amintite persoanele care au desfășurat activitatea în
condiții deosebite ori speciale de muncă și care beneficiază de
vârste de pensionare și stagii de cotizare mai reduse. Factorul
determinant în instituirea tratamentului juridic diferențiat îl
constituie condițiile specifice în care aceste categorii socioprofesionale au desfășurat activitatea.
În ceea ce privește persoanele care se încadrează în ipoteza
dispozițiilor art. 1 lit. a) și b) din Legea nr. 119/2010, o relevanță
deosebită o au considerentele Deciziei nr. 1.237 din 6 octombrie
2010, publicată în Monitorul Oficial al României, Partea I, nr. 785
din 24 noiembrie 2010, în care Curtea, analizând din perspectiva
criticii raportate la art. 16 alin. (1) din Constituție prevederile
Legii privind sistemul unitar de pensii publice, arăta că
dispozițiile mai favorabile aplicabile cadrelor militare în activitate,
soldaților și gradaților voluntari, polițiștilor și funcționarilor publici
cu statut special din sistemul administrației penitenciarelor, din
domeniul apărării naționale, ordinii publice și siguranței
naționale, sub aspectul acordării dreptului la pensie, sunt
justificate de ănatura activității desfășurate, care creează
condițiile unei uzuri corporale accentuate prin expunere la
pericole de vătămare corporală și chiar de amenințare a vieții”.
Curtea apreciază că aceleași rațiuni impun și în prezenta
cauză respingerea ca neîntemeiată a criticilor raportate la
principiul constituțional al egalității în drepturi, categoriile socioprofesionale comparate aflându-se în situații obiectiv diferite,
care justifică instituirea unui tratament juridic diferențiat.
Referitor la susținerea potrivit căreia dispozițiile Legii
nr. 119/2010 nu permit ca, în urma recalculării, titularul pensiei
să poată opta pentru cuantumul mai avantajos, Curtea reține că
un asemenea drept a fost prevăzut de Legea nr. 19/2000 numai
pentru pensiile din sistemul public de pensii, respectiv cele
întemeiate pe sistemul contributiv, întrucât numai în acest caz
cuantumul pensiei poate fi considerat ca fiind un drept câștigat.

Au o deosebită relevanță în acest context cele reținute de
Curtea Constituțională prin Decizia nr. 872 din 25 iunie 2010,
publicată în Monitorul Oficial al României, Partea I, nr. 433 din
28 iunie 2010, în care s-au statuat următoarele: ăCuantumul
pensiei, stabilit potrivit principiului contributivității, se constituie
într-un drept câștigat, astfel încât diminuarea acesteia nu poate
fi acceptată nici măcar cu caracter temporar. Prin sumele plătite
sub forma contribuțiilor la bugetul asigurărilor sociale, persoana
în cauză practic și-a câștigat dreptul de a primi o pensie în
cuantumul rezultat prin aplicarea principiului contributivității;
astfel, contributivitatea ca principiu este de esența dreptului la
pensie, iar derogările, chiar și temporare, referitoare la obligația
statului de a plăti cuantumul pensiei, rezultat în urma aplicării
acestui principiu, afectează substanța dreptului la pensie.
Aceasta nu înseamnă că legea nu poate în viitor să reașeze
sistemul de calcul al pensiilor, bazându-se, însă, tot pe principiul
contributivității, pentru că, în caz contrar, s-ar ajunge la negarea
evoluției în reglementarea juridică a acestui domeniu. De aceea,
dacă prin reașezarea sistemului de calcul al pensiei în sensul
arătat mai sus rezultă un cuantum mai mic al acesteia, statul
este obligat să adopte reglementări similare art. 180 alin. (7) din
Legea nr. 19/2000 privind sistemul public de pensii și alte
drepturi de asigurări sociale, publicată în Monitorul Oficial al
României, Partea I, nr. 140 din 1 aprilie 2000, și anume să
mențină în plată cuantumul pensiei stabilit potrivit
reglementărilor anterior în vigoare dacă acesta este mai
avantajos. Aceasta este o măsură de protecție a persoanelor
care beneficiază de pensie în sensul art. 47 alin. (2) din
Constituție, constituind, de asemenea, o speranță legitimă a
asiguratului, întemeiată pe prevederile legale în vigoare cu
privire la obținerea și încasarea unui anumit cuantum al pensiei.”
Din această perspectivă este evident că nu se poate vorbi
despre o identitate de situații între prevederile Legii nr. 19/2000
și dispozițiile de lege criticate ale Legii nr. 119/2010, astfel că
tratamentul juridic diferit nu poate dobândi semnificația unei
încălcări a principiului egalității în drepturi a cetățenilor ori a
principiului neretroactivității legii civile.
Cât privește critica invocată de reprezentantul părților Adina
Magda Rădulescu, Ion Crachină, Mihai Mihăilescu, Ilie
Incrosnatu și Dumitru Chelaru, referitoare la încălcarea art. 146
din Constituție, Curtea reține că, potrivit dispozițiilor art. 14 și
art. 29 alin. (4) din Legea nr. 47/1992, aceasta nu poate constitui
obiect al controlului de constituționalitate, instanța de contencios
constituțional nefiind sesizată cu soluționarea excepției de
neconstituționalitate a dispozițiilor Legii nr. 119/2010 în raport
cu textul constituțional mai sus amintit.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor Legii nr. 119/2010 privind stabilirea unor măsuri
în domeniul pensiilor, excepție ridicată din oficiu de Curtea de Apel Craiova — Secția a II-a civilă și pentru conflicte de muncă și
asigurări sociale în dosarele nr. 12.431/63/2010, nr. 12.660/63/2010, nr. 11.747/63/2010, nr. 3.657/104/2010, nr. 2.922/104/2010,

MONITORUL OFICIAL AL ROMÂNIEI, PARTEA I, Nr. 826/22.XI.2011

13

nr. 3.390/104/2010, nr. 3.472/104/2010, nr. 3.499/104/2010, nr. 2.902/104/2010, nr. 3.131/104/2010, nr. 3.496/104/2010, nr.
3.477/104/2010, nr. 3.654/104/2010, nr. 3.739/104/2010, nr. 3.710/104/2010, nr. 3.388/104/2010, nr. 2.918/104/2010, nr.
3.480/104/2010, nr. 3.447/104/2010, nr. 3.006/104/2010 și nr. 2.865/104/2010.
Definitivă și general obligatorie.
Pronunțată în ședința publică din data de 27 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Patricia Marilena Ionea

CURTEA CONSTITUȚIONALĂ

D E C I Z I A Nr. 1.283
din 29 septembrie 2011

referitoare la excepția de neconstituționalitate a dispozițiilor art. 1 lit. h) și art. 3
din Legea nr. 119/2010 privind stabilirea unor măsuri în domeniul pensiilor
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Benke Károly

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor Legii nr. 119/2010 privind stabilirea unor măsuri în
domeniul pensiilor, excepție ridicată de Ion Mușat în Dosarul
nr. 11.642/118/2010 al Tribunalului Constanța — Secția civilă și
care formează obiectul Dosarului nr. 4.694D/2010.
La apelul nominal se constată lipsa părților, față de care
procedura de citare este legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care solicită
respingerea excepției de neconstituționalitate ca neîntemeiată,
invocând Decizia Curții Constituționale nr. 871 din 25 iunie 2010.
C U R T E A,

având în vedere actele și lucrările dosarului, constată
următoarele:
Prin Încheierea din 15 noiembrie 2010, pronunțată în Dosarul
nr. 11.642/118/2010, Tribunalul Constanța — Secția civilă a
sesizat Curtea Constituțională cu excepția de
neconstituționalitate a dispozițiilor Legii nr. 119/2010
privind stabilirea unor măsuri în domeniul pensiilor,
excepție ridicată de Ion Mușat într-o cauză având ca obiect
anularea deciziei de recalculare a pensiei în baza Legii
nr. 119/2010 și menținerea deciziei prin care i s-a stabilit dreptul
la o pensie de serviciu.
În motivarea excepției de neconstituționalitate se arată,
în esență, că personalul Curții de Conturi este îndrituit să obțină
pensie de serviciu, motivat de faptul că, potrivit Legii nr. 94/1992

privind organizarea și funcționarea Curții de Conturi, beneficia
de o asemenea pensie în condițiile prevăzute de lege pentru
funcționarul public parlamentar, care, la rândul său, beneficia de
pensie de serviciu în cuantumul prevăzut pentru magistrați. Se
arată că, pe perioada exercitării funcției de controlor financiar în
cadrul Curții de Conturi, similar magistratului, persoana este
supusă unor interdicții și incompatibilități, iar dificultatea funcției
a și impus acordarea unor sporuri de risc și suprasolicitare
neuropsihică pe parcursul exercitării acesteia.
Se susține că prevederile art. 1 lit. h) și art. 3 din Legea
nr. 119/2010 încalcă principiul neretroactivității legii, întrucât
noua lege nu a procedat la o recalculare a drepturilor de pensie
stabilite prin legea anterioară, ci la schimbarea modului de calcul
al acesteia, a elementelor esențiale ale procedurii de stabilire a
pensiei. Se arată că, la momentul intrării în vigoare a Legii
nr. 119/2010, s-a produs o încălcare a dreptului de proprietate
privată a autorului excepției, a unui drept câștigat, întrucât
acesta era deja proprietar în privința cuantumului pensiei aflate
în plată. Se mai arată că prin scăderea pensiei sale de la 5.680
lei la 1.849 lei s-a adus atingere nivelului său de trai, ceea ce
constituie o încălcare a prevederilor constituționale ale art. 47
(și nu art. 43 cum greșit menționează autorul excepției).
Tribunalul Constanța — Secția civilă apreciază că
excepția de neconstituționalitate formulată este neîntemeiată.
Se arată că dispozițiile legale criticate nu încalcă principiul
neretroactivității legii, întrucât acestea se aplică de la data intrării
lor în vigoare, neafectând cuantumul pensiilor dobândite până la
această dată. Se mai susține că autorul excepției nu a dobândit
un drept de proprietate asupra cuantumului pensiei ce depășea
partea contributivă a acesteia; cuantumul pensiei ce depășește
partea contributivă este doar un adaos, un beneficiu acordat
pentru anumite categorii profesionale. Se mai apreciază că nu
există similitudine de statut juridic între magistrați și personalul
Curții de Conturi, întrucât competențele specifice și importanța
socială a activității acestor categorii sunt diferite.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului

14

MONITORUL OFICIAL AL ROMÂNIEI, PARTEA I, Nr. 826/22.XI.2011

Poporului, pentru a-și exprima punctele de vedere asupra
excepției de neconstituționalitate ridicate.
Guvernul apreciază că excepția de neconstituționalitate
ridicată este inadmisibilă, întrucât textele legale criticate nu mai
sunt formal în vigoare, epuizându-și efectele juridice odată cu
transformarea pensiilor speciale în pensii contributive. În acest
sens, se mai arată că, în momentul de față, este aplicabilă
numai Legea nr. 263/2010 în privința sistemului de pensii
publice, aspect subliniat și prin Decizia Curții Constituționale
nr. 1.237 din 6 octombrie 2010.
Avocatul Poporului arată că legea criticată nu aduce nicio
atingere pensiei deja încasate, recalcularea pensiilor speciale
operând numai pentru viitor. În privința pretinsei încălcări a
prevederilor art. 44 și art. 47 din Constituție, se apreciază că
măsurile de recalculare a pensiei speciale nu afectează partea
contributivă a pensiei, ci numai suplimentul suportat de bugetul
de stat; în acest sens, este invocată Decizia nr. 873 din 25 iunie
2010. În fine, se susține că personalul Curții de Conturi nu se
află în aceeași situație juridică cu magistrații, între aceste
categorii existând diferențe de statut juridic.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate, astfel cum rezultă
din încheierea de sesizare, îl constituie dispozițiile Legii
nr. 119/2010 privind stabilirea unor măsuri în domeniul pensiilor,
publicată în Monitorul Oficial al României, Partea I, nr. 441 din
30 iunie 2010. În realitate, din motivarea excepției de
neconstituționalitate, rezultă că aceasta privește numai
dispozițiile art. 1 lit. h) și art. 3 din Legea nr. 119/2010, texte
asupra cărora Curtea, potrivit jurisprudenței sale, urmează a se
pronunța prin prezenta decizie. Acestea au următorul cuprins:
— Art. 1 lit. h): ăPe data intrării în vigoare a prezentei legi,
următoarele categorii de pensii, stabilite pe baza legislației
anterioare, devin pensii în înțelesul Legii nr. 19/2000 privind
sistemul public de pensii și alte drepturi de asigurări sociale, cu
modificările și completările ulterioare: [...]
h) pensiile de serviciu ale personalului Curții de Conturi.”;
— Art. 3: ă(1) Pensiile prevăzute la art. 1, stabilite potrivit
prevederilor legilor cu caracter special, cuvenite sau aflate în
plată, se recalculează prin determinarea punctajului mediu anual
și a cuantumului fiecărei pensii, utilizând algoritmul de calcul
prevăzut de Legea nr. 19/2000, cu modificările și completările
ulterioare.
(2) În situația pensiilor dintre cele prevăzute la alin. (1), care
au fost stabilite în baza legilor speciale, pensia din sistemul
public se determină considerându-se a fi îndeplinite condițiile de
acordare prevăzute de Legea nr. 19/2000, cu modificările și
completările ulterioare.
(3) În termen de 15 zile de la data intrării în vigoare a
prezentei legi, se elaborează metodologia de recalculare a

pensiilor prevăzute la art. 1, care se aprobă prin hotărâre a
Guvernului.”
Autorul excepției susține, în esență, că dispozițiile legale
criticate încalcă prevederile constituționale ale art. 15 alin. (2)
privind principiul neretroactivității legii, art. 16 privind egalitatea
în drepturi, art. 44 privind dreptul de proprietate privată și art. 47
privind nivelul de trai.
Examinând excepția de neconstituționalitate, Curtea
constată următoarele:
I. Nu se poate reține punctul de vedere al Guvernului în
sensul că excepția de neconstituționalitate este inadmisibilă,
întrucât, chiar dacă operațiunea de transformare a pensiilor
speciale în pensii contributive a fost realizată, Legea
nr. 119/2010 continuă să producă efecte juridice directe pentru
perioada 3 iulie—31 decembrie 2010 și indirecte/subsecvente
pentru perioada de după intrarea în vigoare a Legii nr. 263/2010,
publicată în Monitorul Oficial al României, Partea I, nr. 852 din
20 decembrie 2010. Astfel, legea criticată nu și-a epuizat
efectele juridice, Curtea arătând, în Decizia nr. 1.237 din
6 octombrie 2010, publicată în Monitorul Oficial al României,
Partea I, nr. 785 din 24 noiembrie 2010, că viitoarea Lege
nr. 263/2010 nu are caracter novator față de cadrul legal
consacrat prin Legea nr. 119/2010; așadar, o eventuală
neconstituționalitate a Legii nr. 119/2010, coroborată cu
neconstituționalitatea dispozițiilor abrogatoare — care, de
principiu, au caracter constatator — cuprinse în Legea
nr. 263/2010 referitoare la textele legale care vizau pensii de
serviciu, are drept rezultat repunerea în plată a pensiei speciale
existente anterior Legii nr. 119/2010.
În aceste condiții, ținând cont și de Decizia Curții
Constituționale nr. 766 din 15 iunie 2011, publicată în Monitorul
Oficial al României, Partea I, nr. 549 din 3 august 2011, excepția
de neconstituționalitate urmează să fie analizată pe fond.
II. Prin Decizia nr. 871 din 25 iunie 2010, publicată în
Monitorul Oficial al României, Partea I, nr. 433 din 28 iunie 2010,
Curtea a statuat că, ăpotrivit art. 49 alin. (4) din Legea
nr. 94/1992 privind organizarea și funcționarea Curții de Conturi,
republicată în Monitorul Oficial al României, Partea I, nr. 282 din
29 aprilie 2009, «Persoanele care au îndeplinit funcția de
consilier de conturi pe durata unui mandat complet beneficiază,
la data pensionării, de pensie de serviciu, în cuantumul prevăzut
de lege pentru magistrați». Această trimitere la cuantumul
pensiei de serviciu a magistraților, prevăzută de Legea
nr. 94/1992, este de natură a indica faptul că, în temeiul art. 1 și
12 din lege, atât timp cât pensiile magistraților, atât ca natură,
cât și cuantum, vor intra în sfera de incidență a Legii nr. 19/2000,
același lucru se va întâmpla și cu pensiile de serviciu ale
consilierilor de conturi. Ad similis, a se vedea, spre exemplu,
situația auditorilor publici externi din cadrul Curții de Conturi,
care beneficiază de pensie de serviciu în cuantumul prevăzut
funcționarilor publici parlamentari”.
Curtea a mai arătat că ar fi inadmisibil ca, practic, cel asimilat
să beneficieze în continuare de cuantumul pensiei de serviciu al
celui la care a fost asimilat, în condițiile în care acesta din urmă
nu mai beneficiază de același cuantum sau natură a pensiei, ci
a intrat în sfera sistemului general de pensionare. În situația
specială a personalului Curții de Conturi, Curtea a observat că
eliminarea pensiilor de serviciu ale acestuia cuprinde pensiile
de serviciu ale consilierilor de conturi, pe cele ale auditorilor
externi și ale oricăror persoane care sunt salariați/membri în
cadrul Curții de Conturi. În acest sens, s-a arătat că o atare
operațiune vizează întreg personalul Curții de Conturi cuprins la

MONITORUL OFICIAL AL ROMÂNIEI, PARTEA I, Nr. 826/22.XI.2011
cap. V din Legea nr. 94/1992 privind organizarea și funcționarea
Curții de Conturi, intitulat Numirea și statutul personalului Curții
de Conturi (art. 46—57 din lege). Or, din personalul Curții de
Conturi fac parte, potrivit reglementărilor legale menționate, atât
consilierii de conturi, auditorii publici externi, personalul de
specialitate al Curții, cât și ceilalți angajați ai acestei instituții,
indiferent de statutul lor socioprofesional.
Astfel, Curtea, în conformitate cu principiul accesorium
sequitur principale, a arătat că trebuie aplicat același tratament
juridic personalului asimilat magistraților în privința dreptului
legal la pensie specială cu personalul la care au fost asimilați,
întrucât, în caz contrar, s-ar ajunge la situații inadmisibile,
contrare art. 16 din Constituție.
III. Față de situația constatată prin decizia menționată,
Curtea observă faptul că instanța constituțională, printr-o decizie
ulterioară, și anume Decizia nr. 873 din 25 iunie 2010, publicată
în Monitorul Oficial al României, Partea I, nr. 433 din 28 iunie
2010, a constatat că eliminarea pensiei de serviciu a
judecătorilor, procurorilor și judecătorilor, respectiv magistrațilorasistenți ai Curții Constituționale este neconstituțională, întrucât
încalcă principiul independenței justiției, prevăzut de art. 124 din
Constituție. Curtea a stabilit că ăstatutul constituțional al
magistraților — statut dezvoltat prin lege organică și care
cuprinde o serie de incompatibilități și interdicții, precum și
responsabilitățile și riscurile pe care le implică exercitarea
acestor profesii — impune acordarea pensiei de serviciu ca o
componentă a independenței justiției, garanție a statului de
drept, prevăzut de art. 1 alin. (3) din Legea fundamentală”.
IV. În aceste condiții, în prezenta cauză, Curtea va analiza
dacă personalul Curții de Conturi urmează să beneficieze de
același tratament juridic, respectiv dacă statutul lor reclamă un
tratament juridic identic cu cel al magistraților în privința pensiei
de serviciu.
În primul rând, Curtea observă că noțiunea de ăpersonal al
Curții de Conturi” a fost analizată explicit de Curtea
Constituțională prin Decizia nr. 871 din 25 iunie 2010; astfel, în
redactarea Legii nr. 94/1992, reprezintă personal al Curții de
Conturi atât consilierii de conturi, auditorii publici externi,
personalul de specialitate al Curții, cât și ceilalți angajați ai
acestei instituții, indiferent de statutul lor socioprofesional, deși
consilierii de conturi au atât o altă reglementare
constituțională și legală, cât și un statut juridic diferit în
raport cu celelalte categorii de personal existente la nivelul
Curții de Conturi.
În al doilea rând, prin decizia menționată, în privința pensiei
de serviciu, Curtea Constituțională nu avea competența de a face
nicio deosebire în cadrul personalului Curții de Conturi atât timp
cât personalul la care se asimila în final regimul lor juridic —
magistrații — înceta să mai beneficieze de pensie de serviciu.
În al treilea rând, Curtea observă că, după adoptarea
Deciziei nr. 873 din 25 iunie 2010, din punct de vedere
constituțional, se deschide posibilitatea de a aprecia dacă există
o similitudine între statutul constituțional și legal al magistraților
și cel al altor categorii socioprofesionale, fapt ce le-ar îndritui pe
acestea din urmă sau unele dintre acestea la încasarea unei
pensii speciale similar magistraților.
În al patrulea rând, Curtea reține că analiza sa urmează să
țină cont de faptul că autorul excepției a exercitat funcția de
auditor public extern în cadrul Curții de Conturi.
Pornind de la aceste aspecte, Curtea constată că, în privința
auditorilor publici externi, considerentele care au stat la baza
Deciziei nr. 871 din 25 iunie 2010, cu corectivul adus prin

15

Decizia nr. 873 din 25 iunie 2010, își mențin pe deplin
valabilitatea.
Astfel, conformându-se dispozițiilor art. 15 alin. (2) din
Constituție, textele de lege criticate afectează pensiile speciale
doar pe viitor, și numai în ceea ce privește cuantumul acestora.
Celelalte condiții privind acordarea acestora, respectiv stagiul
efectiv de activitate în acea profesie și vârsta eligibilă nu sunt
afectate de noile reglementări. De asemenea, soluția legislativă
criticată nu se răsfrânge asupra prestațiilor deja obținute anterior
intrării sale în vigoare, care constituie facta praeterita.
Având în vedere că pensiile speciale nu reprezintă un
privilegiu, ci au o justificare obiectivă și rațională, Curtea a
considerat că acestea pot fi eliminate doar dacă există o rațiune,
o cauză suficient de puternică spre a duce în final la diminuarea
prestațiilor sociale ale statului sub forma pensiei. Or, această
rațiune este reprezentată de necesitatea reformării sistemului
de pensii, reechilibrarea sa, eliminarea inechităților existente în
sistem și, nu în ultimul rând, situația de criză economică și
financiară cu care se confruntă statul, deci atât bugetul de stat,
cât și cel al asigurărilor sociale de stat. Astfel, eliminarea
pensiilor speciale nu poate fi considerată ca fiind arbitrară; de
asemenea, Curtea a observat că măsura criticată nu impune o
sarcină excesivă asupra destinatarilor ei, ea aplicându-se tuturor
pensiilor speciale, nu selectiv, și nu prevede diferențieri
procentuale pentru diversele categorii cărora i se adresează
pentru a nu determina ca una sau alta să suporte mai mult ori
mai puțin măsura de reducere a venitului obținut dintr-o atare
pensie.
Curtea a mai statuat că partea necontributivă a pensiei de
serviciu, chiar dacă poate fi încadrată, potrivit interpretării pe
care Curtea Europeană a Drepturilor Omului a dat-o art. 1 din
Primul Protocol adițional la Convenția pentru apărarea
drepturilor omului și a libertăților fundamentale, în noțiunea de
ăbun”, ea reprezintă totuși, din această perspectivă, un drept
câștigat numai cu privire la prestațiile de asigurări sociale
realizate până la data intrării în vigoare a noii legi, iar suprimarea
acestora pentru viitor nu are semnificația exproprierii.
Curtea a arătat în privința pretinsei încălcări a art. 47 din
Constituție că drepturile rezultate din actul de pensionare sunt
previzibile, și anume îndrituirea persoanei la cuantumul aferent
pensiei din sistemul ordinar de pensionare, restul cuantumului
pensiei (cea suplimentară) fiind supus elementelor variabile
amintite mai sus, și anume optica legiuitorului și resursele
financiare ale statului care pot fi alocate în această direcție.
Întrucât nu au intervenit elemente noi de natură a determina
reconsiderarea jurisprudenței Curții, considerentele și soluția
pronunțată își mențin valabilitatea și în prezenta cauză.
V. Distinct de cele reținute de Curte în decizia menționată,
se observă că și Curtea Europeană a Drepturilor Omului, spre
exemplu, în hotărârile din 8 decembrie 2009 și 31 mai 2011,
pronunțate în cauzele Muñoz Diaz împotriva Spaniei,
paragraful 44, respectiv Maggio și alții împotriva Italiei,
paragraful 55, a reiterat jurisprudența sa cu privire la faptul că
drepturile decurgând din sistemul de asigurări sociale sunt
drepturi patrimoniale protejate de art. 1 din Protocolul adițional
la Convenție, dar acest lucru nu înseamnă că implică un drept
la dobândirea proprietății sau la o pensie într-un anumit
cuantum (a se vedea, în același sens, și hotărârile din
12 octombrie 2004 și 28 septembrie 2004, pronunțate în cauzele
Kjartan Asmundsson împotriva Islandei, paragraful 39, respectiv
Kopecký împotriva Slovaciei, paragraful 35). Reducerea sau
încetarea plății unui anumit cuantum al beneficiului acordat

16

MONITORUL OFICIAL AL ROMÂNIEI, PARTEA I, Nr. 826/22.XI.2011

poate constitui o intervenție în privința bunului ce trebuie
justificată (Maggio și alții împotriva Italiei, paragraful 58). Curtea
a arătat că sistemul de securitate socială este expresia
solidarității societății în raport cu membrii săi vulnerabili (Maggio
și alții împotriva Italiei, paragraful 61), aspect esențial pe care
Curtea de la Strasbourg l-a luat în seamă atunci când a analizat
dacă restrângerea adusă implica o sarcină individuală excesivă.
Curtea a mai arătat că statele au o marjă largă de apreciere
atunci când reglementează sistemul de pensii (paragraful 63) și
că scăderea cuantumului pensiei cu aproape 50% nu este
de natură să știrbească esența dreptului la pensie,
reclamantul fiind deci obligat să suporte o scădere
rezonabilă și proporțională (paragrafele 62 și 63). Nu în
ultimul rând, din paragraful 63 al hotărârii reiese că o reducere
a cuantumului pensiei în vederea egalizării unor stări de fapt
existente este de dorit, respectiv acordarea unui cuantum al
pensiei în funcție de contribuțiile vărsate, și nu în funcție de
cuantumul concret al salariului (sistem contributiv versus sistem
retributiv); în aceste condiții, pierderea parțială a unei părți din
pensie nu este o sarcină individuală excesivă (paragraful 63).

Și în România se constată că eliminarea pensiilor de serviciu
nu a reprezentat o sarcină individuală excesivă, această sarcină
fiind suportată de cvasimajoritatea personalului care beneficia
de astfel de pensii în egală măsură. Ajustarea dictată de
principiul contributivității nu numai că elimină un beneficiu
suplimentar acordat unor angajați, dar îi integrează pe
cvasimajoritatea acestora într-un sistem unic de pensii publice.
Totodată, conform jurisprudenței Curții, dreptul la pensie nu este
afectat decât atunci când este redusă pensia contributivă (a se
vedea Decizia nr. 872 și Decizia nr. 874 din 25 iunie 2010,
publicate în Monitorul Oficial al României, Partea I, nr. 433 din
28 iunie 2010); or, în cauza de față, nu se pune o atare problemă,
pensia contributivă nefiind în niciun fel afectată sau restrânsă.
În fine, Curtea reține că dispozițiile procedurale cuprinse la
art. 3 din Legea nr. 119/2010 nu încalcă cu nimic textele
constituționale invocate, ele reprezentând prevederi de natură
tehnică, legiuitorul fiind îndrituit să stabilească modalitatea
concretă de calcul a noilor pensii prin trimiterea generală pe care
o face la principiile fostei Legi nr. 19/2000 — în prezent
trimiterea, desigur, vizează Legea nr. 263/2010.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 lit. h) și art. 3 din Legea nr. 119/2010 privind
stabilirea unor măsuri în domeniul pensiilor, excepție ridicată de Ion Mușat în Dosarul nr. 11.642/118/2010 al Tribunalului Constanța —
Secția civilă.
Definitivă și general obligatorie.
Pronunțată în ședința publică din data de 29 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Benke Károly

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 826/22.XI.2011 conține 16 pagini.

Prețul: 3,20 lei

&JUYDGY|527874]
ISSN 1453—4495

