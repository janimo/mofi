Anul 179 (XXIII) — Nr. 322

PARTEA I

LEGI, DECRETE, HOTĂRÂRI ȘI ALTE ACTE

Marți, 10 mai 2011

SUMAR

Nr.

Pagina

Nr.

LEGI ȘI DECRETE
62.

— Legea dialogului social ..........................................
— Decret privind promulgarea Legii dialogului social

24

pentru persoanele care realizează lucrări de
specialitate din domeniile cadastrului, geodeziei și
cartografiei..................................................................

2–24

460.

91.

HOTĂRÂRI ALE GUVERNULUI ROMÂNIEI
401.

— Hotărâre privind aprobarea bugetului de venituri și
cheltuieli pe anul 2011 pentru Societatea Comercială
de Producere a Energiei Electrice ăHidroelectrica” —
S.A. București, aflată sub autoritatea Ministerului
Economiei, Comerțului și Mediului de Afaceri ............

25–28

DECIZII ALE PRIMULUI-MINISTRU
58.

— Decizie privind constituirea Comitetului interministerial
pentru trecerea la euro ..............................................
ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE

85.

— Ordin al ministrului administrației și internelor pentru
modificarea și completarea Ordinului ministrului
administrației și internelor nr. 39/2009 privind
aprobarea tarifelor pentru serviciile furnizate de
Agenția Națională de Cadastru și Publicitate Imobiliară
și unitățile sale subordonate și a taxei de autorizare

29

Pagina

422.

29–30

— Ordin al președintelui Agenției pentru
Implementarea Proiectelor și Programelor pentru
Întreprinderi Mici și Mijlocii privind modificarea
Procedurii de implementare a Programului național
multianual pe perioada 2005—2012 pentru
dezvoltarea culturii antreprenoriale în rândul femeilormanager din sectorul întreprinderilor mici și mijlocii,
aprobată prin Decizia președintelui Agenției pentru
Implementarea Proiectelor și Programelor pentru
Întreprinderi Mici și Mijlocii nr. 61/2011 ......................

30–31

— Ordin al ministrului afacerilor externe privind
supunerea regimului de control, prevăzut de
Regulamentul (CE) nr. 428/2009 al Consiliului din
5 mai 2009 de instituire a unui regim comunitar pentru
controlul exporturilor, transferului, serviciilor de
intermediere și tranzitului de produse cu dublă
utilizare, a operațiunii de export a unei mașini de alezat
și frezat orizontală model BMT 150 CNC către firma
BHARAT HEAVY ELECTRICALS LTD., HIGH
PRESSURE BOILER PLANT, Tiruchirapalli 620014,
India............................................................................

31

2

MONITORUL OFICIAL AL ROMÂNIEI, PARTEA I, Nr. 322/10.V.2011

LEGI ȘI DECRETE
PARLAMENTUL ROMÂNIEI
C A M E R A D E P U TA Ț I L O R

S E N AT U L

LEGEA
dialogului social
Parlamentul României adoptă prezenta lege.

TITLUL I
Dispoziții generale
Art. 1. — În înțelesul prezentei legi, termenii și expresiile de
mai jos au următoarele semnificații:
a) parteneri sociali — sindicate sau organizații sindicale,
angajatori ori organizații patronale, precum și reprezentanții
autorităților administrației publice, care interacționează în
procesul de dialog social;
b) dialog social — procesul voluntar prin care partenerii
sociali se informează, se consultă și negociază în vederea
stabilirii unor acorduri în probleme de interes comun;
(i) informare — transmiterea de date de către angajator
către sindicat sau, după caz, către reprezentanții aleși
ai angajaților, pentru a le permite să se familiarizeze
cu problematica dezbaterii și să o examineze în
cunoștință de cauză;
(ii) consultare — schimbul de opinii în cadrul dialogului
social;
(iii) negociere colectivă — negocierea dintre angajator sau
organizația patronală și sindicat ori organizația
sindicală sau reprezentații angajaților, după caz, care
urmărește reglementarea relațiilor de muncă ori de
serviciu dintre cele două părți, precum și orice alte
acorduri în probleme de interes comun;
c) dialog social bipartit — dialogul desfășurat numai între
sindicate sau organizații sindicale și angajatori ori organizații
patronale;
d) dialog social tripartit — dialogul desfășurat între sindicate
sau organizații sindicale, angajatori ori organizații patronale și
autoritățile administrației publice;
e) angajator — persoana fizică sau juridică ce poate, potrivit
legii, să angajeze forță de muncă pe bază de contract individual
de muncă ori raport de serviciu;
f) organizație patronală — organizația patronilor, autonomă,
fără caracter politic, înființată în baza principiului liberei asocieri,
ca persoană juridică de drept privat, fără scop patrimonial,
constituită în scopul apărării și promovării drepturilor și
intereselor comune ale membrilor săi, prevăzute de dispozițiile
legale în vigoare, pactele, tratatele și convențiile internaționale
la care România este parte, precum și de statutele proprii;
g) angajat — persoana fizică, parte a unui contract individual
de muncă ori raport de serviciu, care prestează muncă pentru și
sub autoritatea unui angajator și beneficiază de drepturile
prevăzute de lege, precum și de prevederile contractelor sau
acordurilor colective de muncă aplicabile;
h) reprezentanți ai angajaților — cei aleși și mandatați de
către angajați să îi reprezinte pe aceștia, potrivit legii;
i) contract colectiv de muncă — convenția încheiată în formă
scrisă între angajator sau organizația patronală și reprezentanții
angajaților, prin care se stabilesc clauze privind drepturile și
obligațiile ce decurg din relațiile de muncă. Prin încheierea
contractelor colective de muncă se urmărește promovarea și
apărarea intereselor părților semnatare, prevenirea sau limitarea

conflictelor colective de muncă, în vederea asigurării păcii
sociale;
j) acord colectiv — convenția încheiată în formă scrisă între
organizațiile sindicale ale funcționarilor publici sau ale
funcționarilor publici cu statut special, reprezentanții acestora și
reprezentanții autorității ori instituției publice;
k) unitate — persoana juridică care angajează nemijlocit forță
de muncă;
l) grup de unități — formă de structurare în vederea
negocierii colective la acest nivel. Se poate constitui din două
sau mai multe unități care au același obiect principal de
activitate conform codului din Clasificarea activităților din
economia națională, denumit în continuare cod CAEN.
Companiile naționale, regiile autonome, instituțiile sau
autoritățile publice pot constitui grupuri de unități dacă au în
componență, în subordine ori în coordonare alte persoane
juridice care angajează forță de muncă;
m) depozitar al contractului colectiv de muncă — autoritatea
publică competentă să înregistreze contractul colectiv de
muncă;
n) conflict de muncă — conflictul dintre angajați și angajatori
privind interesele cu caracter economic, profesional sau social
ori drepturile rezultate din desfășurarea raporturilor de muncă
sau de serviciu. Conflictele de muncă pot fi colective sau
individuale;
o) conflict colectiv de muncă — conflictul de muncă ce
intervine între angajați și angajatori care are ca obiect
începerea, desfășurarea sau încheierea negocierilor privind
contractele ori acordurile colective de muncă;
p) conflict individual de muncă — conflictul de muncă ce are
ca obiect exercitarea unor drepturi sau îndeplinirea unor obligații
care decurg din contractele individuale și colective de muncă ori
din acordurile colective de muncă și raporturile de serviciu ale
funcționarilor publici, precum și din legi sau din alte acte
normative. De asemenea, sunt considerate conflicte individuale
de muncă următoarele:
(i) conflictele în legătură cu plata unor despăgubiri pentru
acoperirea prejudiciilor cauzate de părți prin
neîndeplinirea sau îndeplinirea necorespunzătoare a
obligațiilor stabilite prin contractul individual de muncă
ori raportul de serviciu;
(ii) conflictele în legătură cu constatarea nulității
contractelor individuale de muncă ori a unor clauze ale
acestora;
(iii) conflictele în legătură cu constatarea încetării
raporturilor de serviciu ori a unor clauze ale acestora;
q) părți îndreptățite să negocieze un contract colectiv de
muncă — angajatori, organizații patronale sau organizații
sindicale care întrunesc condițiile legale pentru a participa la
negocierea unui contract colectiv de muncă;
r) sectoare de activitate — sectoarele economiei naționale
care grupează domenii de activitate definite conform codului
CAEN. Sectoarele de activitate se stabilesc prin hotărâre a
Guvernului, după consultarea partenerilor sociali;

MONITORUL OFICIAL AL ROMÂNIEI, PARTEA I, Nr. 322/10.V.2011
s) recunoaștere reciprocă — acordul voluntar prin care
partenerii își recunosc unul altuia legitimitatea în vederea
stabilirii unui demers comun;
t) reprezentativitate — atribut al organizațiilor sindicale sau
patronale dobândit potrivit prevederilor prezentei legi, care
conferă statutul de partener social abilitat să își reprezinte
membrii în cadrul dialogului social instituționalizat;
u) organizație sindicală — denumire generică pentru sindicat,
federație sau confederație sindicală. Se constituie pe baza
dreptului de liberă asociere, în scopul apărării drepturilor
prevăzute în legislația națională, în contractele colective și
individuale de muncă sau în acordurile colective de muncă,
precum și în pactele, tratatele și convențiile internaționale la care
România este parte, pentru promovarea intereselor
profesionale, economice și sociale ale membrilor săi;
v) patron — persoană juridică înmatriculată, persoană fizică
autorizată potrivit legii sau persoană care exercită potrivit legii o
meserie ori profesiune în mod independent, care administrează
și utilizează capital în scopul obținerii de profit în condiții de
concurență și care angajează muncă salariată;
w) sindicat — formă de organizare voluntară a angajaților, în
scopul apărării drepturilor și promovării intereselor lor
profesionale, economice și sociale în relația cu angajatorul.

TITLUL II
Organizațiile sindicale
CAPITOLUL I
Dispoziții generale
Art. 2. — (1) Organizațiile sindicale sunt independente față
de autoritățile publice, de partidele politice și de organizațiile
patronale.
(2) Organizațiile sindicale nu pot desfășura activități cu
caracter politic.
Art. 3. — (1) Persoanele încadrate cu contract individual de
muncă, funcționarii publici și funcționarii publici cu statut special
în condițiile legii, membrii cooperatori și agricultorii încadrați în
muncă au dreptul, fără nicio îngrădire sau autorizare prealabilă,
să constituie și/sau să adere la un sindicat.
(2) Pentru constituirea unui sindicat este necesar un număr
de cel puțin 15 angajați din aceeași unitate.
(3) Nicio persoană nu poate fi constrânsă să facă sau să nu
facă parte, să se retragă sau să nu se retragă dintr-o organizație
sindicală.
(4) O persoană poate face parte, în același timp, numai
dintr-o singură organizație sindicală la același angajator.
(5) Salariații minori, de la împlinirea vârstei de 16 ani, pot fi
membri ai unei organizații sindicale, fără a fi necesară
încuviințarea prealabilă a reprezentanților lor legali.
Art. 4. — Persoanele care dețin funcții de demnitate publică
conform legii, magistrații, personalul militar din Ministerul
Apărării Naționale, Ministerul Administrației și Internelor,
Serviciul Român de Informații, Serviciul de Protecție și Pază,
Serviciul de Informații Externe și Serviciul de Telecomunicații
Speciale, unitățile și/sau subunitățile din subordinea ori
coordonarea acestora nu pot constitui și/sau adera la o
organizație sindicală.

3

CAPITOLUL II
Constituirea, organizarea și funcționarea organizațiilor
sindicale
SECȚIUNEA 1
Statutele organizațiilor sindicale

Art. 5. — Constituirea, organizarea, funcționarea,
reorganizarea și încetarea activității unei organizații sindicale se
reglementează prin statutul adoptat de membrii săi, cu
respectarea prevederilor legale. În absența unor prevederi
statutare exprese cu privire la reorganizarea și încetarea
activității organizației sindicale, se vor aplica dispozițiile de drept
comun privind încetarea persoanelor juridice.
Art. 6. — (1) Statutele organizațiilor sindicale cuprind cel
puțin următoarele prevederi cu privire la:
a) scopul constituirii, denumirea și sediul organizației
sindicale;
b) modul în care se dobândește și încetează calitatea de
membru al organizației sindicale;
c) drepturile și îndatoririle membrilor;
d) modul de stabilire și încasare a cotizației;
e) organele executive de conducere, denumirea acestora,
modul de alegere și de revocare, durata mandatelor și atribuțiile
lor;
f) condițiile și normele de deliberare pentru modificarea
statutului și de adoptare a hotărârilor;
g) mărimea și compunerea patrimoniului inițial;
h) divizarea, comasarea sau dizolvarea organizației
sindicale, transmiterea ori, după caz, lichidarea patrimoniului.
(2) Clauzele statutare contrare legilor în vigoare sunt nule de
drept.
Art. 7. — (1) Organizațiile sindicale au dreptul de a-și elabora
reglementări proprii, de a-și alege liber reprezentanții, de a-și
organiza gestiunea și activitatea și de a-și formula programe
proprii de acțiune, cu respectarea legii.
(2) Este interzisă orice intervenție din partea autorităților
publice, a angajatorilor și a organizațiilor acestora de natură să
limiteze ori să împiedice exercitarea drepturilor prevăzute la
alin. (1).
SECȚIUNEA a 2-a
Conducerea organizațiilor sindicale

Art. 8. — Pot fi alese în organele de conducere ale
organizațiilor sindicale persoane care au capacitate de exercițiu
deplină și nu execută pedeapsa complementară a interzicerii
dreptului de a ocupa o funcție sau de a exercita o profesiune de
natura aceleia de care s-au folosit pentru săvârșirea infracțiunii.
Art. 9. — Membrilor organelor de conducere alese ale
organizațiilor sindicale li se asigură protecția legii contra oricăror
forme de condiționare, constrângere sau limitare în exercitarea
funcțiilor lor.
Art. 10. — (1) Sunt interzise modificarea și/sau desfacerea
contractelor individuale de muncă ale membrilor organizațiilor
sindicale pentru motive care privesc apartenența la sindicat și
activitatea sindicală.
(2) Dispozițiile alin. (1) se aplică în mod corespunzător și
raporturilor de serviciu ale funcționarilor publici și funcționarilor
publici cu statut special.
Art. 11. — Perioada în care persoana aleasă în organul de
conducere este salarizată de organizația sindicală constituie
vechime în muncă.
Art. 12. — Prin contractele colective de muncă sau, după
caz, prin acordurile colective privind raporturile de serviciu se
pot stabili, în condițiile legii, și alte măsuri de protecție în afara
celor prevăzute la art. 10 și 11 pentru cei aleși în organele
executive de conducere ale organizațiilor sindicale.

4

MONITORUL OFICIAL AL ROMÂNIEI, PARTEA I, Nr. 322/10.V.2011

Art. 13. — Organul executiv de conducere al organizației
sindicale are obligația de a ține evidența numărului de membri,
a încasărilor și a cheltuielilor de orice fel.
SECȚIUNEA a 3-a
Dobândirea personalității juridice

Art. 14. — (1) Pentru dobândirea de către sindicat a
personalității juridice, împuternicitul special al membrilor
fondatori ai sindicatului, prevăzut în procesul-verbal de
constituire, trebuie să depună o cerere de înscriere la
judecătoria în a cărei rază teritorială își are sediul acesta.
(2) La cererea de înscriere a sindicatului se anexează
originalul și câte două copii certificate de reprezentantul legal
de pe următoarele acte:
a) procesul-verbal de constituire a sindicatului, semnat de
membrii fondatori;
b) statutul;
c) lista membrilor organului executiv de conducere al
sindicatului, cu menționarea numelui, prenumelui, codului
numeric personal, profesiunii/funcției și a domiciliului acestora.
Art. 15. — (1) La primirea cererii de înscriere, judecătoria
competentă potrivit art. 14 alin. (1) este obligată ca, în termen de
cel mult 5 zile de la înregistrarea acesteia, să examineze:
a) dacă s-au depus actele prevăzute la art. 14 alin. (2);
b) dacă statutul sindicatului este conform prevederilor legale
în vigoare.
(2) În cazul în care constată că cerințele legale pentru
constituirea sindicatului nu sunt îndeplinite, președintele
completului de judecată îl citează în camera de consiliu pe
împuternicitul special prevăzut la art. 14 alin. (1), căruia îi
solicită, în scris, remedierea neregularităților constatate, în
termen de cel mult 7 zile.
(3) În cazul în care sunt întrunite cerințele prevăzute la
alin. (1), instanța va proceda la soluționarea cererii în termen de
10 zile, cu citarea împuternicitului special al membrilor fondatori
ai organizației sindicale.
(4) Instanța pronunță o hotărâre motivată de admitere sau
de respingere a cererii.
(5) Hotărârea judecătoriei se comunică semnatarului cererii
de înscriere, în termen de cel mult 5 zile de la pronunțare.
Art. 16. — (1) Hotărârea judecătoriei este supusă recursului.
(2) Termenul de recurs este de 15 zile și curge de la
comunicarea hotărârii. Pentru procuror termenul de recurs curge
de la pronunțare.
(3) Recursul se judecă cu citarea împuternicitului special al
membrilor fondatori ai organizației sindicale, în termen de 30 de zile.
Instanța de recurs redactează decizia și restituie dosarul
judecătoriei în termen de 5 zile de la pronunțare.
Art. 17. — (1) Judecătoria este obligată să țină un registru
special al sindicatelor, în care se înscriu: denumirea și sediul
sindicatului, numele și prenumele membrilor organului de
conducere, codul numeric personal al acestora, data înscrierii,
precum și numărul și data hotărârii judecătorești definitive și
irevocabile de admitere a cererii de înscriere.
(2) Înscrierea în registrul special al sindicatelor prevăzut la
alin. (1) se face din oficiu, în termen de 7 zile de la data
rămânerii definitivă și irevocabilă a hotărârii pronunțate de
judecătorie.
(3) Certificatul de înscriere a sindicatului în registrul special
al judecătoriei se comunică acestuia în termen de 5 zile de la
înscriere.
Art. 18. — Sindicatul dobândește personalitate juridică de la
data înscrierii în registrul special al sindicatelor, prevăzut la
art. 17 alin. (1), a hotărârii judecătorești definitive și irevocabile.
Art. 19. — Originalul procesului-verbal de constituire și al
statutului, pe care judecătoria certifică înscrierea pe fiecare
pagină, împreună cu câte un exemplar al celorlalte acte depuse

se restituie sindicatului, iar al doilea exemplar al tuturor actelor
prevăzute la art. 14 alin. (2), în copii semnate pe fiecare pagină
de împuternicitul special și vizate de judecătorie, se va păstra în
arhiva acesteia.
Art. 20. — (1) Organizațiile sindicale sunt obligate să aducă
la cunoștința judecătoriei sau a Tribunalului Municipiului
București, după caz, unde s-au înregistrat, în termen de 30 de
zile, orice modificare ulterioară a statutului, precum și orice
schimbare în componența organului de conducere.
(2) Instanța prevăzută la alin. (1) este obligată să menționeze
în registrul special al sindicatelor, prevăzut la art. 17 alin. (1),
modificările din statut, precum și schimbările din componența
organului de conducere al organizației sindicale.
(3) Cererea privind modificarea statutelor și/sau a
componenței organelor de conducere ale organizațiilor sindicale
va fi însoțită de următoarele documente, în două exemplare,
semnate pentru conformitate pe fiecare pagină de către
împuternicitul special desemnat de organul de conducere:
a) procesul-verbal al ședinței statutare a organului abilitat să
hotărască modificarea statutului și/sau a componenței organelor
de conducere;
b) copie a hotărârii judecătorești de dobândire a personalității
juridice și copie a ultimei hotărâri judecătorești de modificare a
statutului sau a componenței organelor de conducere, după caz;
c) statutul, în forma modificată;
d) lista cu membrii organului de conducere, care va cuprinde
numele, prenumele, codul numeric personal, domiciliul și
profesiunea/funcția.
SECȚIUNEA a 4-a
Patrimoniul organizației sindicale

Art. 21. — Bunurile mobile și imobile din patrimoniul
organizațiilor sindicale pot fi folosite numai potrivit intereselor
membrilor de sindicat, fără a putea fi împărțite între aceștia.
Art. 22. — (1) Organizația sindicală poate dobândi, în
condițiile prevăzute de lege, cu titlu gratuit sau oneros, orice fel
de bunuri mobile și imobile necesare realizării scopului pentru
care este înființată.
(2) Organizațiile sindicale reprezentative, în condițiile legii,
pot negocia prin contractul colectiv de muncă la nivel de unitate
punerea la dispoziție a spațiilor și facilitaților necesare
desfășurării activității sindicale.
(3) Pentru construirea de sedii proprii, confederațiile și
federațiile sindicale reprezentative pot primi, în condițiile
prevăzute de lege, în concesiune sau cu chirie, terenuri din
proprietatea privată a statului ori a unităților administrativteritoriale. Închirierea sau concesionarea se face prin act
administrativ emis de autoritatea competentă.
Art. 23. — Bunurile mobile și imobile dobândite de către o
organizație sindicală de la autoritățile publice centrale sau
locale, cu titlu gratuit, ori primite în folosință nu pot fi utilizate,
direct sau indirect, în scopuri patrimoniale.
Art. 24. — Cotizația plătită de membrii de sindicat este
deductibilă în cuantum de maximum 1% din venitul brut realizat,
potrivit prevederilor Codului fiscal.
Art. 25. — Organizația sindicală poate, în condițiile prevăzute
de statut:
a) să sprijine material membrii săi în exercitarea profesiunii;
b) să constituie case de ajutor proprii;
c) să editeze și să tipărească publicații proprii;
d) să înființeze și să administreze, în condițiile legii, în
interesul membrilor săi, unități sociale, de cultură, învățământ și
cercetare în domeniul activității sindicale, societăți comerciale,
de asigurări, precum și bancă proprie;
e) să constituie fonduri proprii pentru ajutorarea membrilor
săi;

MONITORUL OFICIAL AL ROMÂNIEI, PARTEA I, Nr. 322/10.V.2011
f) să organizeze și să sprijine material și financiar activități
cultural-artistice;
g) să organizeze și să desfășoare cursuri de pregătire și
calificare profesională, în condițiile legii;
h) să desfășoare și alte activități prevăzute prin statut, în
condițiile legii.
Art. 26. — (1) Controlul activității financiare proprii a
organizațiilor sindicale se realizează prin comisia de cenzori,
care funcționează potrivit statutului și legislației în vigoare.
(2) Controlul asupra activității economice desfășurate de
organizațiile sindicale, precum și asupra stabilirii și virării
obligațiilor față de bugetul de stat și bugetele de asigurări sociale
se realizează de către organele administrației de stat
competente, potrivit legii.
SECȚIUNEA a 5-a
Atribuțiile organizațiilor sindicale

Art. 27. — În vederea realizării scopului pentru care sunt
constituite, organizațiile sindicale au dreptul să folosească
mijloace specifice, cum sunt: negocierile, procedurile de
soluționare a litigiilor prin conciliere, mediere, arbitraj, petiție,
pichet de protest, marș, miting și demonstrație sau grevă, în
condițiile prevăzute de lege.
Art. 28. — (1) Organizațiile sindicale apără drepturile
membrilor lor, ce decurg din legislația muncii, statutele
funcționarilor publici, contractele colective de muncă și
contractele individuale de muncă, precum și din acordurile
privind raporturile de serviciu ale funcționarilor publici, în fața
instanțelor judecătorești, organelor de jurisdicție, a altor instituții
sau autorități ale statului, prin apărători proprii sau aleși.
(2) În exercitarea atribuțiilor prevăzute la alin. (1),
organizațiile sindicale au dreptul de a întreprinde orice acțiune
prevăzută de lege, inclusiv de a formula acțiune în justiție în
numele membrilor lor, în baza unei împuterniciri scrise din partea
acestora. Acțiunea nu va putea fi introdusă sau continuată de
organizația sindicală dacă cel în cauză se opune sau renunță la
judecată în mod expres.
(3) În exercitarea atribuțiilor prevăzute de alin. (1) și (2),
organizațiile sindicale au calitate procesuală activă.
Art. 29. — Confederațiile sindicale reprezentative la nivel
național pot adresa autorităților publice competente, în condițiile
art. 74 din Constituția României, republicată, propuneri de
legiferare în domeniile de interes sindical.
Art. 30. — (1) Angajatorul poate invita sindicatul reprezentativ
la nivel de unitate să participe în consiliul de administrație sau
alt organ asimilat acestuia, inclusiv în cazul administrației
publice, la discutarea problemelor de interes profesional,
economic și social.
(2) În scopul apărării drepturilor și promovării intereselor
profesionale, economice și sociale ale membrilor, organizațiile
sindicale reprezentative vor primi de la angajatori sau de la
organizațiile acestora informațiile necesare pentru negocierea
contractelor colective de muncă ori, după caz, a acordurilor
colective, în condițiile legii.
(3) Hotărârile consiliului de administrație sau ale altor organe
asimilate acestuia privitoare la probleme de interes profesional,
economic și social vor fi comunicate în scris sindicatului, în
termen de două zile lucrătoare de la data desfășurării ședinței.
Art. 31. — La cererea organizațiilor sindicale afiliate,
federațiile sau confederațiile sindicale reprezentative, după caz,
pot delega reprezentanți care să le asiste ori să le reprezinte
interesele în relația cu angajatorii sau organizațiile acestora.

5

SECȚIUNEA a 6-a
Raporturile organizațiilor sindicale cu membrii lor

Art. 32. — Raporturile dintre organizațiile sindicale și membrii
lor sunt reglementate prin statutele proprii și prin prezenta lege.
Art. 33. — (1) Membrii unei organizații sindicale au dreptul de
a se retrage din organizația sindicală fără a avea obligația de a
arăta motivele.
(2) Membrii care se retrag din organizația sindicală nu pot
cere restituirea sumelor depuse drept cotizație sau a sumelor
ori bunurilor donate.
Art. 34. — Membrii aleși în organele executive de conducere
ale organizațiilor sindicale, personalul de specialitate și
administrativ din aparatul acestora pot fi salarizați din fondurile
organizațiilor sindicale.
Art. 35. — (1) Membrii aleși în organele executive de
conducere ale sindicatului care lucrează nemijlocit în unitate în
calitate de angajați au dreptul la reducerea programului lunar de
lucru cu un număr de zile destinate activității sindicale, negociate
prin contractul sau acordul colectiv de muncă la nivel de unitate,
fără obligația angajatorului de a plăti drepturile salariale pentru
aceste zile.
(2) Zilele neutilizate pentru activitatea sindicală într-o lună nu
pot fi reportate pentru luna următoare.
(3) Modalitatea de desfășurare a activităților sindicale în
timpul programului normal de lucru se stabilește de către părți
prin contractul sau acordul colectiv de muncă la nivel de unitate.
CAPITOLUL III
Reorganizarea și dizolvarea organizațiilor sindicale
Art. 36. — În cazul reorganizării unei organizații sindicale,
hotărârile asupra patrimoniului se iau conform prevederilor din
statut.
Art. 37. — Organizațiile sindicale se pot dizolva prin hotărâre
a membrilor sau a delegaților acestora, adoptată conform
statutelor proprii.
Art. 38. — (1) În cazul dizolvării, patrimoniul organizației
sindicale se împarte conform dispozițiilor din statut sau, în lipsa
unor astfel de prevederi, potrivit hotărârii adunării de dizolvare.
(2) Dacă statutul nu prevede modul de distribuire a
patrimoniului și nici adunarea de dizolvare nu a luat o hotărâre
în această privință, tribunalul județean sau al municipiului
București, după caz, sesizat de oricare membru al organizației
sindicale, hotărăște asupra distribuirii patrimoniului.
Art. 39. — (1) În termen de 5 zile de la dizolvare, conducătorii
organizației sindicale dizolvate sau lichidatorii patrimoniului sunt
obligați să ceară instanței judecătorești competente care a
operat înscrierea ei în registrul special al sindicatelor ca
persoană juridică să facă mențiunea dizolvării organizației
sindicale.
(2) După împlinirea termenului de 5 zile, orice persoană
interesată din rândul membrilor organizației sindicale poate cere
instanței judecătorești competente efectuarea mențiunii
prevăzute la alin. (1).
(3) Mențiunea prevăzută la alin. (1) se va face pe pagina și
la locul unde s-a făcut înscrierea în registrul special al
sindicatelor.
Art. 40. — (1) Organizațiile sindicale nu pot fi dizolvate și nu
li se poate suspenda activitatea în baza unor acte de dispoziție
ale autorităților administrației publice sau ale patronatelor.
(2) În cazul în care o organizație sindicală nu mai întrunește
condițiile minime de constituire, orice terț interesat poate solicita
instanței competente dizolvarea organizației în cauză, în baza
unei cereri motivate.

6

MONITORUL OFICIAL AL ROMÂNIEI, PARTEA I, Nr. 322/10.V.2011
CAPITOLUL IV
Forme de asociere a organizațiilor sindicale

Art. 41. — (1) Sindicatele legal constituite se pot asocia după
criteriul sectoarelor de activitate.
(2) Două sau mai multe sindicate constituite în cadrul
aceluiași sector de activitate se pot asocia în vederea constituirii
unei federații sindicale.
(3) Două sau mai multe federații sindicale din sectoare de
activitate diferite se pot asocia în vederea constituirii unei
confederații sindicale.
(4) Federațiile sau confederațiile sindicale pot constitui din
sindicatele componente uniuni sindicale teritoriale.
Art. 42. — (1) Federațiile și confederațiile sindicale constituite
prin asociere, potrivit art. 41 alin. (2) și (3), dobândesc
personalitate juridică potrivit dispozițiilor prezentei legi.
(2) În vederea dobândirii personalității juridice, împuternicitul
special al federației sau confederației sindicale va depune la
tribunalul în a cărui rază teritorială își are sediul aceasta o cerere
pentru dobândirea personalității juridice, însoțită de următoarele
înscrisuri:
a) hotărârea de constituire a federației sau confederației
sindicale;
b) hotărârile organizațiilor sindicale de a se asocia într-o
federație sau confederație, semnate de reprezentanții legali ai
acestora;
c) copii legalizate ale hotărârilor judecătorești de dobândire
a personalității juridice, rămase definitive și irevocabile, de către
organizațiile sindicale care se asociază;
d) statutul federației sau confederației sindicale constituite;
e) lista membrilor din organul executiv de conducere, cu
numele, prenumele, codul numeric personal și funcția acestora.
Art. 43. — (1) Uniunile sindicale teritoriale, constituite potrivit
art. 41 alin. (4), dobândesc personalitate juridică la cererea
federațiilor sau a confederațiilor sindicale care au hotărât
constituirea acestora. În acest scop, împuternicitul special al
federației sau confederației sindicale va depune o cerere de
dobândire a personalității juridice la tribunalul în a cărui rază
teritorială își are sediul uniunea sindicală teritorială, însoțită de
hotărârea federației sau a confederației sindicale de constituire
a uniunii, potrivit statutului, copia certificată a statutului federației
sau confederației sindicale și de copia legalizată a hotărârii
judecătorești de dobândire a personalității juridice de către
aceasta, rămasă definitivă și irevocabilă.
(2) Mai multe federații sau confederații sindicale pot constitui
în comun uniuni sindicale teritoriale.
Art. 44. — (1) Tribunalul competent prevăzut la art. 42
alin. (2) și la art. 43, după caz, este obligat ca, în termen de cel
mult 5 zile de la înregistrarea cererii, să examineze:
a) dacă s-au depus actele prevăzute la art. 42 alin. (2) sau la
art. 43, după caz;
b) dacă actul constitutiv și statutele organizațiilor sindicale
sunt conforme cu prevederile legale în vigoare.
(2) În cazul în care constată că cerințele legale pentru
constituirea organizațiilor sindicale nu sunt îndeplinite,
președintele completului de judecată îl citează în camera de
consiliu pe împuternicitul special prevăzut la art. 42 alin. (2) și la
art. 43 alin. (1), căruia îi solicită, în scris, remedierea
neregularităților constatate, în termen de cel mult 7 zile.
(3) În cazul în care sunt întrunite cerințele prevăzute la
alin. (1), instanța respectivă va proceda la soluționarea cererii
în termen de 10 zile, cu citarea împuternicitului special.
(4) Instanța prevăzută la alin. (1) pronunță o hotărâre
motivată de admitere sau de respingere a cererii.
(5) Hotărârea tribunalului se comunică organizației, în termen
de cel mult 5 zile de la pronunțare.

Art. 45. — (1) Hotărârea tribunalului este supusă recursului.
(2) Termenul de recurs este de 15 zile și curge de la
comunicarea hotărârii. Pentru procuror termenul de recurs curge
de la pronunțare.
(3) Recursul se judecă cu celeritate, în cel mult 45 de zile, cu
citarea împuternicitului special. Instanța de recurs redactează
decizia în termen de 5 zile de la pronunțare.
Art. 46. — (1) Tribunalul Municipiului București este obligat
să țină un registru special al federațiilor, confederațiilor sindicale
și uniunilor sindicale teritoriale ale acestora, în care
consemnează: denumirea și sediul organizațiilor sindicale
constituite prin asociere, numele și prenumele membrilor
organului de conducere, codul numeric personal al acestora,
data înscrierii, precum și numărul și data hotărârii judecătorești
definitive și irevocabile de dobândire a personalității juridice.
(2) Înscrierea în registrul special prevăzut la alin. (1) se face
din oficiu, în termen de 7 zile de la data rămânerii definitivă și
irevocabilă a hotărârii pronunțate de tribunal.
(3) Certificatul de înscriere a federației, confederației
sindicale și a uniunii sindicale teritoriale în registrul special al
tribunalului se comunică acestora în termen de 5 zile de la
înscriere.
Art. 47. — Organizația sindicală constituită prin asociere
dobândește personalitate juridică de la data rămânerii definitivă
și irevocabilă a hotărârii judecătorești de admitere a cererii de
înscriere în registrul special.
Art. 48. — Originalul procesului-verbal de constituire și al
statutului, împreună cu câte un exemplar al celorlalte acte
depuse, se restituie organizației sindicale constituite prin
asociere, iar al doilea exemplar al tuturor actelor prevăzute la
art. 42 alin. (2) sau la art. 43 alin. (1), în copii certificate de
împuternicitul special, se va păstra în arhiva tribunalului.
Art. 49. — (1) Organizația sindicală constituită prin asociere
este obligată să aducă la cunoștința tribunalului unde s-a
înregistrat, în termen de 30 de zile, orice modificare ulterioară a
statutului, precum și orice schimbare în componența organului
executiv de conducere.
(2) Pentru aprobarea modificării statutului sunt aplicabile în
mod corespunzător dispozițiile art. 42—48.
(3) Instanța este obligată să menționeze în registrul special
modificările din statut, precum și schimbările din compunerea
organului executiv de conducere al organizației sindicale.
Art. 50. — Organizațiile sindicale se pot afilia la alte
organizații interne și internaționale, conform statutului acestora.
CAPITOLUL V
Reprezentativitatea organizațiilor sindicale
Art. 51. — (1) Sunt reprezentative la nivel național, de sector
de activitate, de grup de unități și de unitate organizațiile
sindicale care îndeplinesc cumulativ următoarele condiții:
A. la nivel național:
a) au statut legal de confederație sindicală;
b) au independență organizatorică și patrimonială;
c) organizațiile sindicale componente cumulează un număr
de membri de cel puțin 5% din efectivul angajaților din economia
națională;
d) au structuri teritoriale în cel puțin jumătate plus unu dintre
județele României, inclusiv municipiul București;
B. la nivel de sector de activitate sau grup de unități:
a) au statut legal de federație sindicală;
b) au independență organizatorică și patrimonială;
c) organizațiile sindicale componente cumulează un număr
de membri de cel puțin 7% din efectivul angajaților din sectorul
de activitate sau grupul de unități respectiv;
C. la nivel de unitate:
a) au statut legal de sindicat;
b) au independență organizatorică și patrimonială;

MONITORUL OFICIAL AL ROMÂNIEI, PARTEA I, Nr. 322/10.V.2011
c) numărul de membri ai sindicatului reprezintă cel puțin
jumătate plus unu din numărul angajaților unității.
(2) Îndeplinirea de către organizațiile sindicale a condițiilor
de reprezentativitate se constată, la cererea acestora, de către
instanța care le-a acordat personalitate juridică, prin depunerea
la instanță a documentației prevăzute la art. 52.
(3) Hotărârea se motivează și se comunică în 15 zile de la
pronunțare.
(4) Hotărârea judecătorească poate fi atacată cu recurs.
Art. 52. — Dovada îndeplinirii condițiilor de reprezentativitate
se face astfel:
A. la nivel național:
a) copie a hotărârii judecătorești definitive și irevocabile de
dobândire a personalității juridice de confederație și a ultimei
hotărâri judecătorești definitive și irevocabile de modificare a
statutului și/sau a componenței organelor executive de
conducere;
b) extras din ultimul buletin statistic publicat privind numărul
total de angajați din economia națională;
c) declarațiile semnate de reprezentanții legali ai federațiilor
sindicale membre în care se specifică numărul total de membri
de sindicat din fiecare federație, precum și o situație cumulativă
semnată de reprezentantul legal al confederației sindicale
cuprinzând lista federațiilor componente și numărul total de
membri ai acestora;
d) dovada depunerii la Ministerul Muncii, Familiei și Protecției
Sociale a unei copii a dosarului de reprezentativitate;
B. la nivel de sector de activitate sau grup de unități:
a) copie a hotărârii judecătorești definitive și irevocabile de
dobândire a personalității juridice de federație și a ultimei
hotărâri judecătorești definitive și irevocabile de modificare a
statutului și/sau a componenței organelor de conducere;
b) declarațiile semnate de reprezentanții legali ai sindicatelor
componente în care se specifică numărul total de membri de
sindicat din fiecare unitate, precum și o situație cumulativă
semnată de reprezentantul legal al federației sindicale;
c) datele Institutului Național de Statistică privind numărul
total de angajați din sectorul de activitate respectiv sau, în cazul
grupului de unități, declarațiile angajatorilor din grup privind
numărul angajaților fiecărei unități;
d) dovada depunerii la Ministerul Muncii, Familiei și Protecției
Sociale a unei copii a dosarului de reprezentativitate;
C. la nivel de unitate:
a) copie a hotărârii judecătorești definitive și irevocabile de
dobândire a personalității juridice de către sindicat și a ultimei
hotărâri judecătorești definitive și irevocabile de modificare a
statutului și/sau componenței organului executiv de conducere;
b) declarație semnată de reprezentantul legal al sindicatului
privind numărul total de membri;
c) dovadă privind numărul de angajați din unitate, eliberată
de angajator;
d) dovada depunerii la inspectoratul teritorial de muncă a
unei copii a dosarului de reprezentativitate.
Art. 53. — (1) Anterior depunerii dosarului pentru obținerea
reprezentativității la Tribunalul Municipiului București,
confederațiile și federațiile sindicale vor depune o copie scrisă și
una în format electronic a respectivului dosar la Ministerul
Muncii, Familiei și Protecției Sociale, care o va înregistra și va
emite dovadă în acest sens.
(2) Ministerul Muncii, Familiei și Protecției Sociale va afișa
pe pagina de internet a instituției dosarul, precum și orice alte
informații cu privire la reprezentativitate puse la dispoziție de
organizațiile sindicale.
(3) Anterior depunerii dosarului pentru obținerea
reprezentativității la judecătorie, sindicatele vor depune o copie
scrisă și una în format electronic a respectivului dosar la

7

inspectoratul teritorial de muncă, care o va înregistra și va emite
dovadă în acest sens.

TITLUL III
Organizațiile patronale
CAPITOLUL I
Constituirea, organizarea și funcționarea
organizațiilor patronale
SECȚIUNEA 1
Constituire și organizare

Art. 54. — Organizațiile patronale sunt independente față de
autoritățile publice, de partidele politice și de sindicate.
Art. 55. — (1) Organizațiile patronale se constituie prin
asociere liberă, pe sectoare de activitate, teritorial sau la nivel
național, după cum urmează:
a) patronii se pot asocia pentru constituirea unei organizații
patronale;
b) două sau mai multe organizații patronale pot constitui o
federație patronală;
c) două sau mai multe federații patronale pot constitui o
confederație patronală.
(2) Organizațiile patronale își pot constitui structuri
organizatorice teritoriale proprii, cu sau fără personalitate
juridică. Structurile organizatorice teritoriale fără personalitate
juridică își desfășoară activitatea în baza statutului organizațiilor
patronale din care fac parte.
(3) Federațiile și confederațiile patronale pot constitui din
organizațiile afiliate uniuni patronale teritoriale.
(4) Uniunile patronale teritoriale dobândesc personalitate
juridică la cererea federațiilor sau a confederațiilor patronale
care au hotărât constituirea acestora. În acest scop,
împuternicitul special al federației sau confederației patronale
va depune o cerere de dobândire a personalității juridice la
tribunalul în a cărui rază teritorială își are sediul uniunea
patronală teritorială, însoțită de hotărârea federației sau a
confederației patronale de constituire a uniunii, potrivit statutului,
copiile certificate ale statutelor federațiilor și/sau confederațiilor
patronale și de copiile legalizate ale hotărârilor judecătorești de
dobândire a personalității juridice de către acestea, rămase
definitive și irevocabile.
(5) O organizație patronală nu se poate afilia decât la o
singură organizație patronală de rang superior.
(6) Organizațiile patronale constituite la nivel național trebuie
să aibă în componență structuri teritoriale în cel puțin jumătate
plus unu dintre județe, inclusiv în municipiul București.
Art. 56. — (1) Organizațiile patronale își desfășoară
activitatea în baza statutelor și regulamentelor proprii, potrivit
prevederilor prezentei legi.
(2) Organizațiile patronale nu pot desfășura activități cu
caracter politic.
SECȚIUNEA a 2-a
Statutul

Art. 57. — Modul de constituire, organizare, funcționare și de
dizolvare a unei organizații patronale se reglementează prin
statutul adoptat de către membrii săi, cu respectarea dispozițiilor
legale.
Art. 58. — (1) Statutul va cuprinde, sub sancțiunea nulității,
cel puțin următoarele elemente:
a) denumirea organizației patronale și sediul principal;
b) obiectul de activitate și scopul;
c) patrimoniul inițial, mărimea și compunerea acestuia;

8

MONITORUL OFICIAL AL ROMÂNIEI, PARTEA I, Nr. 322/10.V.2011

d) sursele de finanțare;
e) drepturile și obligațiile membrilor;
f) organele de conducere;
g) criteriul de constituire;
h) procedura de dizolvare și lichidare a organizației
patronale.
(2) Personalitatea juridică a organizației patronale se
dobândește potrivit prezentei legi.
(3) Pentru dobândirea personalității juridice de către
organizația patronală, împuternicitul special al membrilor
fondatori ai organizației patronale, prevăzut în procesul-verbal
de constituire, trebuie să depună o cerere de înscriere la
judecătoria în a cărei rază teritorială își are sediul aceasta.
(4) La cererea de înscriere a organizației patronale se
anexează originalul și câte două copii certificate de
reprezentantul legal ale următoarelor acte:
a) procesul-verbal de constituire a organizației patronale,
semnat de membrii fondatori;
b) statutul;
c) lista membrilor organului executiv de conducere al
organizației patronale, cu menționarea numelui, prenumelui,
codului numeric personal, profesiunii/funcției și domiciliului
acestora;
d) dovada existenței sediului.
(5) La primirea cererii de înscriere, judecătoria competentă
potrivit alin. (3) este obligată ca, în termen de cel mult 5 zile de
la înregistrarea acesteia, să examineze:
a) dacă s-au depus actele prevăzute la alin. (4);
b) dacă statutul organizației patronale este conform prevederilor legale în vigoare.
(6) În cazul în care constată că cerințele legale pentru
constituirea organizației patronale nu sunt îndeplinite,
președintele completului de judecată îl citează în camera de
consiliu pe împuternicitul special prevăzut la alin. (3), căruia îi
solicită, în scris, remedierea neregularităților constatate, în
termen de cel mult 7 zile.
(7) În cazul în care sunt întrunite cerințele prevăzute la
alin. (3), instanța va proceda la soluționarea cererii în termen de
10 zile, cu citarea împuternicitului special al membrilor fondatori
ai organizației patronale.
(8) Instanța pronunță o hotărâre motivată de admitere sau
de respingere a cererii.
(9) Hotărârea judecătoriei se comunică semnatarului cererii
de înscriere, în termen de cel mult 5 zile de la pronunțare.
(10) Hotărârea judecătoriei este supusă recursului.
(11) Termenul de recurs este de 15 zile și curge de la
comunicarea hotărârii. Pentru procuror termenul de recurs curge
de la pronunțare.
(12) Recursul se judecă cu citarea împuternicitului special al
membrilor fondatori ai organizației patronale, în termen de 30 de
zile. Instanța de recurs redactează decizia și restituie dosarul
judecătoriei în termen de 5 zile de la pronunțare.
Art. 59. — (1) Judecătoria este obligată să țină un registru
special de evidență a organizațiilor patronale, în care se înscriu:
denumirea și sediul organizației patronale, criteriul de
constituire, numele și prenumele membrilor organului executiv
de conducere, precum și numărul și data hotărârii judecătorești
definitive de admitere a cererii de înscriere.
(2) Certificatul de înscriere a organizației patronale în
registrul special al judecătoriei se comunică acesteia în termen
de 5 zile de la înscriere.
(3) Organizația patronală dobândește personalitate juridică
de la data înscrierii în registrul special prevăzut la alin. (1) a
hotărârii judecătorești definitive și irevocabile de admitere a
cererii de înscriere.
(4) Originalul procesului-verbal de constituire și al statutului,
pe care judecătoria certifică înscrierea pe fiecare pagină,

împreună cu câte un exemplar al celorlalte acte depuse se
restituie organizației patronale, iar al doilea exemplar al tuturor
actelor din dosar, în copii semnate pe fiecare pagină de
împuternicitul special și vizate de judecătorie, se va păstra în
arhiva acesteia.
(5) Organizațiile patronale sunt obligate să aducă la
cunoștința judecătoriei sau a Tribunalului Municipiului București,
după caz, unde s-au înregistrat, în termen de 30 de zile, orice
modificare ulterioară a statutului, precum și orice schimbare în
componența organului de conducere.
(6) Instanța prevăzută la alin. (5) este obligată să menționeze
în registrul special prevăzut la alin. (1) modificările din statut,
precum și schimbările din componența organului de conducere
al organizației patronale.
(7) Cererea privind modificarea statutelor și/sau a
componenței organelor de conducere ale organizațiilor
patronale va fi însoțită de următoarele documente, în două
exemplare, semnate pentru conformitate pe fiecare pagină de
către împuternicitul special desemnat de organul de conducere:
a) procesul-verbal al ședinței statutare a organului abilitat să
hotărască modificarea statutului și/sau a componenței organelor
de conducere;
b) copie a hotărârii judecătorești de dobândire a personalității
juridice și copie a ultimei hotărâri judecătorești de modificare a
statutului sau a componenței organelor de conducere, după caz;
c) statutul, în forma modificată;
d) lista cu membrii organului de conducere, care va cuprinde
numele, prenumele, codul numeric personal, domiciliul și
funcția/profesiunea.
(8) Organizația patronală are obligația ca, în termen de 30 de
zile de la data rămânerii definitivă și irevocabilă a hotărârii
judecătorești de înființare, să transmită Ministerului Muncii,
Familiei și Protecției Sociale, în format electronic, statutul, actul
constitutiv, tabelul de adeziuni, datele de contact ale membrilor
organelor executive de conducere, precum și hotărârea
judecătorească definitivă și irevocabilă.
Art. 60. — Organizația patronală dobândește personalitate
juridică de la data rămânerii definitivă și irevocabilă a hotărârii
judecătorești.
SECȚIUNEA a 3-a
Drepturile și obligațiile organizațiilor patronale

Art. 61. — Organizațiile patronale reprezintă, susțin și apără
interesele membrilor lor în relațiile cu autoritățile publice, cu
sindicatele și cu alte persoane juridice și fizice, în raport cu
obiectul și scopul lor de activitate, în plan național și
internațional, potrivit propriilor statute și în acord cu prevederile
prezentei legi.
Art. 62. — (1) În vederea realizării scopului pentru care sunt
înființate, organizațiile patronale:
a) reprezintă, promovează, susțin și apără interesele
economice, juridice și sociale ale membrilor lor;
b) promovează concurența loială, în condițiile legii;
c) desemnează, în condițiile legii, reprezentanți la negocierea
și încheierea contractelor colective de muncă, la alte tratative și
acorduri în relațiile cu autoritățile publice și cu sindicatele,
precum și în structurile bipartite și tripartite de dialog social;
d) elaborează și promovează coduri de conduită în afaceri;
e) promovează principiile responsabilității sociale;
f) asigură pentru membrii lor informarea, facilitarea de relații
între aceștia, precum și cu alte organizații, promovarea
progresului managerial, servicii de consultanță și asistență de
specialitate, inclusiv în domeniul ocupării și formării
profesionale, precum și al sănătății și securității în muncă;
g) la cererea membrilor acestora, au dreptul de a-i asista și
reprezenta în fața instanțelor de judecată de toate gradele, a

MONITORUL OFICIAL AL ROMÂNIEI, PARTEA I, Nr. 322/10.V.2011
organelor de jurisdicție, a altor instituții sau autorități, prin
apărători proprii sau aleși;
h) elaborează și implementează politici de ocupare și plasare
a forței de muncă;
i) elaborează strategii și politici de dezvoltare economicosocială la nivel sectorial și național, în condițiile legii;
j) înființează și administrează, în condițiile legii, în interesul
membrilor lor, unități sociale, de cultură, învățământ și cercetare
în domeniul propriu de interes, societăți comerciale, de asigurări,
precum și bancă proprie.
(2) Organizațiile patronale sunt abilitate să asigure orice
servicii cerute de membrii lor, în condițiile legii.
Art. 63. — (1) Pot fi alese în organele de conducere ale
organizațiilor patronale persoane care au capacitate deplină de
exercițiu și nu execută pedeapsa complementară a interzicerii
dreptului de a ocupa o funcție sau de a exercita o profesiune de
natura aceleia de care s-au folosit pentru săvârșirea infracțiunii.
(2) Membrilor organelor de conducere ale organizațiilor
patronale li se asigură protecția legii împotriva oricăror forme de
discriminare, condiționare, constrângere sau limitare a exercitării
atribuțiilor și/sau a mandatului lor, sub sancțiunea pedepselor
prevăzute de lege.
Art. 64. — (1) Confederațiile patronale reprezentative la nivel
național pot adresa autorităților publice competente, în condițiile
art. 74 din Constituția României, republicată, propuneri de
legiferare în domeniile specifice de interes.
(2) Confederațiile patronale reprezentative la nivel național
se pot constitui într-o structură de reprezentare unitară a
intereselor lor, în condițiile în care această structură cuprinde
cel puțin jumătate plus unu din totalitatea confederațiilor
patronale reprezentative la nivel național.
(3) Accesul în structura de reprezentare prevăzută la alin. (2)
nu poate fi condiționat sau restricționat pentru nicio confederație
patronală reprezentativă la nivel național în condițiile legii.
SECȚIUNEA a 4-a
Patrimoniul și finanțarea activității

Art. 65. — Bunurile mobile și imobile aparținând organizațiilor
patronale pot fi folosite numai în interesul acestora și potrivit
scopului pentru care au fost înființate.
Art. 66. — Organizațiile patronale pot dobândi, în condițiile
prevăzute de lege, cu titlu gratuit sau oneros, orice fel de bunuri
mobile sau imobile necesare în vederea realizării scopului
pentru care sunt înființate.
Art. 67. — Activitatea economico-financiară a organizațiilor
patronale se desfășoară potrivit bugetului propriu de venituri și
cheltuieli.
Art. 68. — (1) Sursele veniturilor organizațiilor patronale pot
fi: taxe de înscriere, cotizații, donații, sponsorizări și alte venituri,
potrivit statutelor și legilor în vigoare.
(2) Veniturile organizațiilor patronale sunt destinate realizării
scopurilor pentru care au fost înființate și nu pot fi repartizate
membrilor acestora.
(3) Controlul activității financiare proprii a organizațiilor
patronale se realizează prin comisia de cenzori care
funcționează potrivit statutului și legislației în vigoare.
(4) Controlul asupra activității economice desfășurate de
organizațiile patronale, precum și asupra stabilirii și virării
obligațiilor față de bugetul de stat și bugetele de asigurări sociale
se realizează de către organele administrației de stat
competente, potrivit legii.

9

CAPITOLUL II
Dizolvarea organizațiilor patronale
Art. 69. — În cazul dizolvării unei organizații patronale,
patrimoniul acesteia se împarte cu respectarea prevederilor
statutului și ale dreptului comun în materie.
Art. 70. — (1) În termen de 15 zile de la dizolvare,
reprezentantul mandatat al organizației patronale sau lichidatorii
patrimoniului sunt obligați să solicite instanței judecătorești
competente să facă mențiunea dizolvării.
(2) După expirarea termenului de 15 zile, orice persoană
interesată poate solicita instanței judecătorești competente
operarea mențiunii prevăzute la alin. (1).
Art. 71. — Organizațiile patronale se pot afilia la alte
organizații interne și internaționale, conform statutului acestora.
CAPITOLUL III
Reprezentativitatea organizațiilor patronale
Art. 72. — (1) Sunt reprezentative la nivel național sau de
sector de activitate organizațiile patronale care îndeplinesc
cumulativ următoarele condiții:
A. la nivel național:
a) au statut legal de confederație patronală;
b) au independență organizatorică și patrimonială;
c) au ca membri patroni ale căror unități cuprind cel puțin 7%
din angajații din economia națională, cu excepția angajaților din
sectorul bugetar;
d) au structuri teritoriale în cel puțin jumătate plus unu din
județele României, inclusiv în municipiul București;
B. la nivel de sector de activitate:
a) au statut legal de federație patronală;
b) au independență organizatorică și patrimonială;
c) au ca membri patroni ale căror unități cuprind cel puțin
10% din efectivul angajaților sectorului de activitate, cu excepția
angajaților din sectorul bugetar;
C. la nivel de unitate, reprezentativ de drept este angajatorul.
(2) Îndeplinirea condițiilor de reprezentativitate prevăzute la
alin. (1) se constată, prin hotărâre, de către Tribunalul
Municipiului București, la cererea organizației patronale, prin
depunerea la instanță a documentației prevăzute la art. 73.
(3) Hotărârea se motivează și se comunică în 15 zile de la
pronunțare.
(4) Hotărârea judecătorească poate fi atacată cu recurs.
Art. 73. — Dovada îndeplinirii condițiilor de reprezentativitate
a organizațiilor patronale se face astfel:
A. la nivel național:
a) copie a hotărârii judecătorești definitive și irevocabile de
dobândire a personalității juridice de confederație și a ultimei
hotărâri judecătorești definitive și irevocabile de modificare a
statutului și/sau a componenței organelor executive de
conducere;
b) situație cumulativă semnată de reprezentantul legal al
confederației patronale, cuprinzând lista federațiilor patronale
afiliate, cu specificarea unităților membre ale acestora, precum
și a numărului total de angajați al fiecăreia, certificat de
inspectoratele teritoriale de muncă;
c) dovada depunerii la Ministerul Muncii, Familiei și Protecției
Sociale a unei copii a dosarului de reprezentativitate;
B. la nivel de sector de activitate:
a) copie a hotărârii judecătorești definitive și irevocabile de
dobândire a personalității juridice de federație de către
organizația patronală și a ultimei hotărâri judecătorești definitive
și irevocabile de modificare a statutului și/sau a componenței
organelor executive de conducere;
b) situație cumulativă semnată de reprezentantul legal al
federației patronale, cuprinzând lista unităților membre și
numărul total de angajați ai acestora, certificat de inspectoratele

10

MONITORUL OFICIAL AL ROMÂNIEI, PARTEA I, Nr. 322/10.V.2011

teritoriale de muncă, precum și copii ale documentelor de
aderare a membrilor la federație;
c) sectorul de activitate și numărul de angajați din cadrul
acestuia;
d) dovada depunerii la Ministerul Muncii, Familiei și Protecției
Sociale a unei copii a dosarului de reprezentativitate.
Art. 74. — (1) Anterior depunerii dosarului de
reprezentativitate la Tribunalul Municipiului București,
confederațiile și federațiile patronale vor depune o copie scrisă
și una în format electronic a respectivului dosar la Ministerul
Muncii, Familiei și Protecției Sociale, care o va înregistra și va
emite dovadă în acest sens.
(2) Ministerul Muncii, Familiei și Protecției Sociale va afișa
pe pagina de internet a instituției dosarul, precum și orice alte
informații cu privire la reprezentativitate, puse la dispoziție de
organizațiile patronale.

TITLUL IV
Consiliul Național Tripartit pentru Dialog Social
Art. 75. — În vederea promovării bunelor practici din
domeniul dialogului social tripartit la cel mai înalt nivel, se
constituie Consiliul Național Tripartit pentru Dialog Social,
denumit în continuare Consiliul Național Tripartit, organism
consultativ la nivel național al partenerilor sociali.
Art. 76. — Consiliul Național Tripartit are următoarea
componență:
a) președinții confederațiilor patronale și sindicale
reprezentative la nivel național;
b) reprezentanți ai Guvernului, desemnați prin decizie a
primului-ministru, cel puțin la nivel de secretar de stat, din fiecare
minister, precum și din alte structuri ale statului, conform celor
convenite cu partenerii sociali;
c) reprezentantul Băncii Naționale a României, președintele
Consiliului Economic și Social și alți membri conveniți cu
partenerii sociali.
Art. 77. —- Consiliul Național Tripartit este prezidat de primulministru, locțiitorul de drept al acestuia fiind ministrul muncii,
familiei și protecției sociale.
Art. 78. — Principale atribuții ale Consiliului Național Tripartit
sunt:
a) asigurarea cadrului de consultare pentru stabilirea
salariului minim garantat în plată;
b) dezbaterea și analiza proiectelor de programe și strategii
elaborate la nivel guvernamental;
c) elaborarea și susținerea implementării strategiilor,
programelor, metodologiilor și standardelor în domeniul
dialogului social;
d) soluționarea pe calea dialogului tripartit a diferendelor de
natură socială și economică;
e) negocierea și încheierea acordurilor și pactelor sociale,
precum și a altor înțelegeri la nivel național și monitorizarea
aplicării acestora;
f) analizarea și, după caz, aprobarea solicitărilor de extindere
a aplicării contractelor colective de muncă la nivel sectorial
pentru toate unitățile din sectorul respectiv de activitate;
g) alte atribuții convenite între părți.
Art. 79. — Secretariatul Consiliului Național Tripartit este
asigurat de Ministerul Muncii, Familiei și Protecției Sociale.
Art. 80. — Consiliul Național Tripartit își elaborează
regulamentul propriu de organizare și funcționare, care se
aprobă în plenul acestuia.
Art. 81. — La ședințele Consiliului Național Tripartit pot fi
invitați reprezentanți ai altor autorități ale statului sau experți,
conform celor convenite între părți.

TITLUL V
Consiliul Economic și Social
CAPITOLUL I
Dispoziții generale
Art. 82. — Consiliul Economic și Social este instituție publică
de interes național, tripartită, autonomă, constituită în scopul
realizării dialogului tripartit la nivel național dintre organizațiile
patronale, organizațiile sindicale și reprezentanți ai societății
civile organizate.
Art. 83. — (1) Consiliul Economic și Social este consultat
obligatoriu de către inițiatorii proiectelor de acte normative din
domeniul său de competență. Rezultatul acestei consultări se
concretizează în avize la proiectele de acte normative.
(2) Domeniile de competență ale Consiliului Economic și
Social sunt:
a) politicile economice;
b) politicile financiare și fiscale;
c) relațiile de muncă, protecția socială și politicile salariale;
d) politicile în domeniul sănătății;
e) educația, cercetarea și cultura.
(3) Consiliul Economic și Social se poate autosesiza sau
poate fi sesizat de orice autoritate publică ori de organizațiile
patronale sau sindicale reprezentative la nivel național, precum
și de reprezentanții societății civile asupra unor stări de fapt,
evoluții ori evenimente economico-sociale de interes național.
În urma acestor sesizări, Consiliul Economic și Social emite
puncte de vedere și recomandări.
Art. 84. — (1) Consiliul Economic și Social are personalitate
juridică.
(2) Sediul Consiliului Economic și Social este în municipiul
București.
Art. 85. — Consiliul Economic și Social se organizează și
funcționează potrivit prevederilor prezentei legi, precum și ale
regulamentului propriu de organizare și funcționare.
CAPITOLUL II
Atribuțiile Consiliului Economic și Social
Art. 86. — Consiliul Economic și Social este organism
consultativ pentru Parlamentul și Guvernul României și are
următoarele atribuții:
a) avizează actele normative din domeniile de competență
prevăzute la art. 83 alin. (2), inițiate de Guvern sau de
Parlament, invitând inițiatorii la dezbaterea actelor normative;
b) elaborează, la solicitarea Guvernului, a Parlamentului sau
din propria inițiativă, analize și studii privind realitățile economice
și sociale;
c) semnalează Guvernului sau Parlamentului apariția unor
fenomene economice și sociale care impun elaborarea unor noi
acte normative;
d) urmărește îndeplinirea obligațiilor ce decurg din Convenția
nr. 144/1976 a Organizației Internaționale a Muncii privitoare la
consultările tripartite destinate să promoveze aplicarea normelor
internaționale ale muncii, adoptată la 2 iunie 1976 la Geneva,
ratificată de România prin Legea nr. 96/1992.
Art. 87. — (1) Inițiatorii proiectelor de acte normative din
domeniile de competență prevăzute la art. 83 alin. (2) au
obligația de a solicita pentru acestea avizul consultativ al
Consiliului Economic și Social. Inițiatorii pot participa la
dezbaterea proiectului de act normativ, atât în comisiile
permanente, cât și în plenul Consiliului Economic și Social, la
invitația acestuia.
(2) Avizul prevăzut la alin. (1) va însoți în mod obligatoriu
proiectul de act normativ, până la adoptare.
(3) Avizele favorabile nu se motivează.

MONITORUL OFICIAL AL ROMÂNIEI, PARTEA I, Nr. 322/10.V.2011
(4) Avizele cu observații și propuneri vor cuprinde motivarea
completă a fiecărei obiecții sau propuneri.
(5) Avizele nefavorabile vor cuprinde în mod obligatoriu
motivarea acestora.
(6) Avizele se adoptă prin votul plenului, cu o majoritate de
două treimi din numărul membrilor Consiliului Economic și
Social prezenți.
(7) În cazul în care nu se poate adopta un aviz în condițiile
prevăzute la alin. (3)—(6), se vor transmite inițiatorului punctele
de vedere ale părților exprimate în plenul Consiliului Economic
și Social.
(8) Avizul Consiliului Economic și Social sau punctele de
vedere ale părților se transmit în scris inițiatorului actului
normativ, sub semnătura președintelui.
Art. 88. — (1) În îndeplinirea atribuțiilor prevăzute la art. 86,
Consiliul Economic și Social are obligația de a analiza proiectele
de acte normative primite și de a transmite avizul său în termen
de maximum 7 zile lucrătoare de la primirea solicitării.
(2) Depășirea termenului prevăzut la alin. (1) dă dreptul
inițiatorului să transmită proiectele de acte normative spre
adoptare fără avizul Consiliului Economic și Social, cu
menționarea acestei situații.
Art. 89. — Consiliul Economic și Social stabilește relații cu
organisme și organizații internaționale din domeniile social și
economic.
Art. 90. — Consiliul Economic și Social analizează și
propune măsuri pentru îmbunătățirea modului de aplicare a
acordurilor și convențiilor internaționale la care România este
parte, precum și a programelor de asistență inițiate de
organismele internaționale de specialitate, din domeniul propriu
de activitate.
CAPITOLUL III
Organizarea și funcționarea Consiliului Economic
și Social
SECȚIUNEA 1
Structura Consiliului Economic și Social

Art. 91. — Funcționarea Consiliului Economic și Social este
asigurată de:
a) plen;
b) biroul executiv;
c) președinte și vicepreședinți;
d) comisiile de specialitate permanente;
e) secretarul general.
SECȚIUNEA a 2-a
Plenul Consiliului Economic și Social

Art. 92. — (1) Plenul Consiliului Economic și Social este
constituit dintr-un număr de 45 de membri, incluzând
președintele și vicepreședinții.
(2) Desemnarea membrilor Consiliului Economic și Social se
face după cum urmează:
a) 15 membri numiți de confederațiile patronale
reprezentative la nivel național;
b) 15 membri numiți de confederațiile sindicale
reprezentative la nivel național;
c) 15 membri reprezentând societatea civilă, numiți prin
decizie a primului-ministru, la propunerea Ministerului Muncii,
Familiei și Protecției Sociale, din cadrul structurilor cooperatiste,
profesiunilor liberale, organizațiilor pentru protecția
consumatorilor, comunității științifice și academice, organizațiilor
de agricultori, organizațiilor de pensionari, organizațiilor
comunităților locale, asociațiilor care reprezintă familia și
persoanele cu dizabilități și al altor organizații
neguvernamentale.

11

(3) Repartizarea locurilor aferente fiecărei confederații
sindicale și patronale în Consiliul Economic și Social se face de
către fiecare parte prin consens, iar în caz de dezacord, prin
votul a jumătate plus unu din numărul total al confederațiilor.
Art. 93. — Fiecare confederație patronală și sindicală
reprezentativă la nivel național, precum și fiecare organizație a
societății civile, care deține unul sau mai multe locuri în Consiliul
Economic și Social, nominalizează persoana sau persoanele,
după caz, care urmează să o reprezinte în cadrul Consiliului
Economic și Social.
Art. 94. — Pot dobândi calitatea de membru al Consiliului
Economic și Social persoanele care îndeplinesc următoarele
condiții:
a) sunt desemnate în scris de către organizațiile reprezentate
în Consiliul Economic și Social;
b) au capacitate deplină de exercițiu;
c) nu au antecedente penale.
Art. 95. — (1) Mandatul plenului Consiliului Economic și
Social este de 4 ani.
(2) Mandatul membrilor plenului Consiliului Economic și
Social poate fi reînnoit.
Art. 96. — (1) Organizațiile reprezentate vor înainta
Consiliului Economic și Social lista membrilor numiți, cu cel puțin
30 de zile înainte de expirarea mandatului membrilor în
activitate.
(2) Membrii numiți în Consiliul Economic și Social sunt
validați individual, prin verificarea îndeplinirii de către aceștia a
condițiilor prevăzute la art. 94.
(3) În cazul în care un candidat nu îndeplinește condițiile
prevăzute la art. 94, organizația care l-a desemnat urmează să
facă o altă propunere.
Art. 97. — (1) Consiliul Economic și Social se consideră legal
constituit la data validării a cel puțin 24 de membri, cu condiția
ca fiecare parte să fie reprezentată de cel puțin 8 persoane.
(2) Până la data constituirii unui nou Consiliu Economic și
Social, consiliul anterior își continuă activitatea.
Art. 98. — (1) Calitatea de membru al Consiliului Economic
și Social încetează în următoarele situații:
a) la expirarea mandatului;
b) în caz de deces;
c) în caz de demisie;
d) în situația în care plenul Consiliului Economic și Social
sau, după caz, confederația patronală, confederația sindicală ori
Guvernul, care l-a numit, cere revocarea sa;
e) în cazul în care nu mai îndeplinește una dintre condițiile
prevăzute la art. 94 lit. b) și c);
f) în situația în care confederația patronală sau confederația
sindicală care l-a numit își pierde calitatea de confederație
reprezentativă la nivel național;
g) în alte situații prevăzute de regulamentul Consiliului
Economic și Social.
(2) Procedura revocării calității de membru al Consiliului
Economic și Social se stabilește prin regulamentul de organizare
și funcționare.
(3) Înlocuirea unui membru al plenului Consiliului Economic
și Social se face pe perioada rămasă până la expirarea
mandatului plenului.
Art. 99. — (1) Plenul Consiliului Economic și Social se
întrunește săptămânal în sesiuni ordinare.
(2) Plenul se întrunește și în sesiuni extraordinare, la cererea
biroului executiv ori a cel puțin unei treimi din numărul
membrilor.
Art. 100. — (1) Dezbaterile în plen se desfășoară în prezența
a minimum 24 de membri. În cazul în care nu este îndeplinită
condiția de cvorum, iar convocarea a fost realizată
regulamentar, membrii prezenți ai plenului pot să își exprime

12

MONITORUL OFICIAL AL ROMÂNIEI, PARTEA I, Nr. 322/10.V.2011

părerile, care vor fi consemnate ca puncte de vedere motivate
ale membrilor prezenți.
(2) Lucrările plenului se desfășoară în ședințe publice, în
afara cazurilor expres stabilite de biroul executiv.
Art. 101. — (1) Plenul asigură conducerea generală a
Consiliului Economic și Social și are următoarele atribuții
principale:
a) avizează proiecte de acte normative;
b) alege, la propunerea părților, președintele;
c) alege, la propunerea părților, pe cei 3 vicepreședinți și pe
membrii biroului executiv;
d) adoptă regulamentul propriu de organizare și funcționare;
e) stabilește componența comisiilor permanente;
f) aprobă proiectul propriu al bugetului de venituri și cheltuieli,
precum și raportul privind execuția bugetară;
g) dezbate și adoptă propunerile de hotărâri elaborate de
comisiile de specialitate;
h) numește secretarul general al Consiliului Economic și
Social.
(2) Atribuțiile prevăzute la alin. (1) pot fi completate prin
regulamentul propriu de organizare și funcționare.
Art. 102. — (1) În exercitarea atribuțiilor sale prevăzute la
art. 101 alin. (1) lit. c)—h), plenul Consiliului Economic și Social
adoptă hotărâri, prin consensul părților.
(2) În cazul în care nu se realizează consensul, hotărârile se
adoptă prin vot, cu o majoritate de trei pătrimi din numărul
membrilor Consiliului Economic și Social prezenți.
SECȚIUNEA a 3-a
Biroul executiv

Art. 103. — (1) Biroul executiv al Consiliului Economic și
Social este alcătuit din președinte, 3 vicepreședinți și câte un
membru din fiecare parte.
(2) Funcția de președinte este asigurată prin rotație de
fiecare parte, cu respectarea duratei fiecărui mandat.
(3) Biroul executiv al Consiliului Economic și Social asigură
conducerea în intervalul dintre ședințele plenului.
(4) Atribuțiile și modul de lucru ale biroului executiv sunt
stabilite prin regulamentul de organizare și funcționare a
Consiliului Economic și Social.
SECȚIUNEA a 4-a
Președintele și vicepreședinții

Art. 104. — (1) Președintele Consiliului Economic și Social
este ales prin votul plenului, dintre membrii acestuia, cu o
majoritate de trei pătrimi din numărul total al membrilor
Consiliului Economic și Social.
(2) Președintele Consiliului Economic și Social este validat
de Parlament pentru un mandat de 4 ani.
(3) Revocarea președintelui Consiliului Economic și Social
se face de către Parlament, la propunerea plenului Consiliului
Economic și Social, adoptată cu o majoritate de trei pătrimi din
numărul total al membrilor.
(4) Funcția de președinte al Consiliului Economic și Social
este asimilată din punctul de vedere al indemnizării celei de
ministru, iar funcția de vicepreședinte celei de secretar de stat.
(5) Președintele Consiliului Economic și Social este
ordonator principal de credite.
Art. 105. — Președintele Consiliului Economic și Social
îndeplinește următoarele atribuții:
a) reprezintă Consiliul Economic și Social în fața
Parlamentului, a Guvernului și a celorlalte autorități publice,
precum și în relațiile cu persoanele fizice și juridice;
b) semnează actele Consiliului Economic și Social;
c) angajează și, după caz, numește, potrivit legii, personalul
din aparatul Consiliului Economic și Social;

d) exercită orice alte atribuții care îi revin potrivit legii sau
hotărârilor plenului.
Art. 106. — Atribuțiile vicepreședinților Consiliului Economic
și Social se stabilesc prin regulamentul propriu de organizare și
funcționare.
SECȚIUNEA a 5-a
Comisiile de specialitate

Art. 107. — (1) Comisiile de specialitate sunt structurile
Consiliului Economic și Social care analizează problemele
specifice domeniilor de activitate pentru care sunt constituite și
care propun plenului măsuri de soluționare a acestora.
(2) În cadrul comisiilor de specialitate sunt analizate
proiectele de acte normative înaintate de inițiatori și sunt
elaborate proiectele de avize ce vor fi supuse dezbaterii plenului
Consiliului Economic și Social.
(3) Comisiile de specialitate sunt conduse de un președinte,
numit prin rotație de către fiecare parte.
(4) Președintele comisiei de specialitate stabilește programul
de lucru și problemele care urmează a fi dezbătute și le propune
aprobării prin vot membrilor comisiei.
Art. 108. — (1) În structura Consiliului Economic și Social
sunt organizate comisii de specialitate permanente sau
temporare.
(2) Comisiile de specialitate permanente sunt următoarele:
a) Comisia pentru dezvoltare economică, competitivitate și
mediu de afaceri;
b) Comisia pentru incluziune socială și protecție socială;
c) Comisia pentru relațiile de muncă și politică salarială;
d) Comisia pentru agricultură, dezvoltare rurală și protecția
mediului;
e) Comisia pentru educație, formare profesională, sănătate și
cultură;
f) Comisia pentru protecția consumatorului și concurență
loială;
g) Comisia pentru cooperație, profesii liberale și activități
independente;
h) Comisia pentru drepturi și libertăți cetățenești;
i) Comisia pentru administrație publică și ordine publică.
(3) Prin regulamentul propriu de organizare și funcționare pot
fi constituite comisii de specialitate temporare pentru
soluționarea unor probleme care se ivesc în domenii specifice
de activitate.
Art. 109. — Fiecare membru al Consiliului Economic și Social
face parte obligatoriu din cel puțin o comisie de specialitate
permanentă.
Art. 110. — (1) Numărul membrilor comisiilor de specialitate
permanente sau temporare ale Consiliului Economic și Social
este de minimum 5, repartizați conform acordului părților.
(2) Până la concurența numărului de 5 membri ai fiecărei
comisii, părțile vor desemna ca membri în comisii experți în
domeniul de activitate al acesteia. În acest caz, procedura de
numire a experților se stabilește prin regulamentul de organizare
și funcționare a Consiliului Economic și Social.
Art. 111. — Procedura de lucru a comisiilor de specialitate
permanente se stabilește prin regulamentul de organizare și
funcționare a Consiliului Economic și Social.
SECȚIUNEA a 6-a
Secretariatul tehnic

Art. 112. — (1) În structura Consiliului Economic și Social
funcționează un secretariat tehnic, care este aparatul de lucru
de specialitate și tehnico-administrativ.
(2) În cadrul secretariatului tehnic se pot constitui
departamente și alte structuri funcționale, conform structurii

MONITORUL OFICIAL AL ROMÂNIEI, PARTEA I, Nr. 322/10.V.2011
organizatorice aprobate de plenul Consiliului Economic și
Social.
(3) Secretariatul tehnic al Consiliului Economic și Social este
condus de un secretar general, atribuțiile acestuia fiind stabilite
prin regulamentul propriu de organizare și funcționare.
(4) Funcția de secretar general este incompatibilă cu
calitatea de membru în Consiliul Economic și Social.
(5) Funcția de secretar general este asimilată din punctul de
vedere al salarizării celei de secretar general din minister.
CAPITOLUL IV
Alte dispoziții
Art. 113. — Desemnarea membrilor în Comitetul Economic și
Social European se face după cum urmează:
a) câte 5 membri desemnați prin consens sau, în caz de
dezacord, prin vot de către fiecare parte reprezentată în
Consiliul Economic și Social;
b) în cazul în care desemnarea nu se face cu cel puțin 30 de
zile înaintea termenului prevăzut pentru nominalizarea
reprezentanților în Comitetul Economic și Social European,
desemnarea va fi făcută de către Guvern.
Art. 114. — (1) Consiliul Economic și Social are buget
propriu, care face parte din bugetul de stat.
(2) Pentru activitatea desfășurată, membrii Consiliului
Economic și Social primesc o indemnizație în cuantum de 20%
din cuantumul indemnizației stabilite pentru președinte.
(3) Pentru activitatea desfășurată, membrii comisiilor de
specialitate permanente care nu au calitatea de membru al
Consiliului Economic și Social au dreptul la o indemnizație
lunară în cuantum de până la 10% din cuantumul indemnizației
stabilite pentru președinte.
(4) Cuantumul indemnizațiilor prevăzute la alin. (3) se
stabilește de plenul Consiliului Economic și Social, cu
încadrarea în sumele aprobate prin buget cu această destinație.
(5) Proiectul bugetului Consiliului Economic și Social se
aprobă de către plenul Consiliului Economic și Social.
(6) Pentru organizarea și funcționarea Consiliului Economic
și Social se alocă de la bugetul de stat, prin legile bugetare
anuale, fondurile aferente următoarelor categorii de cheltuieli:
a) cheltuielile curente și cheltuielile de capital;
b) indemnizațiile și contribuțiile sociale aferente pentru
membrii Consiliului Economic și Social și pentru membrii
comisiilor de specialitate permanente care nu au calitatea de
membri ai Consiliului Economic și Social;
c) plata cotizațiilor anuale datorate organizațiilor
internaționale la care Consiliul Economic și Social este afiliat;
d) sumele necesare realizării analizelor și studiilor prevăzute
în atribuțiile Consiliului Economic și Social la art. 86 lit. c);
e) sumele necesare plății colaboratorilor externi ai Consiliului
Economic și Social.
(7) Consiliul Economic și Social poate primi donații și
sponsorizări în condițiile legii.
Art. 115. — Personalul Consiliului Economic și Social este
contractual și are următoarea structură:
a) personalul de specialitate și tehnico-administrativ;
b) experții comisiilor de specialitate permanente.
Art. 116. — În cazul în care membrii Consiliului Economic și
Social sau ai comisiilor de specialitate permanente sau
temporare se deplasează în interesul serviciului, în țară sau în
străinătate, pot beneficia de drepturile de delegare prevăzute de
legislația în vigoare pentru personalul din sectorul bugetar.
Art. 117. — (1) Pentru elaborarea unor studii în domeniul
economico-social stabilite de către plen, Consiliul Economic și
Social poate folosi colaboratori externi — cadre didactice din
învățământul superior, cercetători științifici, magistrați sau alți
specialiști, în condițiile legii.

13

(2) Cuantumul sumelor cuvenite colaboratorilor externi se
stabilește prin negociere directă, în raport cu complexitatea și
importanța lucrării ce urmează să fie elaborată, fără a putea
depăși, lunar, salariul de bază maxim stabilit de lege pentru
funcția de consilier gradul I A din cadrul Consiliului Economic și
Social.
Art. 118. — Personalul de specialitate și tehnico-administrativ
funcționează în cadrul secretariatului tehnic al Consiliului
Economic și Social și se încadrează în condițiile legii.
Art. 119. — (1) Potrivit prevederilor Legii nr. 544/2001 privind
liberul acces la informațiile de interes public, cu modificările și
completările ulterioare, Consiliul Economic și Social are dreptul
să solicite datele și informațiile necesare îndeplinirii atribuțiilor
acestuia.
(2) Păstrarea și folosirea datelor și informațiilor se vor face cu
respectarea gradului de confidențialitate precizat de emitent.

TITLUL VI
Constituirea și funcționarea comisiilor
de dialog social la nivelul administrației
publice centrale și la nivel teritorial
Art. 120. — (1) În cadrul ministerelor și al altor instituții
publice, prevăzute în anexa nr. 1, precum și la nivelul județelor
și al municipiului București se constituie și vor funcționa comisii
de dialog social, formate din reprezentanții administrației publice
centrale sau locale, reprezentanții organizațiilor patronale și ai
organizațiilor sindicale reprezentative la nivel național.
(2) Comisiile de dialog social care funcționează la nivelul
ministerelor pot aproba înființarea unor subcomisii de dialog
social sau a unor grupuri de lucru formate din persoane
desemnate de plenul comisiilor respective.
(3) Comisiile de dialog social constituite la nivelul județelor
pot aproba înființarea unor subcomisii de dialog social la nivelul
localităților din județul respectiv. Modalitatea de constituire și
funcționare a acestor subcomisii se stabilește de plenul comisiei
la nivel județean.
Art. 121. — Comisiile de dialog social au caracter consultativ
și activitatea lor vizează, în special, următoarele:
a) asigurarea unor relații de parteneriat social între
administrație, organizațiile patronale și organizațiile sindicale,
care să permită o informare reciprocă permanentă asupra
problemelor care sunt de domeniul de interes al administrației
sau al partenerilor sociali, în vederea asigurării unui climat de
pace și stabilitate socială;
b) consultarea obligatorie a partenerilor sociali asupra
inițiativelor legislative sau de altă natură cu caracter economicosocial;
c) alte probleme din sfera de activitate a administrației
publice centrale sau din județe și municipiul București asupra
cărora partenerii sociali convin să discute.
Art. 122. — (1) Din comisiile de dialog social organizate la
nivelul ministerelor și al instituțiilor publice prevăzute în anexa
nr. 1 fac parte:
a) reprezentanți ai ministerelor sau ai respectivelor instituții
publice, numiți prin ordin al ministrului, respectiv al
conducătorului instituției publice;
b) reprezentanți numiți de confederațiile patronale
reprezentative la nivel național;
c) reprezentanți numiți de confederațiile sindicale
reprezentative la nivel național.
(2) Din comisiile de dialog social organizate la nivel teritorial
fac parte:
a) prefectul, precum și reprezentanți ai prefectului și ai
serviciilor publice deconcentrate ale ministerelor și ale celorlalte

14

MONITORUL OFICIAL AL ROMÂNIEI, PARTEA I, Nr. 322/10.V.2011

organe de specialitate ale administrației publice centrale, numiți
prin ordin de către prefect;
b) președintele consiliului județean sau, pentru municipiul
București, primarul general;
c) câte un reprezentant numit de fiecare confederație
patronală reprezentativă la nivel național;
d) câte un reprezentant numit de fiecare confederație
sindicală reprezentativă la nivel național.
(3) Președinții confederațiilor patronale și sindicale
reprezentative la nivel național sunt membri de drept ai
comisiilor de dialog social constituite la nivelul administrației
publice centrale și locale.
Art. 123. — (1) Președinția comisiilor de dialog social se
asigură astfel:
a) la nivelul fiecărui minister, de către un secretar de stat sau,
în situații speciale — cu acordul partenerilor de dialog social —,
de către un alt reprezentant al ministerului, împuternicit prin
ordin al ministrului; la nivelul celorlalte instituții publice prevăzute
în anexa nr. 1, de către un reprezentant numit de conducătorul
instituției publice;
b) la nivel teritorial, în baza principiului copreședinției, de
către prefect și președintele consiliului județean sau, pentru
municipiul București, de către primarul general.
(2) Secretariatul comisiilor de dialog social se asigură de
instituția publică în cadrul căreia acestea funcționează.
Art. 124. — (1) Elaborarea unitară a politicilor naționale în
domeniul dialogului social și coordonarea metodologică a
comisiilor de dialog social se asigură de către Ministerul Muncii,
Familiei și Protecției Sociale.
(2) Președinții comisiilor de dialog social din ministere sau
din cadrul instituțiilor publice prevăzute în anexa nr. 1 sunt
coordonați metodologic de către secretarul de stat desemnat de
ministrul muncii, familiei și protecției sociale.
(3) Pentru exercitarea rolului său de coordonator prevăzut la
alin. (1), Ministerul Muncii, Familiei și Protecției Sociale emite
norme cu caracter metodologic pentru reglementarea dialogului
social.
(4) Pentru asigurarea funcționării unitare a comisiilor de
dialog social, persoanele responsabile de acest domeniu din
ministere, prefecturi, precum și din cadrul instituțiilor publice
prevăzute în anexa nr. 1 vor fi instruite prin programe derulate
de Ministerul Muncii, Familiei și Protecției Sociale prin direcțiile
cu atribuții în activitatea de dialog social.
(5) Secretariatele comisiilor de dialog social vor transmite
Ministerului Muncii, Familiei și Protecției Sociale componența
comisiilor de dialog social în termen de 30 de zile de la intrarea
în vigoare a prezentei legi.
(6) Raportarea activității comisiilor de dialog social din
ministere se face lunar către Ministerul Muncii, Familiei și
Protecției Sociale și se transmite spre informare partenerilor
sociali, potrivit modelului prevăzut în anexa nr. 2.
(7) Raportarea activității comisiilor de dialog social județene
se face lunar către secretarul de stat responsabil cu dialogul
social din cadrul Ministerului Muncii, Familiei și Protecției
Sociale, potrivit modelului prevăzut în anexa nr. 2.
(8) Raportarea se face pe suport hârtie și în format
electronic.
Art. 125. — (1) În termen de 30 de zile de la data intrării în
vigoare a prezentei legi, comisiile de dialog social organizate la
nivelul ministerelor și instituțiilor publice prevăzute în anexa
nr. 1, precum și în plan teritorial se vor constitui și își vor
desfășura activitatea în conformitate cu prevederile acesteia.
(2) Regulamentul-cadru privind constituirea și funcționarea
comisiilor de dialog social la nivelul administrației publice
centrale este prevăzut în anexa nr. 3.

(3) Regulamentul-cadru privind constituirea și funcționarea
comisiilor de dialog social la nivelul administrației publice locale
este prevăzut în anexa nr. 4.
(4) În baza regulamentului-cadru, comisiile de dialog social
își vor elabora, în termen de 30 de zile de la intrarea în vigoare
a prezentei legi, propriul regulament de funcționare, ale cărui
prevederi nu pot contraveni prevederilor regulamentului-cadru.
Art. 126. — Anexele nr. 1—4 fac parte integrantă din
prezenta lege.

TITLUL VII
Negocierile colective de muncă
CAPITOLUL I
Negocierea contractelor colective de muncă
Art. 127. — Organizarea și desfășurarea negocierilor
colective, precum și încheierea contractelor colective de muncă
sunt reglementate prin prezenta lege.
Art. 128. — (1) Contractele colective de muncă se pot
negocia la nivel de unități, grupuri de unități și sectoare de
activitate.
(2) Criteriul de apartenență la sectoarele de activitate este
cel al obiectului principal de activitate înregistrat la registrul
comerțului, conform codului CAEN.
(3) Unitățile din același sector de activitate definite prin
apartenența la aceeași diviziune, grupă sau clasă, conform
codului CAEN, se pot constitui voluntar în grupuri de unități, în
vederea negocierii contractelor colective la nivelul respectiv.
Angajatorii care intenționează să negocieze contract colectiv de
muncă la nivel de grup de unități pot constitui în mod voluntar
grupul de unități, atât prin hotărâre judecătorească de
constituire, cât și prin proces-verbal sau orice altă convenție
scrisă între părți.
(4) Fac parte din contractele colective de muncă și
convențiile dintre părțile semnatare ale acestora prin care se
soluționează conflictele colective de muncă, precum și hotărârile
arbitrale în această materie, începând cu data pronunțării
acestora. Hotărârile arbitrale se transmit depozitarului
contractului colectiv de muncă pentru înregistrare.
Art. 129. — (1) Negocierea colectivă este obligatorie numai
la nivel de unitate, cu excepția cazului în care unitatea are mai
puțin de 21 de angajați.
(2) Inițiativa negocierii aparține angajatorului sau organizației
patronale.
(3) Angajatorul sau organizația patronală inițiază negocierea
colectivă cu cel puțin 45 de zile calendaristice înaintea expirării
contractelor colective de muncă sau a expirării perioadei de
aplicabilitate a clauzelor stipulate în actele adiționale la
contractele colective de muncă.
(4) În cazul în care angajatorul sau organizația patronală nu
inițiază negocierea, aceasta va începe la cererea scrisă a
organizației sindicale reprezentative sau a reprezentanților
angajaților, în termen de cel mult 10 zile calendaristice de la
comunicarea solicitării.
(5) Durata negocierii colective nu poate depăși 60 de zile
calendaristice decât prin acordul părților.
(6) Contractele colective de muncă pot să prevadă
renegocierea periodică a oricăror clauze convenite între părți.
Art. 130. — (1) În termen de 5 zile calendaristice de la data
declanșării procedurilor de negociere prevăzute de art. 129
alin. (4), angajatorul sau organizația patronală are obligația să
convoace toate părțile îndreptățite în vederea negocierii
contractului colectiv de muncă.
(2) La prima ședință de negociere se stabilesc informațiile
publice și cu caracter confidențial pe care angajatorul le va pune

MONITORUL OFICIAL AL ROMÂNIEI, PARTEA I, Nr. 322/10.V.2011
la dispoziția delegaților sindicali sau ai reprezentanților
angajaților, conform legii, și data până la care urmează a
îndeplini această obligație.
(3) Regimul informațiilor confidențiale puse la dispoziție de
angajator este cel stabilit prin Legea nr. 467/2006 privind cadrul
general de informare și consultare a angajaților.
(4) Informațiile pe care angajatorul sau organizația patronală
le va pune la dispoziția delegaților sindicali ori a reprezentanților
angajaților, după caz, vor cuprinde cel puțin date referitoare la:
a) situația economico-financiară la zi;
b) situația ocupării forței de muncă.
(5) Tot la prima ședință de negociere părțile vor consemna în
procesul-verbal următoarele:
a) componența nominală a echipelor de negociere pentru
fiecare parte, în baza unor împuterniciri scrise;
b) nominalizarea persoanelor mandatate să semneze
contractul colectiv de muncă;
c) durata maximă a negocierilor convenită de părți;
d) locul și calendarul reuniunilor;
e) dovada reprezentativității părților participante la negocieri;
f) dovada convocării tuturor părților îndreptățite să participe
la negociere;
g) alte detalii privind negocierea.
(6) Data la care se desfășoară prima ședință de negociere
reprezintă data la care se consideră că negocierile au fost
declanșate.
(7) La fiecare ședință de negociere se vor încheia proceseverbale semnate de reprezentanții mandatați ai părților în care
se va consemna conținutul negocierilor.
Art. 131. — (1) La negocierea clauzelor și la încheierea
contractelor colective de muncă părțile sunt egale și libere.
(2) Este interzisă orice imixtiune a autorităților publice, sub
orice formă și modalitate, în negocierea, încheierea, executarea,
modificarea și încetarea contractelor colective de muncă.
Art. 132. — (1) Clauzele contractelor colective de muncă pot
stabili drepturi și obligații numai în limitele și în condițiile
prevăzute de lege.
(2) La încheierea contractelor colective de muncă,
prevederile legale referitoare la drepturile angajaților au un
caracter minimal.
(3) Contractele colective de muncă nu pot conține clauze
care să stabilească drepturi la un nivel inferior celor stabilite prin
contractul colectiv de muncă aplicabil încheiat la nivel superior.
(4) Contractele individuale de muncă nu pot conține clauze
care să stabilească drepturi la niveluri inferioare celor stabilite
prin contractele colective de muncă aplicabile.
CAPITOLUL II
Efectele contractelor colective de muncă
Art. 133. — (1) Clauzele contractelor colective de muncă
produc efecte după cum urmează:
a) pentru toți angajații din unitate, în cazul contractelor
colective de muncă încheiate la acest nivel;
b) pentru toți angajații încadrați în unitățile care fac parte din
grupul de unități pentru care s-a încheiat contractul colectiv de
muncă;
c) pentru toți angajații încadrați în unitățile din sectorul de
activitate pentru care s-a încheiat contractul colectiv de muncă
și care fac parte din organizațiile patronale semnatare ale
contractului.
(2) La fiecare dintre nivelurile prevăzute la alin. (1) se încheie
și se înregistrează un singur contract colectiv de muncă.
(3) În contractele colective de muncă la orice nivel clauzele
aplicabile angajaților încadrați cu contract individual de muncă
în sectorul bugetar vor respecta în mod obligatoriu prevederile
art. 138.

15

CAPITOLUL III
Părțile și reprezentarea acestora la negocierea colectivă
Art. 134. — Părțile contractului colectiv de muncă sunt
angajatorii și angajații, reprezentați la negocieri după cum
urmează:
A. din partea angajatorilor:
a) la nivel de unitate, de către organul de conducere al
acesteia, stabilit prin lege, statut ori regulament de funcționare,
după caz;
b) la nivel de grup de unități, de către angajatori care au
același obiect principal de activitate, conform codului CAEN,
constituiți voluntar sau conform legii;
c) la nivel de sector de activitate, de către organizațiile
patronale legal constituite și reprezentative potrivit prezentei
legi;
B. din partea angajaților:
a) la nivel de unitate, de către sindicatul legal constituit și
reprezentativ potrivit prezentei legi sau de către reprezentanții
angajaților, după caz;
b) la nivelul grupurilor de unități, de către organizațiile
sindicale legal constituite și reprezentative la nivelul unităților
membre ale grupului;
c) la nivel de sector de activitate, de către organizațiile
sindicale legal constituite și reprezentative potrivit prezentei legi.
Art. 135. — (1) În unitățile în care nu există sindicate
reprezentative negocierea contractului colectiv de muncă se
face după cum urmează:
a) dacă există un sindicat constituit la nivel de unitate, afiliat
la o federație sindicală reprezentativă în sectorul de activitate
din care face parte unitatea, negocierea se face de către
reprezentanții federației sindicale, la solicitarea și în baza
mandatului sindicatului, împreună cu reprezentanții aleși ai
angajaților;
b) dacă există un sindicat neafiliat la o federație sindicală
reprezentativă în sectorul de activitate din care face parte
unitatea sau nu există niciun sindicat, negocierea se face numai
de către reprezentanții angajaților.
(2) În cazul în care la nivelul grupului de unități nu există
organizații sindicale reprezentative care să reprezinte cel puțin
jumătate din numărul total de angajați ai grupului de unități, la
negocierea contractului colectiv de muncă salariații sunt
reprezentați după cum urmează:
a) de către reprezentanții mandatați de organizațiile sindicale
reprezentative din cadrul fiecărei unități care au decis
constituirea grupului;
b) pentru unitățile membre ale grupului în care nu există
sindicate reprezentative, dar există sindicate afiliate la federații
sindicale reprezentative în sectorul de activitate în care s-a
constituit grupul, angajații sunt reprezentați de către federațiile
sindicale respective, în baza solicitării și mandatului sindicatelor,
și de reprezentanții angajaților din respectivele unități.
(3) Federațiile sindicale reprezentative la nivelul sectoarelor
de activitate conform prezentei legi pot participa la negocierea
contractelor colective de muncă la nivel de grupuri de unități în
care au sindicate afiliate, la solicitarea și în baza mandatului din
partea acestora.
(4) Confederațiile sindicale reprezentative la nivel național
conform prezentei legi pot participa la negocierea contractelor
colective de muncă la nivelul sectoarelor de activitate în care au
federații membre, la solicitarea și în baza mandatului din partea
acestora.
Art. 136. — (1) Contractele colective de muncă, încheiate la
orice nivel, nu pot fi semnate decât de reprezentații mandatați în
acest sens ai părților care au negociat.
(2) Anterior încheierii și semnării contractelor colective de
muncă la nivel de sector de activitate, angajatorii membri ai
organizațiilor patronale reprezentative la nivel de sector de

16

MONITORUL OFICIAL AL ROMÂNIEI, PARTEA I, Nr. 322/10.V.2011

activitate, precum și organizațiile sindicale membre ale
confederațiilor sindicale participante la negocieri își vor
împuternici reprezentanții să negocieze prin mandat special.
CAPITOLUL IV
Părțile și reprezentarea acestora la negocierea
colectivă în sectorul bugetar
Art. 137. — În sectorul bugetar, părțile contractului colectiv de
muncă sunt angajatorii și angajații, reprezentați după cum
urmează:
A. din partea angajatorilor:
a) la nivel de unitate, de către conducătorul instituției
bugetare sau de către persoana mandatată în cest scop;
b) la nivel de grup de unități, de către reprezentantul legal al
ordonatorilor principali de credite;
c) la nivel de sector de activitate, de către reprezentantul
legal al autorității publice centrale competente;
B. din partea angajaților, la nivel de unitate, grup de unități
sau sector de activitate, de organizațiile sindicale legal
constituite și reprezentative conform prevederilor prezentei legi,
în caz contrar aplicându-se prevederile art. 135.
Art. 138. — (1) Prin contractele/acordurile colective de
muncă încheiate în sectorul bugetar nu pot fi negociate sau
incluse clauze referitoare la drepturi în bani și în natură, altele
decât cele prevăzute de legislația în vigoare pentru categoria
respectivă de personal.
(2) Prin excepție de la prevederile art. 129 alin. (3)
contractele colective de muncă în sectorul bugetar se
negociază, în condițiile legii, după aprobarea bugetelor de
venituri și cheltuieli ale ordonatorilor de credite, în limitele și în
condițiile stabilite prin acestea.
(3) Drepturile salariale din sectorul bugetar se stabilesc prin
lege în limite precise, care nu pot constitui obiect al negocierilor
și nu pot fi modificate prin contracte colective de muncă. În cazul
în care drepturile salariale sunt stabilite de legi speciale între
limite minime și maxime, drepturile salariale concrete se
determină prin negocieri colective, dar numai între limitele
legale.
(4) Clauzele cuprinse în contractele colective de muncă
încheiate cu încălcarea prevederilor alin. (1)—(3) sunt lovite de
nulitate.
(5) Răspunderea pentru încheierea contractelor colective de
muncă cu nerespectarea prevederilor alin. (1)—(3) revine
angajatorului.
Art. 139. — Negocierea acordurilor colective pentru
funcționarii publici se face în conformitate cu dispozițiile legale
în materie.
CAPITOLUL V
Încheierea contractelor colective de muncă
Art. 140. — (1) În scopul asigurării participării la negocierea
contractelor colective de muncă la nivel de sector de activitate,
grup de unități și unități, angajatorii sau organizațiile patronale
vor transmite tuturor părților îndreptățite să negocieze contractul
colectiv de muncă anunțul privind intenția de începere a
negocierilor colective. În cazul în care angajatorul sau
organizația patronală nu a inițiat negocierile în conformitate cu
prevederile art. 129 alin. (3), organizația sindicală sau
reprezentanții angajaților, după caz, care inițiază negocierile
conform art. 129 alin. (5) vor transmite tuturor părților
îndreptățite să participe la negociere anunțul privind intenția de
începere a negocierilor colective.
(2) Neinvitarea la negocieri a tuturor părților îndreptățite să
negocieze contractul colectiv de muncă constituie motiv de
neînregistrare a contractului colectiv de muncă negociat.
(3) Anunțul prevăzut la alin. (1) va fi transmis în formă scrisă
tuturor părților îndreptățite să negocieze contractul colectiv de

muncă, cu cel puțin 15 zile înainte de data începerii negocierilor.
Acestea vor confirma în scris primirea respectivului anunț și
acceptarea sau refuzul participării la negociere. Lipsa unui
răspuns scris, coroborată cu prezentarea dovezii de invitare la
negocieri, va fi interpretată ca refuz de participare la negocieri.
Art. 141. — (1) Contractul colectiv de muncă se încheie pe o
perioadă determinată, care nu poate fi mai mică de 12 luni și
mai mare de 24 luni.
(2) Părțile pot hotărî prelungirea aplicării contractului colectiv
de muncă, în condițiile stabilite de prezenta lege, o singură
dată, cu cel mult 12 luni.
(3) În cazul în care într-o unitate nu există un contract colectiv
de muncă, părțile pot conveni negocierea acestuia în orice
moment.
Art. 142. — (1) Clauzele cuprinse în contractele colective de
muncă care sunt negociate cu încălcarea prevederilor art. 132
sunt lovite de nulitate.
(2) Nulitatea clauzelor contractuale se constată de către
instanțele judecătorești competente, la cererea părții interesate,
fie pe cale de acțiune, fie pe cale de excepție.
(3) În cazul constatării nulității unor clauze de către instanța
judecătorească, părțile pot conveni renegocierea acestora.
(4) Până la renegocierea clauzelor a căror nulitate a fost
constatată, acestea sunt înlocuite cu prevederile mai favorabile
angajaților, cuprinse în lege sau în contractul colectiv de muncă
aplicabil încheiat la nivelul superior, după caz.
Art. 143. — (1) Contractele colective de muncă și actele
adiționale la acestea se încheie în formă scrisă și se
înregistrează prin grija părților, după cum urmează:
a) contractul colectiv de muncă la nivel de unitate, la
inspectoratul teritorial de muncă;
b) contractele colective de muncă încheiate la nivelul
grupurilor de unități și al sectoarelor de activitate, la Ministerul
Muncii, Familiei și Protecției Sociale.
(2) Dosarul întocmit în vederea înregistrării va cuprinde:
a) contractul colectiv de muncă, în original, redactat în atâtea
exemplare câte părți semnatare sunt, plus unul pentru depozitar,
semnate de către părți;
b) dovada convocării părților îndreptățite să participe la
negociere;
c) împuternicirile scrise pentru reprezentanții desemnați în
vederea negocierii și semnării contractului colectiv de muncă;
d) dovezile de reprezentativitate ale părților. În cazul grupului
de unități constituit numai pentru negocierea unui contract
colectiv de muncă la acest nivel, dovezile de reprezentativitate
pot fi cele ale membrilor părții sindicale, conform art. 134 lit. B
și art. 135 alin. (2), partea patronală făcând dovada constituirii
grupului de unități, conform prevederilor art. 128 alin. (3), în
vederea negocierii;
e) procesele-verbale ale negocierii, redactate în atâtea
exemplare câte părți semnatare sunt, plus unul pentru depozitar,
conținând poziția părților;
f) pentru contractele colective de muncă încheiate la nivel de
sector de activitate, mandatele speciale prevăzute la art. 136
alin. (2).
(3) În cazul contractelor negociate la nivelul sectoarelor de
activitate, contractul colectiv de muncă va fi înregistrat la nivelul
respectiv numai în situația în care numărul de angajați din
unitățile membre ale organizațiilor patronale semnatare este mai
mare decât jumătate din numărul total al angajaților din sectorul
de activitate. În caz contrar, contractul va fi înregistrat drept
contract la nivel de grup de unități.
(4) Pentru contractele la nivel de sector de activitate sau grup
de unități, dosarul prevăzut la alin. (2) va cuprinde suplimentar
și lista unităților cărora li se aplică contractul în conformitate cu
mandatele speciale prevăzute la art. 136 alin. (2).

MONITORUL OFICIAL AL ROMÂNIEI, PARTEA I, Nr. 322/10.V.2011
(5) În cazul în care este îndeplinită condiția prevăzută la
alin. (3), aplicarea contractului colectiv de muncă înregistrat la
nivelul unui sector de activitate va fi extinsă la nivelul tuturor
unităților din sector, prin ordin al ministrului muncii, familiei și
protecției sociale, cu aprobarea Consiliului Național Tripartit, în
baza unei cereri adresate acestuia de către semnatarii
contractului colectiv de muncă la nivel sectorial.
Art. 144. — (1) Contractele colective de muncă se aplică de
la data înregistrării lor la autoritatea competentă sau de la o dată
ulterioară, potrivit convenției părților.
(2) Contractele colective de muncă la nivel de sectoare de
activitate și grupuri de unități, precum și actele adiționale la
acestea vor fi publicate în Monitorul Oficial al României, Partea
a V-a, prin grija părților semnatare.
Art. 145. — (1) Ministerul Muncii, Familiei și Protecției
Sociale sau, după caz, inspectoratele teritoriale de muncă vor
proceda la înregistrarea contractelor colective de muncă după
verificarea îndeplinirii condițiilor procedurale prevăzute de
prezenta lege. Dacă aceste condiții nu sunt îndeplinite,
contractele colective de muncă vor fi restituite semnatarilor
pentru îndeplinirea condițiilor legale.
(2) Ministerul Muncii, Familiei și Protecției Sociale va publica
pe pagina de internet contractele colective la nivel de sector de
activitate și grup de unități.
Art. 146. — (1) Contractele colective de muncă nu vor fi
înregistrate dacă:
a) părțile nu au depus dosarul în conformitate cu prevederile
art. 143 alin. (2);
b) nu sunt semnate de către organizații sindicale care
reprezintă mai mult de jumătate din totalul angajaților din
sectorul sau grupul de unități pentru care s-a negociat
contractul;
c) reprezentantul oricărei părți care a participat la negocieri,
nu a fost de acord cu oricare dintre clauzele contractului și acest
fapt a fost consemnat în procesul-verbal de negociere.
(2) La nivel de unitate, contractul colectiv de muncă va fi
înregistrat fără semnătura tuturor părților numai în cazul în care
partea semnatară care reprezintă angajații acoperă mai mult de
jumătate din totalul angajaților.
Art. 147. — Împotriva refuzului înregistrării contractelor
colective de muncă părțile interesate se pot adresa instanțelor
judecătorești în condițiile Legii contenciosului administrativ
nr. 554/2004, cu modificările și completările ulterioare.
CAPITOLUL VI
Executarea, modificarea, suspendarea
și încetarea contractului colectiv de muncă
Art. 148. — (1) Executarea contractului colectiv de muncă
este obligatorie pentru părți.
(2) Neîndeplinirea obligațiilor asumate prin contractul colectiv
de muncă atrage răspunderea părților care se fac vinovate de
aceasta.
Art. 149. — Clauzele contractului colectiv de muncă pot fi
modificate pe parcursul executării lui, în condițiile legii, ori de
câte ori toate părțile îndreptățite să negocieze contractul colectiv
de muncă convin acest lucru.
Art. 150. — (1) Modificările aduse contractului colectiv de
muncă se consemnează într-un act adițional semnat de toate
părțile care au încheiat contractul.
(2) Actul adițional se transmite în scris organului la care a
fost înregistrat contractul colectiv de muncă și tuturor părților
semnatare și produce efecte de la data înregistrării acestuia în
condițiile prezentei legi sau de la o dată ulterioară, potrivit
convenției părților.

17

Art. 151. — Contractul colectiv de muncă încetează:
a) la împlinirea termenului sau la terminarea lucrării pentru
care a fost încheiat, dacă părțile nu convin prelungirea aplicării
acestuia, în condițiile legii;
b) la data dizolvării sau lichidării judiciare a unității;
c) prin acordul părților.
Art. 152. — (1) Contractul colectiv de muncă nu poate fi
denunțat unilateral.
(2) Litigiile în legătură cu executarea, modificarea sau
încetarea contractului colectiv de muncă se soluționează de
către instanțele judecătorești competente.
Art. 153. — Conform principiului recunoașterii reciproce orice
organizație sindicală legal constituită poate încheia cu un
angajator sau cu o organizație patronală orice alte tipuri de
acorduri, convenții sau înțelegeri, în formă scrisă, care
reprezintă legea părților și ale căror prevederi sunt aplicabile
numai membrilor organizațiilor semnatare.

TITLUL VIII
Reglementarea modalităților de soluționare
a conflictelor de muncă
CAPITOLUL I
Dispoziții generale
Art. 154. — (1) Raporturile de muncă stabilite între angajatori
și angajații acestora se desfășoară cu respectarea prevederilor
legale, precum și în condițiile negociate prin contractele
colective și individuale de muncă.
(2) Încălcarea cu vinovăție de către una dintre părți a
obligațiilor care îi revin potrivit alin. (1) atrage răspunderea
acesteia.
Art. 155. — Conflictele de muncă se soluționează potrivit
prevederilor prezentei legi.
CAPITOLUL II
Conflicte colective de muncă
Art. 156. — Dreptul angajaților de a declanșa conflicte
colective de muncă în legătură cu începerea, desfășurarea și
încheierea negocierilor contractelor colective de muncă este
garantat de lege.
Art. 157. — Nu pot constitui obiect al conflictelor colective de
muncă revendicările angajaților pentru a căror rezolvare este
necesară adoptarea unei legi sau a altui act normativ.
Art. 158. — Conflictele colective de muncă pot avea loc
pentru apărarea intereselor colective cu caracter economic,
profesional sau social, în conformitate cu prevederile art. 156.
Art. 159. — (1) În conflictele colective de muncă la nivel de
unitate angajații sunt reprezentați de sindicatele reprezentative
din unitate, potrivit legii.
(2) La nivelul unităților în care nu sunt constituite sindicate
reprezentative, iar angajații și-au ales persoanele care să îi
reprezinte la negocieri, aceleași persoane îi reprezintă și în
cazul conflictelor colective de muncă.
Art. 160. — În cazul conflictelor colective de muncă angajații
sunt reprezentați de organizațiile sindicale reprezentative sau
reprezentanții angajaților, după caz, care participă la negocierile
colective ale contractului sau acordului colectiv de muncă
aplicabil.
Art. 161. — Conflictele colective de muncă pot fi declanșate
în următoarele situații:
a) angajatorul sau organizația patronală refuză să înceapă
negocierea unui contract ori acord colectiv de muncă, în
condițiile în care nu are încheiat un astfel de contract sau acord
ori cel anterior a încetat;

18

MONITORUL OFICIAL AL ROMÂNIEI, PARTEA I, Nr. 322/10.V.2011

b) angajatorul sau organizația patronală nu acceptă
revendicările formulate de angajați;
c) părțile nu ajung la o înțelegere privind încheierea unui
contract sau acord colectiv de muncă până la data stabilită de
comun acord pentru finalizarea negocierilor.
Art. 162. — (1) În toate cazurile în care există premisele
declanșării unui conflict colectiv de muncă, organizațiile
sindicale reprezentative sau reprezentanții angajaților, după caz,
vor sesiza în scris angajatorul, respectiv organizația patronală
despre această situație, precizând revendicările angajaților,
motivarea acestora, precum și propunerile de soluționare.
Angajatorul este obligat să primească și să înregistreze
sesizarea astfel formulată.
(2) Cerința prevăzută la alin. (1) se consideră îndeplinită și în
cazul în care revendicările, motivarea și propunerile de
soluționare sunt exprimate de sindicatul reprezentativ sau de
către reprezentanții aleși ai angajaților cu ocazia întâlnirii cu
reprezentanții angajatorului ori ai organizației patronale, dacă
discuțiile purtate au fost consemnate într-un proces-verbal.
(3) Angajatorul sau organizația patronală are obligația de a
răspunde în scris sindicatelor sau, în lipsa acestora,
reprezentanților angajaților, în termen de două zile lucrătoare de
la primirea sesizării, cu precizarea punctului de vedere pentru
fiecare dintre revendicările formulate.
Art. 163. — În situația în care angajatorul ori organizația
patronală nu a răspuns la toate revendicările formulate sau, deși
a răspuns, sindicatele ori reprezentanții salariaților, după caz,
nu sunt de acord cu punctul de vedere precizat, conflictul
colectiv de muncă se poate declanșa.
Art. 164. — Pe durata valabilității unui contract sau acord
colectiv de muncă angajații nu pot declanșa conflictul colectiv
de muncă.
Art. 165. — Conflictul colectiv de muncă se declanșează
numai după înregistrarea prealabilă a acestuia, după cum
urmează:
a) la nivel de unitate, organizația sindicală reprezentativă sau
reprezentanții angajaților, după caz, notifică angajatorului
declanșarea conflictului colectiv de muncă și sesizează în scris
inspectoratul teritorial de muncă din județul în care își
desfășoară activitatea angajații unității care au declanșat
conflictul, în vederea concilierii;
b) la nivel de grup de unități, organizațiile sindicale
reprezentative vor notifica fiecărei unități membre a grupului de
unități, precum și organizației patronale constituite la nivelul
grupului declanșarea conflictului colectiv de muncă și sesizează
în scris Ministerul Muncii, Familiei și Protecției Sociale, în
vederea concilierii;
c) la nivelul sectorului de activitate, organizațiile sindicale
reprezentative vor notifica fiecărei unități în care au membri
organizații sindicale reprezentative, precum și organizațiilor
patronale corespondente declanșarea conflictului colectiv de
muncă și vor sesiza în scris Ministerul Muncii, Familiei și
Protecției Sociale, în vederea concilierii.
CAPITOLUL III
Concilierea conflictelor colective de muncă
Art. 166. — În toate cazurile, sesizarea pentru concilierea
conflictului colectiv de muncă se formulează în scris și va
cuprinde în mod obligatoriu următoarele mențiuni:
a) angajatorul sau organizația patronală, cu indicarea
sediului și datelor de contact ale acestuia/acesteia;
b) obiectul conflictului colectiv de muncă și motivarea
acestuia;
c) dovada îndeplinirii cerințelor prevăzute la art. 161—163;
d) desemnarea nominală a persoanelor delegate să
reprezinte la conciliere organizația sindicală reprezentativă sau,
după caz, reprezentanții angajaților.

Art. 167. — Concilierea, medierea și arbitrarea conflictelor
colective de muncă se fac numai între părțile aflate în conflict.
Art. 168. — (1) Procedura de conciliere este obligatorie.
(2) În termen de 3 zile lucrătoare de la înregistrarea sesizării,
Ministerul Muncii, Familiei și Protecției Sociale, în cazul
conflictelor colective de muncă la nivel de grup de unități sau la
nivel sectorial, respectiv inspectoratul teritorial de muncă, în
cazul conflictelor colective de muncă la nivel de unitate,
desemnează delegatul său pentru participarea la concilierea
conflictului colectiv de muncă și comunică datele persoanei
desemnate atât organizației sindicale ori reprezentanților
angajaților, cât și angajatorului sau organizației patronale.
(3) Ministerul Muncii, Familiei și Protecției Sociale, respectiv
inspectoratul teritorial de muncă, după caz, convoacă părțile la
procedura de conciliere într-un termen ce nu poate depăși 7 zile
lucrătoare de la data desemnării delegatului.
Art. 169. — (1) Pentru susținerea intereselor lor la conciliere,
sindicatele reprezentative sau, după caz, reprezentanții
angajaților desemnează o delegație formată din 2—5 persoane,
care va fi împuternicită în scris să participe la concilierea
organizată de Ministerul Muncii, Familiei și Protecției Sociale
sau de inspectoratul teritorial de muncă, după caz. Din delegația
sindicală pot face parte și reprezentanți ai federației sau ai
confederației sindicale la care organizația sindicală este afiliată.
(2) Poate fi aleasă ca delegat al sindicatelor reprezentative
sau, după caz, al reprezentanților angajaților orice persoană
care îndeplinește următoarele condiții:
a) are capacitate deplină de exercițiu;
b) este angajat al unității sau reprezintă federația ori
confederația sindicală reprezentativă la care organizația
sindicală care a declanșat conflictul de muncă este afiliată.
Art. 170. — Pentru susținerea intereselor sale la conciliere,
angajatorul sau organizația patronală desemnează printr-o
împuternicire scrisă o delegație compusă din 2—5 persoane
care să participe la conciliere.
Art. 171. — (1) La data fixată pentru conciliere, delegatul
Ministerului Muncii, Familiei și Protecției Sociale sau al
inspectoratului teritorial de muncă, după caz, verifică
împuternicirile delegaților părților și stăruie ca aceștia să
acționeze pentru a se realiza concilierea.
(2) Susținerile părților și rezultatul dezbaterilor se
consemnează într-un proces-verbal, semnat de către părți și de
delegatul Ministerului Muncii, Familiei și Protecției Sociale sau
al inspectoratului teritorial de muncă, după caz.
(3) Procesul-verbal se întocmește în original, câte unul
pentru fiecare parte participantă la conciliere și unul pentru
delegatul Ministerului Muncii, Familiei și Protecției Sociale sau
al inspectoratului teritorial de muncă, după caz.
Art. 172. — În cazul în care în urma dezbaterilor se ajunge
la un acord cu privire la soluționarea revendicărilor formulate,
conflictul colectiv de muncă se consideră încheiat.
Art. 173. — În situațiile în care acordul cu privire la
soluționarea conflictului colectiv de muncă este numai parțial,
în procesul-verbal se vor consemna revendicările asupra cărora
s-a realizat acordul și cele rămase nesoluționate, împreună cu
punctele de vedere ale fiecărei părți referitoare la acestea din
urmă.
Art. 174. — Rezultatele concilierii vor fi aduse la cunoștința
angajaților de către cei care au făcut sesizarea pentru
efectuarea concilierii.
CAPITOLUL IV
Medierea și arbitrajul
Art. 175. — În vederea promovării soluționării amiabile și cu
celeritate a conflictelor colective de muncă se înființează Oficiul
de Mediere și Arbitraj al Conflictelor Colective de Muncă de pe
lângă Ministerul Muncii, Familiei și Protecției Sociale.

MONITORUL OFICIAL AL ROMÂNIEI, PARTEA I, Nr. 322/10.V.2011
Art. 176. — (1) Modalitatea de înființare, organizare și
funcționare a Oficiului de Mediere și Arbitraj al Conflictelor
Colective de Muncă va fi reglementată prin hotărâre a
Guvernului, ce va fi adoptată în cel mult 90 de zile de la intrarea
în vigoare a prezentei legi.
(2) În cadrul Oficiului de Mediere și Arbitraj al Conflictelor
Colective de Muncă vor fi constituite corpul de mediatori și
corpul de arbitri ai conflictelor colective de muncă.
Art. 177. — Componența și criteriile de accedere în corpul
de mediatori și corpul de arbitri ai conflictelor colective de
muncă, competența, atribuțiile, precum și procedurile de
mediere și arbitraj se stabilesc prin Regulamentul de mediere și
arbitraj, elaborat de Oficiul de Mediere și Arbitraj al Conflictelor
Colective de Muncă de pe lângă Ministerul Muncii, Familiei și
Protecției Sociale, aprobat prin ordin comun al ministrului
muncii, familiei și protecției sociale și al ministrului justiției, care
se publică în Monitorul Oficial al României, Partea I.
Art. 178. — (1) În cazul în care conflictul colectiv de muncă
nu a fost soluționat ca urmare a concilierii organizate de
Ministerul Muncii, Familiei și Protecției Sociale, respectiv de
inspectoratul teritorial de muncă, după caz, părțile pot hotărî,
prin consens, inițierea procedurii de mediere, în condițiile
prezentei legi.
(2) Pentru medierea conflictelor individuale de muncă sunt
aplicabile prevederile art. 73 alin. (2) din Legea nr. 192/2006
privind medierea și organizarea profesiei de mediator, cu
modificările și completările ulterioare.
Art. 179. — (1) Pe întreaga durată a unui conflict colectiv de
muncă, părțile aflate în conflict pot hotărî prin consens ca
revendicările formulate să fie supuse arbitrajului Oficiului de
Mediere și Arbitraj al Conflictelor Colective de Muncă de pe
lângă Ministerul Muncii, Familiei și Protecției Sociale.
(2) Hotărârile arbitrale pronunțate de Oficiul de Mediere și
Arbitraj al Conflictelor Colective de Muncă de pe lângă Ministerul
Muncii, Familiei și Protecției Sociale sunt obligatorii pentru părți,
completează contractele colective de muncă și devin executorii
din momentul pronunțării lor.
Art. 180. — Medierea sau arbitrajul conflictului colectiv de
muncă este obligatorie/obligatoriu dacă părțile, de comun acord,
au decis acest lucru înainte de declanșarea grevei ori pe
parcursul acesteia.
CAPITOLUL V
Greva
Art. 181. — Prin grevă se înțelege orice formă de încetare
colectivă și voluntară a lucrului într-o unitate.
Art. 182. — Greva poate fi declarată numai dacă, în prealabil,
au fost epuizate posibilitățile de soluționare a conflictului colectiv
de muncă prin procedurile obligatorii prevăzute de prezenta
lege, numai după desfășurarea grevei de avertisment și dacă
momentul declanșării acesteia a fost adus la cunoștința
angajatorilor de către organizatori cu cel puțin două zile
lucrătoare înainte.
Art. 183. — (1) Hotărârea de a declara greva se ia de către
organizațiile sindicale reprezentative participante la conflictul
colectiv de muncă, cu acordul scris a cel puțin jumătate din
numărul membrilor sindicatelor respective.
(2) Pentru angajații unităților în care nu sunt organizate
sindicate reprezentative, hotărârea de declarare a grevei se ia
de către reprezentanții angajaților, cu acordul scris a cel puțin
unei pătrimi din numărul angajaților unității sau, după caz, ai
subunității ori compartimentului.
(3) Hotărârea de a declara greva, cu dovada îndeplinirii
condițiilor prevăzute la alin. (1), se comunică în scris
angajatorului, în termenul prevăzut la art. 182.
Art. 184. — Grevele pot fi de avertisment, de solidaritate și
propriu-zise.

19

Art. 185. — Greva de avertisment nu poate avea o durată
mai mare de două ore, dacă se face cu încetarea lucrului, și
trebuie, în toate cazurile, să preceadă cu cel puțin două zile
lucrătoare greva propriu-zisă.
Art. 186. — (1) Greva de solidaritate poate fi declarată în
vederea susținerii revendicărilor formulate de angajații din alte
unități aparținând aceluiași grup de unități sau sector de
activitate.
(2) Hotărârea de a declara grevă de solidaritate poate fi
luată, cu respectarea prevederilor art. 183 alin. (1), de către
organizațiile sindicale reprezentative afiliate la aceeași federație
sau confederație sindicală la care este afiliat sindicatul
organizator. În cazul grevelor de solidaritate, prevederile art. 183
alin. (2) nu se aplică.
(3) Greva de solidaritate nu poate avea o durată mai mare de
o zi lucrătoare și trebuie anunțată în scris conducerii unității cu
cel puțin două zile lucrătoare înainte de data încetării lucrului.
Art. 187. — (1) Grevele sunt organizate de sindicatul
reprezentativ sau, după caz, de reprezentanții angajaților, care
vor stabili și durata acestora, cu respectarea prevederilor
art. 186.
(2) Sindicatul reprezentativ ori, după caz, reprezentanții aleși
ai angajaților îi reprezintă pe greviști, pe toată durata grevei, în
relațiile cu angajatorii, inclusiv în fața instanțelor judecătorești, în
cazurile în care se solicită suspendarea sau încetarea grevei.
Art. 188. — Pe durata în care revendicările formulate de
angajați sunt supuse medierii ori arbitrajului, aceștia nu pot
declanșa grevă sau, dacă greva este declanșată, aceasta se
suspendă în condițiile art. 197 alin. (3).
Art. 189. — În situația în care, după declanșarea grevei, mai
mult de jumătate din numărul angajaților care au hotărât
declararea grevei renunță în scris la grevă, aceasta încetează.
Art. 190. — (1) Greva poate fi declarată numai pentru
interese cu caracter profesional, economic și social ale
angajaților.
(2) Greva nu poate urmări realizarea unor scopuri politice.
Art. 191. — (1) Participarea la grevă este liberă. Nimeni nu
poate fi constrâns să participe la grevă sau să refuze să
participe.
(2) Pe durata unei greve declanșate într-o unitate pot înceta
activitatea și angajații unor subunități sau compartimente care
nu au participat inițial la declanșarea conflictului colectiv de
muncă.
(3) În situațiile prevăzute la alin. (2), revendicările sunt cele
formulate la declanșarea conflictului colectiv de muncă.
Art. 192. — (1) Angajații care nu participă la grevă își vor
continua activitatea.
(2) Angajații aflați în grevă trebuie să se abțină de la orice
acțiune de natură să împiedice continuarea activității de către
cei care nu participă la grevă.
Art. 193. — (1) Organizatorii grevei au obligația ca pe durata
acesteia să protejeze bunurile unității și, împreună cu
conducerea unității, să asigure funcționarea continuă a utilajelor
și a instalațiilor a căror oprire ar putea constitui un pericol pentru
viața sau pentru sănătatea oamenilor.
(2) Pentru pagubele materiale provocate de către participanții
la grevă, angajatorul se poate adresa instanței competente
pentru despăgubiri.
Art. 194. — (1) Pe durata grevei conducerea unității nu poate
fi împiedicată să își desfășoare activitatea de către angajații
aflați în grevă sau de organizatorii acesteia.
(2) Conducerea unității nu poate încadra alți angajați care să
îi înlocuiască pe cei aflați în grevă.
Art. 195. — (1) Pe toată durata participării la grevă contractul
individual de muncă sau raportul de serviciu, după caz, al
angajatului se suspendă de drept. Pe perioada suspendării se
mențin doar drepturile de asigurări de sănătate.

20

MONITORUL OFICIAL AL ROMÂNIEI, PARTEA I, Nr. 322/10.V.2011

(2) În orice moment al grevei oricare parte poate solicita
participarea unui reprezentant al inspectoratului teritorial de
muncă pentru constatarea eventualelor contravenții.
Art. 196. — (1) Participarea la grevă sau organizarea
acesteia, cu respectarea dispozițiilor prezentei legi, nu
reprezintă o încălcare a obligațiilor de serviciu ale angajaților și
nu atrage posibilitatea sancționării în niciun fel a acestora.
(2) Dispozițiile alin. (1) nu se aplică dacă greva este
declarată ilegală, potrivit art. 200 alin. (1) lit. b).
Art. 197. — (1) În timpul grevei organizatorii acesteia
continuă negocierile cu conducerea unității, în vederea
soluționării revendicărilor care formează obiectul conflictului
colectiv de muncă.
(2) În cazul în care organizatorii grevei și conducerea unității
ajung la un acord, conflictul colectiv de muncă este închis și
greva încetează.
(3) Pe perioada negocierilor, organizatorii grevei pot conveni
cu angajatorul suspendarea temporară a grevei. Dacă
negocierile eșuează, greva va fi reluată, fără a mai fi necesară
parcurgerea etapelor procedurale preliminare prevăzute de
lege.
(4) Exceptând situația prevăzută la alin. (3), organizatorii
grevei nu pot amâna declanșarea grevei la o altă dată decât cea
anunțată sau să o suspende pe o anumită perioadă decât
reluând toată procedura de declanșare a conflictelor colective
de muncă.
(5) Refuzul organizatorilor grevei de a îndeplini obligația
prevăzută la alin. (1) atrage răspunderea juridică a acestora
pentru pagubele cauzate unității.
Art. 198. — Dacă angajatorul apreciază că greva a fost
declarată sau se derulează cu nerespectarea legii, acesta se va
putea adresa tribunalului în a cărui circumscripție se află
unitatea în care s-a declarat greva cu o cerere prin care se
solicită instanței încetarea grevei.
Art. 199. — Tribunalul fixează termen pentru soluționarea
cererii de încetare a grevei, care nu poate fi mai mare de două
zile lucrătoare de la data înregistrării acesteia, și dispune citarea
părților.
Art. 200. — (1) Tribunalul examinează cererea prin care se
solicită încetarea grevei și pronunță de urgență o hotărâre prin
care, după caz:
a) respinge cererea angajatorului;
b) admite cererea angajatorului și dispune încetarea grevei
ca fiind ilegală.
(2) Hotărârile pronunțate de tribunal sunt definitive.
Art. 201. — (1) Tribunalul și curtea de apel soluționează
cererea sau, după caz, recursul, potrivit procedurii prevăzute
pentru soluționarea conflictelor colective de muncă.
(2) În cazul în care dispune încetarea grevei ca fiind ilegală,
instanța, la cererea celor interesați, poate obliga organizatorii
grevei și angajații participanți la greva ilegală la plata
despăgubirilor.
Art. 202. — Nu pot declara grevă: procurorii, judecătorii,
personalul militar și personalul cu statut special din cadrul
Ministerului Apărării Naționale, al Ministerului Administrației și
Internelor, al Ministerului Justiției și din instituțiile și structurile
din subordinea sau coordonarea acestora, inclusiv al
Administrației Naționale a Penitenciarelor, al Serviciului Român
de Informații, al Serviciului de Informații Externe, al Serviciului
de Telecomunicații Speciale, personalul angajat de forțele
armate străine staționate pe teritoriul României, precum și alte
categorii de personal cărora li se interzice exercitarea acestui
drept prin lege.
Art. 203. — Personalul din transporturile aeriene, navale,
terestre de orice fel nu poate declara grevă din momentul
plecării în misiune și până la terminarea acesteia.

Art. 204. — Personalul îmbarcat pe navele marinei
comerciale sub pavilion românesc poate declara grevă numai
cu respectarea normelor stabilite prin convențiile internaționale
ratificate de statul român, în condițiile art. 203.
Art. 205. — În unitățile sanitare și de asistență socială, de
telecomunicații, ale radioului și televiziunii publice, în
transporturile pe căile ferate, în unitățile care asigură transportul
în comun și salubritatea localităților, precum și aprovizionarea
populației cu gaze, energie electrică, căldură și apă, greva este
permisă cu condiția ca organizatorii grevei să asigure serviciile,
dar nu mai puțin de o treime din activitatea normală.
Art. 206. — Angajații din unitățile sistemului energetic
național, din unitățile operative de la sectoarele nucleare, din
unitățile cu foc continuu pot declara grevă cu condiția asigurării
a cel puțin unei treimi din activitate, astfel încât să nu pună în
pericol viața și sănătatea oamenilor și să asigure funcționarea
instalațiilor în deplină siguranță.
Art. 207. — Funcționarii publici declanșează conflictul
colectiv de muncă conform procedurii prevăzute în prezenta
lege.
CAPITOLUL VI
Conflictele individuale de muncă
Art. 208. — Conflictele individuale de muncă se soluționează
de către instanțele judecătorești.
Art. 209. — Instanțele judecătorești competente să judece
cereri referitoare la soluționarea conflictelor individuale de
muncă se stabilesc prin lege.
Art. 210. — Cererile referitoare la soluționarea conflictelor
individuale de muncă se adresează instanței judecătorești
competente în a cărei circumscripție își are domiciliul sau locul
de muncă reclamantul.
Art. 211. — Cererile pot fi formulate de cei ale căror drepturi
au fost încălcate după cum urmează:
a) măsurile unilaterale de executare, modificare, suspendare
sau încetare a contractului individual de muncă, inclusiv
angajamentele de plată a unor sume de bani, pot fi contestate
în termen de 45 de zile calendaristice de la data la care cel
interesat a luat cunoștință de măsura dispusă;
b) constatarea nulității unui contract individual de muncă
poate fi cerută de părți pe întreaga perioadă în care contractul
respectiv se aplică;
c) plata despăgubirilor pentru pagubele cauzate și restituirea
unor sume care au format obiectul unor plăți nedatorate pot fi
cerute în termen de 3 ani de la data producerii pagubei.
Art. 212. — (1) Cererile referitoare la soluționarea conflictelor
individuale de muncă vor fi judecate cu celeritate.
(2) Termenele de judecată nu pot fi mai mari de 10 zile.
Art. 213. — Părțile sunt legal citate dacă citația le-a fost
înmânată cel puțin cu 5 zile înaintea judecării.
Art. 214. — Hotărârile instanței de fond sunt definitive.
Art. 215. — Termenul de recurs este de 10 zile de la data
comunicării hotărârii.
Art. 216. — Dispozițiile prezentei legi referitoare la procedura
de soluționare a conflictelor individuale de muncă se
completează în mod corespunzător cu prevederile Codului de
procedură civilă.

TITLUL IX
Sancțiuni
Art. 217. — (1) Constituie contravenții următoarele fapte și se
sancționează astfel:
a) încălcarea prevederilor prevăzute la art. 7 alin. (2), cu
amendă de la 15.000 lei la 20.000 lei;

MONITORUL OFICIAL AL ROMÂNIEI, PARTEA I, Nr. 322/10.V.2011
b) refuzul angajatorului de a începe negocierea contractului
colectiv de muncă, cu amendă cuprinsă între 5.000 lei și 10.000 lei;
c) nedepunerea spre publicare de către părțile semnatare a
contractului colectiv de muncă la nivel de grup de unități sau
sector de activitate, cu amendă de 3.000 lei. Responsabilitatea
revine solidar părților;
d) nerespectarea obligației prevăzute la art. 162 alin. (1), cu
amendă de la 1.000 lei la 3.000 lei;
e) nerespectarea prevederii prevăzute la art. 194 alin. (1), cu
amendă de la 5.000 lei la 10.000 lei;
f) împiedicarea în orice mod a accesului inspectorului de
muncă pentru constatarea eventualelor contravenții, conform
art. 195, de către oricare dintre părțile aflate în conflict, cu
amendă de la 5.000 lei la 10.000 lei.
(2) Constatarea contravențiilor și aplicarea sancțiunilor se fac
de către Inspecția Muncii.
(3) Contravențiilor prevăzute la alin. (1) le sunt aplicabile
dispozițiile Ordonanței Guvernului nr. 2/2001 privind regimul
juridic al contravențiilor, aprobată cu modificări și completări prin
Legea nr. 180/2002, cu modificările și completările ulterioare.
Art. 218. — (1) Constituie infracțiune și se pedepsește cu
închisoare de la 6 luni la 2 ani sau cu amendă de la 20.000 lei
la 50.000 lei fapta persoanei care, prin amenințări ori prin
violențe, împiedică ori obligă un angajat sau un grup de angajați
să participe la grevă ori să muncească în timpul grevei.
(2) Condiționarea sau constrângerea, în orice mod, având
ca scop limitarea exercitării atribuțiilor funcției membrilor aleși
în organele de conducere ale organizațiilor sindicale constituie
infracțiune și se pedepsește cu închisoare de la 3 luni la 2 ani
sau cu amendă.
(3) Acțiunea penală este pusă în mișcare la plângerea
prealabilă a persoanei vătămate, în conformitate cu dispozițiile
Codului de procedură penală, cu excepția infracțiunii prevăzute
la alin. (1).
(4) Declararea grevei de către organizatori cu încălcarea
condițiilor prevăzute la art. 191 alin. (1) ori la art. 202—205
constituie infracțiune și se pedepsește cu închisoare de la o lună
la un an sau cu amendă, dacă fapta nu constituie o infracțiune
mai gravă.

TITLUL X
Dispoziții tranzitorii și finale
Art. 219. — (1) Hotărârile judecătorești de dobândire a
personalității juridice de către organizațiile sindicale sau
patronale obținute până la data intrării în vigoare a prezentei legi
rămân valabile.
(2) Federațiile sindicale care și-au dobândit personalitatea
juridică la tribunalele județene au obligația ca în termen de 90 de
zile de la intrarea în vigoare a prezentei legi să solicite
transcrierea în Registrul special al federațiilor și confederațiilor
sindicale al Tribunalului Municipiului București.
(3) Cererea de transcriere prevăzută la alin. (2) va fi însoțită
de două copii ale hotărârii definitive și irevocabile de dobândire
a personalității juridice de către federația sindicală și ale ultimei
hotărâri judecătorești de modificare a statutului, după caz.
(4) În termen de 30 de zile de la depunerea cererii, Tribunalul
Municipiului București va solicita tribunalului județean dosarul
de dobândire a personalității juridice de către federația sindicală
petentă.
Art. 220. — Modelul, modul de completare și operare a
registrelor speciale ale sindicatelor, respectiv ale organizațiilor
patronale prevăzute la art. 17 alin. (1) și, respectiv, la art. 59

21

alin. (1) se stabilesc prin ordin comun al ministrului justiției și al
ministrului muncii, familiei și protecției sociale, în termen de
90 de zile de la data intrării în vigoare a prezentei legi, după
consultarea partenerilor sociali.
Art. 221. — (1) Îndeplinirea condițiilor de reprezentativitate se
constată prin hotărâre judecătorească.
(2) Verificarea menținerii condițiilor de reprezentativitate se
face din 4 în 4 ani.
(3) Hotărârile judecătorești prin care se constată îndeplinirea
condițiilor de reprezentativitate a organizațiilor patronale și
sindicale conform prezentei legi se comunică Ministerului
Muncii, Familiei și Protecției Sociale, care va ține evidența
acestora.
Art. 222. — (1) Reprezentativitatea organizațiilor patronale
sau sindicale poate fi contestată în instanță de către organizațiile
patronale ori sindicale corespondente la nivel național, de sector
de activitate, grup de unități sau de unități, în condițiile în care
nu mai sunt îndeplinite unul ori mai multe dintre criteriile
prevăzute de art. 51 alin. (1) lit. A—C, respectiv de art. 72
alin. (1) lit. A și B, pe baza cărora a fost obținută
reprezentativitatea în cauză.
(2) Contestația se depune la instanța judecătorească care a
acordat reprezentativitatea.
(3) În cazul în care o organizație patronală sau sindicală
semnatară a unui contract colectiv de muncă își pierde calitatea
de organizație reprezentativă, orice parte interesată îndreptățită
să negocieze respectivul contract colectiv de muncă are dreptul
să solicite renegocierea contractului colectiv de muncă în cauză,
anterior termenului de expirare a acestuia. Dacă nu se solicită
renegocierea, contractul colectiv de muncă respectiv rămâne în
vigoare până la expirarea termenului pentru care a fost încheiat.
(4) În cazul în care pe parcursul derulării unui contract
colectiv de muncă angajatorul își modifică obiectul principal de
activitate, îi vor fi aplicabile prevederile contractului colectiv de
muncă încheiat la nivelul sectorului de activitate în care se
încadrează noul obiect principal de activitate.
Art. 223. — Reprezentativitatea organizațiilor patronale și
sindicale constatată până la data intrării în vigoare a prezentei
legi produce efecte după data intrării în vigoare a acesteia numai
în condițiile în care întrunește criteriile de reprezentativitate
prevăzute de prezenta lege.
Art. 224. — La data intrării în vigoare a prezentei legi se
abrogă:
a) Legea sindicatelor nr. 54/2003, publicată în Monitorul
Oficial al României, Partea I, nr. 73 din 5 februarie 2003, cu
modificările ulterioare;
b) Legea nr. 168/1999 privind soluționarea conflictelor de
muncă, publicată în Monitorul Oficial al României, Partea I,
nr. 582 din 29 noiembrie 1999, cu modificările și completările
ulterioare, cu excepția art. 26—39, care se abrogă de la data
publicării în Monitorul Oficial al României, Partea I, a ordinului
comun al ministrului muncii, familiei și protecției sociale și al
ministrului justiției prevăzut la art. 177;
c) Legea patronatelor nr. 356/2001, publicată în Monitorul
Oficial al României, Partea I, nr. 380 din 12 iulie 2001, cu
modificările ulterioare;
d) Legea nr. 130/1996 privind contractul colectiv de muncă,
republicată în Monitorul Oficial al României, Partea I, nr. 184 din
19 mai 1998, cu modificările și completările ulterioare;
e) Legea nr. 109/1997 privind organizarea și funcționarea
Consiliului Economic și Social, publicată în Monitorul Oficial al
României, Partea I, nr. 141 din 7 iulie 1997, cu modificările și
completările ulterioare;

22

MONITORUL OFICIAL AL ROMÂNIEI, PARTEA I, Nr. 322/10.V.2011

f) Hotărârea Guvernului nr. 369/2009 privind
constituirea și funcționarea comisiilor de dialog social la
nivelul administrației publice centrale și la nivel teritorial,

publicată în Monitorul Oficial al României, Partea I, nr. 227
din 7 aprilie 2009, cu modificările și completările
ulterioare.

Această lege a fost adoptată în temeiul prevederilor art. 114 alin. (3) din Constituția României, republicată, în urma angajării
răspunderii Guvernului în fața Camerei Deputaților și a Senatului, în ședința comună din data de 18 aprilie 2011.
p. PREȘEDINTELE CAMEREI DEPUTAȚILOR,

p. PREȘEDINTELE SENATULUI,

IOAN OLTEAN

ALEXANDRU PEREȘ

București, 10 mai 2011.
Nr. 62.
ANEXA Nr. 1

L I S TA

cuprinzând ministerele și alte instituții publice în cadrul cărora se vor organiza comisii de dialog social
1. Ministerul Muncii, Familiei și Protecției Sociale
2. Ministerul Administrației și Internelor
3. Ministerul Finanțelor Publice
4. Ministerul Justiției
5. Ministerul Apărării Naționale
6. Ministerul Dezvoltării Regionale și Turismului
7. Ministerul Mediului și Pădurilor
8. Ministerul Economiei, Comerțului și Mediului de Afaceri
9. Ministerul Agriculturii și Dezvoltării Rurale

10. Ministerul Transporturilor și Infrastructurii
11. Ministerul Educației, Cercetării, Tineretului și Sportului
12. Ministerul Culturii și Patrimoniului Național
13. Ministerul Sănătății
14. Ministerul Comunicațiilor și Societății Informaționale
15. Ministerul Afacerilor Externe
16. Autoritatea pentru Valorificarea Activelor Statului
17. Autoritatea Națională pentru Reglementarea și Monitorizarea Achizițiilor Publice
ANEXA Nr. 2

— model —
Instituția publică care raportează
RAPORT

privind activitatea comisiei de dialog social pe luna ...........
Nr.
crt.

Data ședinței comisiei de
dialog social

Ordinea de zi
Rezumatul concluziilor sau al eventualelor rezoluții
Punct propus

Inițiator

Președintele Comisiei de dialog social,
............................................................
(semnătura)
ANEXA Nr. 3

REGULAMENT-CADRU

privind constituirea și funcționarea comisiilor de dialog social la nivelul administrației publice centrale
I. Componența comisiilor de dialog social
Din cadrul comisiilor de dialog social la nivelul administrației
publice centrale fac parte:
1. reprezentanți ai ministerelor — secretarii de stat, precum
și conducătorii instituțiilor publice, autorități și agenții aflate în
coordonarea sau subordonarea ministerelor, numiți prin ordin al
ministrului;

2. reprezentanți ai partenerilor sociali — reprezentanții
confederațiilor sindicale și patronale reprezentative la nivel
național, conform copiilor hotărârilor judecătorești definitive
depuse la secretariatul comisiei de dialog social. Organizațiile
sindicale și patronale membre ale comisiilor de dialog social vor
desemna câte un titular și câte un supleant pentru comisiile de
dialog social de la nivelul ministerelor și al instituțiilor publice
prevăzute în anexa nr. 1 la lege;

23

MONITORUL OFICIAL AL ROMÂNIEI, PARTEA I, Nr. 322/10.V.2011
3. experți — organizațiile sindicale și patronale, în funcție de
tematica abordată, pot fi asistate de experți, care vor participa în
baza unui mandat acordat de confederație;
4. invitați — la propunerea președintelui comisiei de dialog
social, plenul comisiei poate aproba participarea unor invitați cu
statut nepermanent. În cazul dezbaterii care necesită
participarea reprezentanților altor instituții publice, autorități și
agenții, președintele comisiei de dialog social are obligația de
a-i invita la ședințele comisiei;
5. reprezentantul Ministerului Muncii, Familiei și Protecției
Sociale — la lucrările comisiilor de dialog social din ministere și
din alte instituții publice prevăzute în anexa nr. 1 la lege va fi
invitat un reprezentant al Ministerului Muncii, Familiei și
Protecției Sociale, pentru asigurarea asistenței metodologice.
II. Funcționarea comisiilor de dialog social
1. Președinția comisiei este asigurată de un secretar de stat
sau, în situații speciale, cu acordul partenerilor de dialog social,
de către un alt reprezentant al ministerului, împuternicit prin
ordin al ministrului, ori, în cazul instituțiilor publice prevăzute în
anexa nr. 1 la lege de un reprezentant împuternicit de
conducătorul instituției publice.
Președintele comisiei are următoarele atribuții:
a) conduce ședințele comisiei de dialog social;
b) convoacă membrii comisiei, precum și invitații la ședințele
acesteia;
c) asigură prezența la lucrările ședințelor comisiei de dialog
social a reprezentanților altor autorități și agenții aflate în
coordonarea sau subordonarea ministerului sau a instituției
publice în cauză.
2. Secretariatul comisiei de dialog social se asigură de către
instituția publică în cadrul căreia aceasta funcționează.
3. Secretariatul comisiei de dialog social are următoarele
atribuții:
a) întocmirea și comunicarea ordinii de zi;
b) difuzarea documentelor de lucru pentru ședințele comisiei;
c) redactarea minutei pentru fiecare ședință, precum și
transmiterea acesteia către partenerii sociali, Ministerul Muncii,
Familiei și Protecției Sociale și Consiliul Economic și Social;
d) evidența hotărârilor judecătorești definitive privind
reprezentativitatea partenerilor sociali, în copie legalizată.
4. Comisiile de dialog social se întrunesc lunar sau ori de
câte ori este necesar, în baza unei convocări făcute de
președintele comisiei. Convocarea comisiei se face în scris, cu
cel puțin 3 zile lucrătoare înaintea datei de desfășurare, cu

comunicarea ordinii de zi și a documentelor de lucru. Ordinea de
zi poate fi completată cu alte puncte, cu aprobarea plenului
comisiei.
5. Președintele comisiei poate convoca o ședință
extraordinară a comisiei de dialog social pentru dezbaterea unor
probleme cu caracter urgent sau la cererea motivată a unor
parteneri sociali.
6. Ședințele comisiei de dialog social convocate pentru
dezbaterea unor acte normative se întrunesc după ce actul
normativ propus a fost aprobat de conducerea ministerului și
înainte de transmiterea proiectului spre avizare la alte ministere.
7. Ședința comisiei de dialog social nu necesită întrunirea
unui anumit cvorum, prezența partenerilor sociali fiind voluntară,
procedura de convocare fiind respectată dacă a fost făcută în
termen legal.
8. Punctele de vedere adoptate în comisiile de dialog social
se consideră acceptate de către partenerii sociali ai căror
reprezentanți nu au fost prezenți la ședințele de comisie la care
au fost invitați să participe. La propunerile formulate în scris de
partenerii sociali, inițiatorul actului normativ sau al altor proiecte
are obligația de a da un răspuns motivat în termen de 5 zile
lucrătoare de la data ședinței comisiei.
9. După fiecare ședință a comisiei de dialog social
secretariatul acesteia întocmește o minută, care este difuzată
partenerilor sociali în ședința următoare, spre aprobare. Minuta
respectivă este transmisă și Ministerului Muncii, Familiei și
Protecției Sociale, precum și Consiliului Economic și Social.
10. Președintele comisiei de dialog social va pune la
dispoziția partenerilor sociali informațiile disponibile necesare
formulării unui punct de vedere argumentat.
11. Punctele de vedere ale partenerilor sociali cu privire la
actele normative supuse dezbaterii în comisie vor fi înaintate
secretariatului comisiei de dialog social în formă scrisă, după
modelul: text inițial — propunere de modificare — motivare.
12. Pentru dezbaterea unor probleme cu caracter specific se
pot constitui grupuri de lucru, cu participarea reprezentanților
desemnați nominal de partenerii sociali, membri ai comisiei cu
mandat determinat.
13. Actele normative dezbătute în cadrul comisiei de dialog
social vor fi însoțite în circuitul de avizare de minuta ședinței
comisiei de dialog social, în care sunt consemnate punctele de
vedere ale partenerilor sociali referitoare la actul normativ
discutat.
ANEXA Nr. 4

REGULAMENT-CADRU

privind constituirea și funcționarea comisiilor de dialog social la nivelul administrației publice locale
I. Componența comisiilor de dialog social
Din cadrul comisiilor de dialog social la nivelul administrației
publice locale fac parte:
1. prefectul, precum și reprezentanți ai prefectului și ai
serviciilor publice deconcentrate ale ministerelor și ale celorlalte
organe de specialitate ale administrației publice centrale, numiți
prin ordin de către prefect;
2. președintele consiliului județean sau primarul general al
capitalei, pentru municipiul București;

3. reprezentanții partenerilor sociali — reprezentanții
confederațiilor sindicale și patronale reprezentative la nivel
național, conform copiilor hotărârilor judecătorești definitive
depuse la secretariatul comisiei de dialog social constituite la
nivelul Ministerului Muncii, Familiei și Protecției Sociale.
Secretariatul comisiei de dialog social constituite la nivelul
Ministerului Muncii, Familiei și Protecției Sociale va transmite
comisiilor de dialog social constituite la nivel județean și al
municipiului București lista confederațiilor patronale și sindicale

24

MONITORUL OFICIAL AL ROMÂNIEI, PARTEA I, Nr. 322/10.V.2011

reprezentative la nivel național, conform acestor hotărâri
judecătorești. Organizațiile sindicale și patronale reprezentative
la nivel național vor desemna câte un titular și câte un supleant
pentru comisiile de dialog social de la nivel județean din
structurile proprii în teritoriu;
4. experți — organizațiile sindicale și patronale, în funcție de
tematica abordată, pot fi asistate de experți, care vor participa în
baza unui mandat;
5. invitați — la propunerea președintelui comisiei de dialog
social, plenul comisiei poate aproba participarea unor invitați cu
statut nepermanent. În cazul dezbaterii care necesită
participarea reprezentanților altor instituții publice, președintele
comisiei de dialog social are obligația de a-i invita la ședințele
comisiei;
6. reprezentantul inspectoratului teritorial de muncă — la
lucrările comisiilor de dialog social constituite în plan teritorial
va fi invitat un reprezentant al Ministerului Muncii, Familiei și
Protecției Sociale, pentru asigurarea asistenței metodologice.
II. Funcționarea comisiilor de dialog social
1. Președinția comisiei, în baza principiului copreședinției,
este asigurată de prefect și de președintele consiliului județean
sau de primarul general al capitalei, pentru municipiul București.
2. Secretariatul comisiei de dialog social se asigură de către
instituția publică în cadrul căreia aceasta funcționează.
3. Secretariatul comisiei de dialog social are următoarele
atribuții:
a) convocarea membrilor comisiei la ședințele acesteia;
b) întocmirea și comunicarea ordinii de zi;
c) difuzarea documentelor de lucru pentru ședințele comisiei;
d) redactarea minutei pentru fiecare ședință, precum și
transmiterea acesteia membrilor comisiei și secretarului de stat
responsabil pentru dialog social din cadrul Ministerului Muncii,
Familiei și Protecției Sociale.
4. Comisiile de dialog social se întrunesc lunar sau ori de
câte ori este necesar, în baza unei convocări făcute de
președintele comisiei. Convocarea comisiei se face în scris, cu

cel puțin 3 zile lucrătoare înaintea datei de desfășurare, cu
comunicarea ordinii de zi și a documentelor de lucru. Ordinea de
zi poate fi completată cu alte puncte, cu aprobarea plenului
comisiei.
5. Președintele comisiei poate convoca o ședință
extraordinară a comisiei de dialog social pentru dezbaterea unor
probleme cu caracter urgent sau la cererea motivată a unor
parteneri sociali.
6. Ședința comisiei de dialog social nu necesită întrunirea
unui anumit cvorum, prezența partenerilor sociali fiind voluntară,
procedura de convocare fiind respectată dacă a fost făcută în
termen legal.
7. Punctele de vedere adoptate în comisiile de dialog social
se consideră acceptate de către partenerii sociali ai căror
reprezentanți nu au fost prezenți la ședințele de comisie la care
au fost invitați să participe. La propunerile formulate în scris de
partenerii sociali, inițiatorul actului normativ sau al altor proiecte
are obligația de a da un răspuns motivat, în termen de 5 zile de
la data ședinței comisiei.
8. După fiecare ședință a comisiei de dialog social
secretariatul acesteia întocmește o minută, care este difuzată
partenerilor sociali în ședința următoare, spre aprobare. Minuta
respectivă este transmisă și secretarului de stat responsabil
pentru dialog social din cadrul Ministerului Muncii, Familiei și
Protecției Sociale.
9. Președintele comisiei de dialog social va pune la dispoziția
partenerilor sociali informațiile disponibile necesare elaborării
unui punct de vedere argumentat.
10. Punctele de vedere ale partenerilor sociali cu privire la
actele normative supuse dezbaterii în comisie vor fi înaintate
secretariatului comisiei de dialog social în formă scrisă, după
modelul: text inițial — propunere de modificare — motivare.
11. Pentru dezbaterea unor probleme cu caracter specific se
pot constitui colective de lucru, cu participarea reprezentanților
desemnați nominal de partenerii sociali, membri ai comisiei cu
mandat determinat.

PREȘEDINTELE ROMÂNIEI

DECRET
privind promulgarea Legii dialogului social
În temeiul prevederilor art. 77 alin. (3) și ale art. 100 alin. (1) din Constituția
României, republicată,
Președintele României d e c r e t e a z ă:
Articol unic. — Se promulgă Legea dialogului social și se dispune publicarea
acestei legi în Monitorul Oficial al României, Partea I.

PREȘEDINTELE ROMÂNIEI

TRAIAN BĂSESCU

București, 6 mai 2011.
Nr. 460.

MONITORUL OFICIAL AL ROMÂNIEI, PARTEA I, Nr. 322/10.V.2011

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind aprobarea bugetului de venituri și cheltuieli
pe anul 2011 pentru Societatea Comercială de Producere
a Energiei Electrice ăHidroelectrica” — S.A. București,
aflată sub autoritatea Ministerului Economiei,
Comerțului și Mediului de Afaceri
Având în vedere prevederile art. 15 alin. (1) din Ordonanța de urgență a
Guvernului nr. 37/2008 privind reglementarea unor măsuri financiare în domeniul
bugetar, aprobată cu modificări prin Legea nr. 275/2008, cu modificările și
completările ulterioare,
în temeiul art. 108 din Constituția României, republicată,
Guvernul României adoptă prezenta hotărâre.
Art. 1. — (1) Se aprobă bugetul de venituri și cheltuieli pe anul 2011 pentru
Societatea Comercială de Producere a Energiei Electrice ăHidroelectrica” — S.A.
București, aflată sub autoritatea Ministerului Economiei, Comerțului și Mediului de
Afaceri, prevăzut în anexa care face parte integrantă din prezenta hotărâre.
(2) Defalcarea pe trimestre a indicatorilor prevăzuți în anexă se aprobă de
Ministerul Economiei, Comerțului și Mediului de Afaceri în termen de 60 de zile.
Art. 2. — (1) Cheltuielile totale aferente veniturilor înscrise în bugetul de
venituri și cheltuieli reprezintă limită maximă și nu pot fi depășite decât în cazuri
justificate, cu aprobarea Guvernului, la propunerea Ministerului Economiei,
Comerțului și Mediului de Afaceri, cu avizul Ministerului Finanțelor Publice și al
Ministerului Muncii, Familiei și Protecției Sociale.
(2) În cazul în care în execuție se înregistrează nerealizări ale veniturilor
aprobate, Societatea Comercială de Producere a Energiei Electrice
ăHidroelectrica” — S.A. București poate efectua cheltuieli în funcție de realizarea
veniturilor, cu încadrare în indicatorii de eficiență aprobați.
(3) Cheltuielile cu salariile brute se vor efectua numai cu respectarea
corelației dintre creșterea câștigului mediu lunar brut și cea a productivității muncii.
Art. 3. — (1) Nerespectarea prevederilor art. 2 constituie contravenție și se
sancționează cu amendă de 5.000 lei.
(2) Contravenția se constată de către organele de control financiar ale
statului, împuternicite potrivit legii, iar amenda se aplică persoanelor vinovate de
nerespectarea prevederilor prezentei hotărâri.
(3) Contravenției prevăzute la alin. (1) i se aplică prevederile Ordonanței
Guvernului nr. 2/2001 privind regimul juridic al contravențiilor, aprobată cu
modificări și completări prin Legea nr. 180/2002, cu modificările și completările
ulterioare.
Art. 4. — Contravențiile prevăzute la art. 3 se aplică și în cazul nerespectării
prevederilor cuprinse în bugetele de venituri și cheltuieli ale filialelor Societății
Comerciale de Producere a Energiei Electrice ăHidroelectrica” — S.A. București,
a căror aprobare se face prin ordin comun al ministrului economiei, comerțului și
mediului de afaceri, al ministrului finanțelor publice și al ministrului muncii, familiei
și protecției sociale.
PRIM-MINISTRU

EMIL BOC
Contrasemnează:
Ministrul economiei, comerțului
și mediului de afaceri,
Ion Ariton
Ministrul muncii, familiei și protecției sociale,
Ioan Nelu Botiș
Ministrul finanțelor publice,
Gheorghe Ialomițianu
București, 13 aprilie 2011.
Nr. 401.

25

26

MONITORUL OFICIAL AL ROMÂNIEI, PARTEA I, Nr. 322/10.V.2011
ANEXĂ*)

MINISTERUL ECONOMIEI, COMERȚULUI ȘI MEDIULUI DE AFACERI
Societatea Comercială de Producere a Energiei Electrice ăHidroelectrica” — S.A. București
B U G E T U L D E V E N I T U R I Ș I C H E LT U I E L I

pe anul 2011
— mii lei —

*) Anexa este reprodusă în facsimil.

MONITORUL OFICIAL AL ROMÂNIEI, PARTEA I, Nr. 322/10.V.2011

27

28

MONITORUL OFICIAL AL ROMÂNIEI, PARTEA I, Nr. 322/10.V.2011

MONITORUL OFICIAL AL ROMÂNIEI, PARTEA I, Nr. 322/10.V.2011

29

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
privind constituirea Comitetului interministerial
pentru trecerea la euro
În temeiul art. 18 și 19 din Legea nr. 90/2001 privind organizarea și
funcționarea Guvernului României și a ministerelor, cu modificările și completările
ulterioare,
primul-ministru emite prezenta decizie.
Articol unic. — Începând cu data intrării în vigoare a prezentei decizii se
constituie Comitetul interministerial pentru trecerea la euro, având componența
prevăzută în anexa care face parte integrantă din prezenta decizie.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu
București, 9 mai 2011.
Nr. 58.
ANEXĂ

COMPONENȚA

Comitetului interministerial pentru trecerea la euro
1. Primul-ministru — președinte
2. Guvernatorul Băncii Naționale a României —
vicepreședinte
3. Viceprim-ministru — membru
4. Ministrul finanțelor publice — membru
5. Ministrul economiei, comerțului și mediului de afaceri —
membru
6. Ministrul muncii, familiei și protecției sociale — membru
7. Ministrul administrației și internelor — membru
8. Ministrul educației, cercetării, tineretului și sportului —
membru
9. Ministrul afacerilor externe — membru

10. Ministrul justiției — membru
11. Șeful Departamentului pentru Afaceri Europene —
membru
12. Președintele Institutului Național de Statistică — membru
13. Președintele Comisiei Naționale de Prognoză — membru
14. Un reprezentant al aparatului propriu de lucru al primuluiministru — membru
15. Un reprezentant al confederațiilor patronale reprezentative
la nivel național — membru fără drept de vot
16. Un reprezentant al confederațiilor sindicale reprezentative
la nivel național — membru fără drept de vot

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL ADMINISTRAȚIEI ȘI INTERNELOR

ORDIN
pentru modificarea și completarea Ordinului ministrului administrației și internelor nr. 39/2009
privind aprobarea tarifelor pentru serviciile furnizate de Agenția Națională de Cadastru
și Publicitate Imobiliară și unitățile sale subordonate și a taxei de autorizare pentru persoanele
care realizează lucrări de specialitate din domeniile cadastrului, geodeziei și cartografiei
Având în vedere prevederile art. 8 alin. (2) lit. b) și art. 8 alin. (7) din Legea cadastrului și a publicității imobiliare nr. 7/1996,
republicată, cu modificările și completările ulterioare, ale art. 6 alin. (7) lit. f) și art. 16 alin. (4) din Hotărârea Guvernului
nr. 1.210/2004 privind organizarea și funcționarea Agenției Naționale de Cadastru și Publicitate Imobiliară, republicată, cu

30

MONITORUL OFICIAL AL ROMÂNIEI, PARTEA I, Nr. 322/10.V.2011

modificările ulterioare, și ale Hotărârii Consiliului de administrație al Agenției Naționale de Cadastru și Publicitate Imobiliară nr. 3
din 30 martie 2011 prin care s-au aprobat propunerile de modificare și completare a Ordinului ministrului administrației și internelor
nr. 39/2009,
în temeiul art. 7 alin. (4) din Ordonanța de urgență a Guvernului nr. 30/2007 privind organizarea și funcționarea Ministerului
Administrației și Internelor, aprobată cu modificări prin Legea nr. 15/2008, cu modificările și completările ulterioare,
ministrul administrației și internelor emite următorul ordin:
Art. I. — Ordinul ministrului administrației și internelor
nr. 39/2009 privind aprobarea tarifelor pentru serviciile furnizate de
Agenția Națională de Cadastru și Publicitate Imobiliară și unitățile
sale subordonate și a taxei de autorizare pentru persoanele care
realizează lucrări de specialitate din domeniile cadastrului,
geodeziei și cartografiei, publicat în Monitorul Oficial al României,
Partea I, nr. 253 din 16 aprilie 2009, cu modificările și completările
ulterioare, se modifică și se completează după cum urmează:
1. La articolul 3, după alineatul (3) se introduce un nou
alineat, alineatul (31), cu următorul cuprins:
ă(31) Sunt scutite de plata tarifului prevăzut la nr. crt. 2.4
codul 2.4.2 din anexa nr. 1 serviciile de notare/radiere solicitate
atât în regim normal, cât și în regim de urgență de autoritățile
administrației publice centrale și locale.”
2. La articolul 3, alineatul (9) se modifică și va avea
următorul cuprins:
ă(9) Pentru instituțiile publice, în îndeplinirea atribuțiilor
specifice, sunt scutite de la plata tarifelor următoarele produse
Nr.
crt.

1.

Grupe de servicii

Codul serviciului

și servicii: serviciul prevăzut la nr. crt. 1.2 codul 1.2.13 din anexa
nr. 1, mozaicul ortofotoplan cu rezoluția de 0,1—0,4 m și
planurile tipărite la scara 1:5000 preluate de oficiile teritoriale
din arhiva Direcției Fond Național Geodezic, ca urmare a
reorganizării instituției.”
3. La articolul 3, după alineatul (10) se introduce un nou
alineat, alineatul (101), cu următorul cuprins:
ă(101) Sunt scutite de plată toate serviciile prestate de către
Agenția Națională de Cadastru și Publicitate Imobiliară prin
oficiile teritoriale, solicitate în vederea efectuării exproprierii
potrivit Legii nr. 255/2010 privind exproprierea pentru cauză de
utilitate publică, necesară realizării unor obiective de interes
național, județean și local.”
4. În anexa nr. 1, la capitolul 1 ăAvize, recepții și furnizare
date”, grupa de servicii 1.1 ăAvize și recepții”, serviciul cu
codul 1.1.2 se modifică și va avea următorul cuprins:

Denumirea serviciului

Unitatea de măsură

Tariful
(lei/unitate de măsură)

Recepție tehnică pentru lucrări de
măsurători terestre/recepție tehnică
pentru aplicație software de
transformare a coordonatelor9)

ha/lucrare

200, dar nu mai
mult de 1.500/200

Avize, recepții și furnizare date

1.1.

Avize și recepții

1.1.2.

5. La anexa nr. 1, după nota de subsol 8) se introduce o
nouă notă de subsol, nota de subsol 9), cu următorul
cuprins:
ă9) Transformarea de coordonate se referă la conversia
acestora între sistemele ETRS89 și S42 (elipsoid Krasowski
1940, plan de proiecție Stereografic 1970) în ambele sensuri,

precum și la conversia între ETRS89 și sistemul de proiecție
Stereografică 1930 (pentru zona municipiului București), având
atașat elipsoidul Hayford 1910. Vor fi recepționate aplicațiile
bazate pe codul sursă al ultimei versiuni a softului TransDatRo.”
Art. II. — Prezentul ordin se publică în Monitorul Oficial al
României, Partea I.

Ministrul administrației și internelor,
Constantin-Traian Igaș
București, 2 mai 2011.
Nr. 85.
AGENȚIA PENTRU IMPLEMENTAREA PROIECTELOR
ȘI PROGRAMELOR PENTRU ÎNTREPRINDERI MICI ȘI MIJLOCII

DECIZIE
privind modificarea Procedurii de implementare a Programului național multianual
pe perioada 2005—2012 pentru dezvoltarea culturii antreprenoriale în rândul femeilor-manager
din sectorul întreprinderilor mici și mijlocii, aprobată prin Decizia președintelui Agenției
pentru Implementarea Proiectelor și Programelor pentru Întreprinderi Mici și Mijlocii nr. 61/2011
Având în vedere prevederile anexei nr. 3/35/27 la Legea bugetului de stat pe anul 2011 nr. 286/2010, ale art. 25 din Legea
nr. 346/2004 privind stimularea înființării și dezvoltării întreprinderilor mici și mijlocii, cu modificările și completările ulterioare,
precum și ale art. 3 lit. a) din Hotărârea Guvernului nr. 65/2009 privind înființarea, organizarea și funcționarea Agenției pentru
Implementarea Proiectelor și Programelor pentru Întreprinderi Mici și Mijlocii, cu modificările și completările ulterioare,
în temeiul prevederilor art. 5 alin. (3) din Hotărârea Guvernului nr. 65/2009, cu modificările și completările ulterioare, și ale
art. 15 alin. (5) și art. 16 lit. B.a) din Regulamentul de organizare și funcționare al Agenției pentru Implementarea Proiectelor și

MONITORUL OFICIAL AL ROMÂNIEI, PARTEA I, Nr. 322/10.V.2011

31

Programelor pentru Întreprinderi Mici și Mijlocii, aprobat prin Ordinul ministrului întreprinderilor mici și mijlocii, comerțului și mediului
de afaceri nr. 658/2009,
președintele Agenției pentru Implementarea Proiectelor și Programelor pentru Întreprinderi Mici și Mijlocii emite
prezenta decizie.
Art. I. — Procedura de implementare a Programului național
multianual pe perioada 2005—2012 pentru dezvoltarea culturii
antreprenoriale în rândul femeilor-manager din sectorul
întreprinderilor mici și mijlocii, aprobată prin Decizia
președintelui Agenției pentru Implementarea Proiectelor și
Programelor pentru Întreprinderi Mici și Mijlocii nr. 61/2011,
publicată în Monitorul Oficial al României, Partea I, nr. 253/2011,
se modifică după cum urmează:
1. Punctul 2.3 va avea următorul cuprins:
ă2.3. Pentru realizarea programului se alocă de la bugetul de
stat pe anul 2011 suma de 500.000 lei, astfel:
a) etapa I — 66.000 lei pentru elaborarea și publicarea
broșurii;
b) etapa a II-a — 394.000 lei, din care:
— 76.000 lei pentru efectuarea serviciului de training în cele
8 locații. Acest serviciu va fi organizat de Agenție și presupune
cheltuieli cu onorariile lectorilor;
— 318.000 lei, repartizați în mod egal fiecărui O.T.I.M.M.C.,
pentru organizarea și desfășurarea cursurilor de educație

antreprenorială pe durata a 4 (patru) zile în 8 (opt) locații
arondate celor 8 (opt) O.T.I.M.M.C.;
c) etapa a III-a — 40.000 lei, repartizați în mod egal fiecărui
O.T.I.M.M.C., pentru organizarea campaniilor de informare din
cadrul caravanei «Zilele femeilor întreprinzător» în 8 locații
arondate celor 8 (opt) O.T.I.M.M.C.;”.
2. Punctul 2.4 va avea următorul cuprins:
ă2.4. Din bugetul alocat desfășurării activităților specifice
programului se finanțează următoarele: editarea de broșuri,
editarea de materiale de promovare și prezentarea/editarea/
multiplicarea de materiale de curs, închirierea de spații, achiziția
de rechizite, transmiterea de invitații, onorariile trainerilor,
precum și alte cheltuieli necesare organizării campaniilor de
informare și cursurilor antreprenoriale, inclusiv masa și cazarea
trainerilor și a participantelor la a II-a etapă a programului.”
Art. II. — Prezenta decizie se publică în Monitorul Oficial al
României, Partea I, și va intra în vigoare la data publicării.

Președintele Agenției pentru Implementarea Proiectelor
și Programelor pentru Întreprinderi Mici și Mijlocii,
Cristian Haiduc
București, 27 aprilie 2011.
Nr. 91.
MINISTERUL AFACERILOR EXTERNE

ORDIN
privind supunerea regimului de control, prevăzut de Regulamentul (CE) nr. 428/2009
al Consiliului din 5 mai 2009 de instituire a unui regim comunitar pentru controlul exporturilor,
transferului, serviciilor de intermediere și tranzitului de produse cu dublă utilizare,
a operațiunii de export a unei mașini de alezat și frezat orizontală model BMT 150 CNC
către firma BHARAT HEAVY ELECTRICALS LTD., HIGH PRESSURE BOILER PLANT,
Tiruchirapalli 620014, India
În conformitate cu prevederile art. 4 alin. (1) din Regulamentul (CE) nr. 428/2009 al Consiliului din 5 mai 2009 de instituire
a unui regim comunitar pentru controlul exporturilor, transferului, serviciilor de intermediere și tranzitului de produse cu dublă
utilizare,
ținând seama de prevederile art. 7 din Ordonanța de urgență a Guvernului nr. 119/2010 privind regimul de control al
operațiunilor cu produse cu dublă utilizare,
în temeiul art. 4 alin. (5) din Hotărârea Guvernului nr. 100/2004 privind organizarea și funcționarea Ministerului Afacerilor
Externe, cu modificările și completările ulterioare,
ministrul afacerilor externe emite următorul ordin:
Art. 1. — Se supune regimului de control, prevăzut de
Regulamentul (CE) nr. 428/2009 al Consiliului din 5 mai 2009
de instituire a unui regim comunitar pentru controlul exporturilor,
transferului, serviciilor de intermediere și tranzitului de produse
cu dublă utilizare, operațiunea de export a unei mașini de alezat

și frezat orizontală model BMT 150 CNC către firma BHARAT
HEAVY ELECTRICALS LTD., HIGH PRESSURE BOILER
PLANT, Tiruchirapalli 620014, India.
Art. 2. — Prezentul ordin se publică în Monitorul Oficial al
României, Partea I.

Ministrul afacerilor externe,
Teodor Baconschi
București, 5 mai 2011.
Nr. 422.

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2011 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

330

120

1.

Monitorul Oficial, Partea I

900

1.200

2.

Monitorul Oficial, Partea I, limba maghiară

144

1.500

140

3.

Monitorul Oficial, Partea a II-a

245

2.250

200

4.

Monitorul Oficial, Partea a III-a

370

430

40

5.

Monitorul Oficial, Partea a IV-a

5.270

1.720

160

6.

Monitorul Oficial, Partea a VI-a

300

1.600

150

7.

Monitorul Oficial, Partea a VII-a

35

540

8.

Colecția Legislația României

4

450

9.

Colecția Hotărâri ale Guvernului României

12

750

50
120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2011 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

100

250

630

1.510

3.320

1.000

2.500

6.250

15.000

33.000

Autentic+ExpertMO

130

330

830

1.990

4.380

1.300

3.250

8.130

19.510

42.920

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

60

150

380

910

2.000

600

1.500

3.750

9.000

19.800

ExpertMO

120

300

750

1.800

3.960

1.200

3.000

7.500

18.000

39.600

Autentic+ExpertMO

150

380

950

2.280

5.020

1.500

3.750

9.380

22.510

49.520

Colecția Monitorul Oficial în format electronic PDF, oricare dintre părțile acestuia

50 lei/an

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica online comanda.
Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 322/10.V.2011 conține 32 de pagini.

Prețul: 6,40 lei

&JUYDGY|522831]
ISSN 1453—4495

