Anul 179 (XXIII) — Nr. 368

PARTEA I

Joi, 26 mai 2011

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 574 din 4 mai 2011 referitoare la obiecția de
neconstituționalitate a dispozițiilor Legii dialogului
social în ansamblul său, precum și, în special, ale
art. 3 alin. (1) și (2), art. 4, art. 41 alin. (1), titlul IV
privind Consiliul Național Tripartit pentru Dialog Social,
titlul V privind Consiliul Economic și Social, art. 138
alin. (3), art. 183 alin. (1) și (2), art. 186 alin. (1),
art. 202, art. 205, art. 209 și art. 224 lit. a) din lege....

2–8

Decizia nr. 575 din 4 mai 2011 privind obiecția de
neconstituționalitate a Legii privind încadrarea și
salarizarea în anul 2011 a personalului didactic și
didactic auxiliar din învățământ ..................................

9–16

Rectificări ..............................................................................

16

2

MONITORUL OFICIAL AL ROMÂNIEI, PARTEA I, Nr. 368/26.V.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 574
din 4 mai 2011

referitoare la obiecția de neconstituționalitate a dispozițiilor Legii dialogului social
în ansamblul său, precum și, în special, ale art. 3 alin. (1) și (2), art. 4, art. 41 alin. (1), titlul IV
privind Consiliul Național Tripartit pentru Dialog Social, titlul V privind Consiliul Economic
și Social, art. 138 alin. (3), art. 183 alin. (1) și (2), art. 186 alin. (1), art. 202, art. 205, art. 209
și art. 224 lit. a) din lege
În temeiul prevederilor art. 146 lit. a) din Constituție și al
art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de
3 decembrie 2010, un număr de 110 deputați aparținând
grupurilor parlamentare ale Partidului Social Democrat și
Partidului Național Liberal a solicitat Curții Constituționale să se
pronunțe asupra constituționalității dispozițiilor Legii dialogului
social.
Sesizarea de neconstituționalitate a fost înregistrată la
Curtea Constituțională sub nr. 2.452 din 21 aprilie 2011 și
constituie obiectul Dosarului nr. 523A/2011.
Această sesizare a fost semnată de către următorii deputați:
Cristian Mihai Adomniței, Marin Almăjanu, Teodor Atanasiu,
Vasile Berci, Viorel-Vasile Buda, Daniel-Stamate Budurescu,
Cristian Buican, Mihăiță Calimente, Mircea Vasile Cazan,
Mariana Câmpeanu, Daniel Chițoiu, Tudor-Alexandru Chiuariu,
Liviu-Bogdan Ciucă, Tudor Ciuhodaru, Horia Cristian, Ciprian
Minodor Dobre, Victor-Paul Dobre, Mihai-Aurel Donțu,
Gheorghe Dragomir, George Ionuț Dumitrică, Relu Fenechiu,
Damian Florea, Gheorghe Gabor, Grațiela Leocadia Gavrilescu,
Andrei Dominic Gerea, Alina-Ștefania Gorghiu, Titi Holban,
Pavel Horj, Mircea Irimescu, Nicolae Jolța, Mihai Lupu, DanȘtefan Motreanu, Gheorghe-Eugen Nicolăescu, Ludovic Orban,
Viorel Palașcă, Ionel Palăr, Cornel Pieptea, Gabriel Plăiașu,
Cristina-Ancuța Pocora, Virgil Pop, Octavian-Marius Popa, Călin
Constantin Anton Popescu-Tăriceanu, Călin Potor, Ana Adriana
Săftoiu, Nini Săpunaru, Adrian George Scutaru, Ionuț-Marian
Stroe, Radu Stroe, Gigel-Sorinel Știrbu, Gheorghe-Mirel Taloș,
Adriana Diana Tușa, Radu Bogdan Țîmpău, Ioan Țintean, Florin
Țurcanu, Horea-Dorin Uioreanu, Lucia-Ana Varga, Mihai
Alexandru Voicu, Victor-Viorel Ponta, Adrian Năstase, Mircea
Dușa, Aurelia Vasile, Dumitru Chiriță, Florin-Costin Pâslaru,
Lucreția Roșca, Rodica Nassar, Sonia-Maria Drăghici, Victor
Socaciu, Dorel Covaci, Victor Cristea, Cornel Itu, Florin
Iordache, Viorel Hrebenciuc, Ion Stan, Ion Burnei, Filip
Georgescu, Andrei Dolineaschi, Iuliu Nosa, Vasile Popeangă,
Neculai Rățoi, Gheorghe Ana, Angel Tîlvăr, Cornel-Cristian
Resmeriță, Nicolae Bănicioiu, Horia Teodorescu, Marian
Ghiveciu, Eugen Bejinariu, Marian Neacșu, Gheorghe Antochi,
Costică Macaleți, Viorel Ștefan, Tudor Panțîru, Sorin Constantin
Stragea, Ion Călin, Nicolae-Ciprian Nica, Doina Burcău, Radu
Costin Vasilică, Aurel Vlădoiu, Antonella Marinescu, Valeriu
Ștefan Zgonea, Laurențiu Nistor, Anghel Stanciu, Iulian Claudiu
Manda, Florina Ruxandra Jipa, Gheorghe Ciocan, Cristian-Sorin
Dumitrescu, Eugeniu Radu Coclici, Mădălin-Ștefan Voicu,
Florentin Gust Băloșin, Ciprian-Florin Luca și Sorin Ioan Roman.
În ceea ce privește motivele de neconstituționalitate
invocate, autorii obiecției de neconstituționalitate își grupează
criticile în două categorii: critici de neconstituționalitate
extrinsecă și, respectiv, critici de neconstituționalitate intrinsecă.
I.1. Cu privire la criticile de neconstituționalitate extrinsecă,
se constată că autorii obiecției reiau pe larg motivele care au

stat la baza pronunțării Deciziei Curții Constituționale nr. 1.557
din 18 noiembrie 2009 asupra obiecției de neconstituționalitate
a dispozițiilor Legii educației naționale, raportându-le la situația
Legii dialogului social. Astfel, în esență, se arată că adoptarea
legii în cauză prin procedura angajării răspunderii Guvernului nu
este oportună, întrucât există o majoritate parlamentară care
poate asigura adoptarea legii în procedură obișnuită sau de
urgență. Prin urmare, structura politică a Parlamentului ar fi
permis evitarea adoptării legii prin procedura prevăzută de
art. 114 din Constituție.
În continuare, se arată că dreptul Guvernului de a decide
asupra oportunității și conținutului inițiativei legislative nu este
unul absolut, iar absolutizarea dreptului Guvernului de a apela
la această procedură ar duce la transformarea acestei autorități
în putere legiuitoare, ceea ce ar interfera cu atribuțiile de
legiferare ale Parlamentului.
2. Se susține că legea criticată, în ansamblul său, încalcă
dispozițiile art. 59, art. 78, art. 217 și art. 31 din Legea
nr. 24/2000. În acest sens, se arată că Guvernul nu a obținut
avizul Consiliului Economic și Social, întrucât acesta nu s-a
putut întruni în mod legal, ceea ce echivalează cu încălcarea
rolului consultativ al Consiliului Economic și Social, respectiv
acela de organ consultativ al Parlamentului și al Guvernului, și
cu reducerea acestui organism la o funcție pur formală. În
consecință, se arată că sunt încălcate dispozițiile art. 1 alin. (5)
din Constituție.
II. 1. Cu privire la criticile de neconstituționalitate intrinsecă
se susține că prevederile art. 3 alin. (1) și (2), art. 4, art. 41
alin. (1) și art. 224 lit. a) din lege încalcă art. 40 alin. (1)
coroborat cu art. 53 din Constituție. În acest sens, se arată că
ăprofesiile liberale sunt exceptate din categoria persoanelor care
pot să constituie și/sau adere la un sindicat”, sindicatele pot fi
înființate numai din salariați ai unei singure unități, magistrații
ănu mai au dreptul conferit legal de a adera la o organizație
sindicală”.
Se mai arată că legea criticată elimină unele măsuri ce
asigurau exercițiul liber și neconstrâns al libertății sindicale, după
cum urmează:
— s-au eliminat o serie de măsuri care asigurau protecția
eficientă a liderilor de sindicat împotriva presiunilor și abuzurilor
care ar fi putut fi săvârșite de către angajator;
— s-a eliminat obligația angajatorilor de a asigura pe
cheltuiala lor baza materială pentru desfășurarea activităților
sindicale;
— s-a eliminat posibilitatea organizațiilor sindicale de a
adresa autorităților publice competente propuneri de legiferare
în domeniile de interes sindical;
— s-a eliminat obligația angajatorului de a invita
reprezentanții sindicatelor să participe în consiliile de
administrație la discutarea problemelor de interes profesional,
economic, social, cultural și sportiv;

MONITORUL OFICIAL AL ROMÂNIEI, PARTEA I, Nr. 368/26.V.2011
— s-a eliminat obligația angajatorului de a comunica
organizațiilor sindicale reprezentative informațiile necesare
privind constituirea și folosirea fondurilor destinate îmbunătățirii
condițiilor la locul de muncă, protecției muncii și utilităților
sociale, asigurărilor și protecției sociale.
În consecință, se apreciază că legea, instituind o serie de
limitări ale dreptului la asociere, aduce atingere și art. 53 din
Constituție.
2. Se susține că titlul IV din lege referitor la Consiliul Național
Tripartit pentru Dialog Social dublează atribuțiile Consiliului
Economic și Social reglementate de titlul V al legii. Este creată,
astfel, o structură paralelă, care preia în mod disimulat atribuțiile
Consiliului Economic și Social. De asemenea, ăeliminarea
participării Guvernului” din structura Consiliului Economic și
Social este de natură a conferi acestuia un rol formal din
moment ce dialogul social tripartit nu poate fi realizat.
3. Se consideră că forma scrisă cerută pentru exprimarea
acordului în vederea luării hotărârii de a declara greva
încorsetează și limitează exercitarea dreptului la grevă. De
asemenea, cerința legală ca declararea grevei să fie luată cu
acordul majorității membrilor sindicatului este excesivă și
împiedică în mod substanțial desfășurarea unei greve.
Se arată că sunt neconstituționale și dispozițiile art. 186
alin. (1) din lege care condiționează declararea grevei de
solidaritate de apartenența sindicatului ce declanșează o
asemenea grevă la același grup de unități sau sector de
activitate.
Se mai apreciază că prin efectul dispozițiilor art. 202 și
art. 205 din legea criticată au fost extinse în mod nepermis atât
sfera persoanelor cărora le este interzis prin lege să declare
grevă, cât și categoriile de activități în cadrul cărora, în cazul
declanșării grevei, există obligația asigurării a cel puțin unei
treimi din serviciile prestate. Mai mult, se arată, pe de o parte,
că doar funcționarilor publici ar trebui să li se interzică dreptul la
grevă, iar, pe de altă parte, categoriile de unități la care se referă
art. 205 din lege ar trebui să vizeze numai sectorul spitalicesc,
serviciile de electricitate, serviciile de alimentare cu apă,
serviciile telefonice și controlul traficului aerian. Totodată, în
acest ultim caz, se consideră că serviciile prestate prevăzute în
art. 205 din lege se referă la asigurarea unei treimi din întreaga
activitate a unităților în cauză, și nu la serviciile esențiale pe care
acestea le asigură.
4. Se susține că au fost aduse grave atingeri dreptului la
negocieri colective, întrucât:
— a fost eliminată posibilitatea de negociere la nivel național;
— a fost suprimat dreptul organizațiilor sindicale de a
dobândi reprezentativitate prin afiliere;
— a fost eliminată obligația angajatorului de a iniția
negocierea colectivă;
— a fost înlăturată prevederea care stabilea conținutul
minimal al negocierii colective.
Totodată, se arată că dreptul la negociere colectivă în
sectorul public este condiționat de existența resurselor
financiare disponibile, resurse care depind de bugetul de stat; o
atare optică legislativă împiedică libera încheiere a contractelor
colective și nu este compatibilă cu ăprincipiul libertății de
negociere colectivă”.
5. Se arată că art. 209 din lege este neconstituțional, întrucât
prevede stabilirea prin lege ordinară a instanțelor judecătorești
competente să judece cereri referitoare la soluționarea
conflictelor colective de muncă. Or, în opinia autorilor obiecției
de neconstituționalitate, potrivit art. 73 alin. (3) lit. p) din
Constituție, regimul general privind raporturile de muncă,
sindicatele, patronatele și protecția socială se reglementează
prin lege organică.

3

6. În fine, sunt enumerate o serie de prevederi ale unor acte
internaționale pretins a fi încălcate prin legea criticată, fără, însă,
a se motiva în mod concret încălcările aduse acestora.
În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizările au fost comunicate președinților celor
două Camere ale Parlamentului, precum și Guvernului, pentru
a comunica punctele lor de vedere.
Președintele Senatului a transmis Curții Constituționale, cu
Adresa nr. I371 din 2 mai 2011, punctul său de vedere, în care
se arată că sesizarea de neconstituționalitate este întemeiată.
În argumentarea neconstituționalității extrinseci a legii
criticate, în esență, se arată că aceasta încalcă prevederile
art. 114 din Constituție, întrucât decizia Guvernului de angajare
a răspunderii pe legea criticată reprezintă un act de încălcare a
competențelor constituționale ale Parlamentului care are drept
finalitate eludarea dezbaterilor parlamentare și a deciziilor pe
care Parlamentul le-ar fi putut adopta.
În privința criticilor de neconstituționalitate intrinsecă, sunt
întărite susținerile autorilor obiecției de neconstituționalitate prin
reluarea in extenso a acestora. În consecință, se ajunge la
concluzia că și aceste susțineri sunt întemeiate.
Președintele Camerei Deputaților a transmis Curții
Constituționale, cu Adresa nr. 51/1943 din 27 aprilie 2011,
punctul său de vedere, în care se arată că sesizarea de
neconstituționalitate este neîntemeiată.
În privința criticilor de neconstituționalitate extrinsecă, sunt
invocate considerentele care au stat la baza Deciziei nr. 1.525
din 24 noiembrie 2010, justificându-se astfel faptul că angajarea
răspunderii Guvernului pe Legea dialogului social a respectat
exigențele art. 114 din Constituție; se mai susține că principiul
constituțional al separației și echilibrului puterilor în stat,
prevăzut de art. 1 alin. (4) din Constituție, este respectat tocmai
datorită aplicării conforme a art. 114 din Constituție. Se arată că
legea criticată nu încalcă nici art. 1 alin. (5) din Constituție, iar
sub aspectul competenței constatării încălcării unei legi,
respectiv în cauză a Legii nr. 24/2000, numai instanțele
judecătorești se pot pronunța, nu și Curtea Constituțională.
În privința criticilor de neconstituționalitate intrinsecă, se
arată următoarele:
— reglementările referitoare la Consiliul Economic și Social
nu încalcă art. 141 din Constituție, iar art. 102 din Constituție,
invocat prin sesizare, nu are incidență în cauză;
— nici convențiile Organizației Internaționale a Muncii și nici
art. 41 alin. (5) din Constituție nu cuprind reguli în sensul
obligativității desfășurării unor negocieri colective la nivel
național;
— cu privire la încălcarea art. 40 alin. (1) și art. 43 alin. (1) din
Constituție, se arată că dreptul de asociere și cel la grevă nu
sunt absolute, putând fi limitate;
— trimiterea pe care art. 209 din legea criticată o face la
noțiunea de ălege” nu vizează o anumită categorie de act
normativ, ci noțiunea generică de act normativ.
Guvernul a transmis Curții Constituționale, cu Adresa
nr. 5/2.635/EB din 28 aprilie 2011, punctul său de vedere, în care
se arată că sesizarea de neconstituționalitate este neîntemeiată.
Cu privire la criticile de neconstituționalitate extrinsecă, se
arată că instituția angajării răspunderii Guvernului își găsește
suport juridic în chiar cuprinsul Legii fundamentale,
reprezentând o modalitate legislativă indirectă de adoptare a
unei legi și care nu este supusă niciunei condiții, rămânând la
aprecierea exclusivă a Guvernului oportunitatea inițiativei și a
conținutului acesteia. Se mai susține că, în final, este atributul
exclusiv al Guvernului de a-și pune mandatul în discuție tocmai
prin apelarea la o atare procedură constituțională.
De asemenea, se susține că măsurile adoptate sunt urgente,
că era nevoie de o maximă celeritate în adoptarea lor, domeniul

4

MONITORUL OFICIAL AL ROMÂNIEI, PARTEA I, Nr. 368/26.V.2011

reglementat fiind unul foarte important, iar aplicarea legii este
una imediată. În principal, argumentația Guvernului în privința
urgenței măsurilor conținute în legea criticată se axează pe
inexistența unor mecanisme care să permită un dialog social
eficient și blocajul funcțional în care se află Consiliul Economic
și Social. Totodată, maxima celeritate cu care trebuie să
acționeze Guvernul vizează faptul că la sfârșitul anului 2011
expiră toate contractele colective de muncă, astfel încât este
necesară o perioadă de timp suficientă pentru partenerii sociali
în vederea negocierii și încheierii unor noi contracte, potrivit
noilor reglementări. Cu privire la ultimele două condiții, Guvernul
arată importanța domeniului reglementat, legea criticată
reconfigurând în totalitate legislația anterioară, iar faptul că ea
intră în vigoare imediat constituind un răspuns rapid și energic
la cerințele economice curente.
Referitor la lipsa avizului Consiliului Economic și Social,
Guvernul arată că acesta, deși cerut, nu a fost acordat din lipsa
cvorumului de participare, datorat, în mod constant, conduitei
reprezentanților sindicatelor.
Cu privire la criticile de neconstituționalitate intrinsecă,
Guvernul constată următoarele:
— soluția legislativă cuprinsă de actualele art. 3 alin. (2) și
art. 4 din lege, ce vizează numărul minim de membri pentru
înființarea sindicatului și sfera persoanelor care nu pot constitui
și/sau adera la acesta, a mai fost supusă controlului de
constituționalitate, iar Curtea, prin Decizia nr. 147 din 25 martie
2004, a statuat în sensul constituționalității acesteia;
— Consiliul Național Tripartit pentru Dialog Social are rolul
de a sprijini reprezentanții Consiliului Economic și Social în
luarea deciziilor, fiind un organism consultativ al partenerilor
sociali, ceea ce dă eficiență și consistență atribuției acestuia din
urmă de a aviza actele normative inițiate în domeniul său de
competență;
— în ceea ce privește art. 183 alin. (1) și (2), art. 186 alin. (1),
art. 202 și art. 205 din lege, analiza Guvernului pornește de la
existența unui echilibru arhitectural între prevederile
constituționale referitoare la statul social și cele ce au un profund
caracter economic. Astfel, se arată că acordul scris prevăzut de
lege pentru declanșarea grevei asigură un plus de protecție
celor ce își exercită dreptul la grevă, evitându-se posibilitatea
declarării ca fiind ilegală a unei greve. De asemenea, atât timp
cât negocierile colective se vor desfășura pentru viitor numai pe
sectoare de activitate, este firesc ca și greva de solidaritate să
fie declanșată numai pentru susținerea revendicărilor formulate
de angajații din alte unități aparținând aceluiași grup de unități
sau sector de activitate. În fine, se arată că este dreptul
discreționar al legiuitorului de a stabili categoriile de personal
cărora le este interzis dreptul la grevă, date fiind atribuțiile și
specificul atribuțiilor acestora;
— modificarea reglementărilor ce vizează cadrul de
negociere colectivă nu poate constitui o măsură de natură a lipsi
de garanții dreptul constituțional consacrat la art. 41 alin. (5);
mai mult, oferindu-se posibilitatea de negociere pe ramuri de
activitate, se creează premisele unei negocieri optime, atât
salariații, cât și patronatul putând să utilizeze tot arsenalul de
elemente supuse negocierii: concediul, salariul (acolo unde este
cazul), condițiile de muncă, concesiile partenerilor de dialog
social fiind în acest mod mult flexibilizate. În fine, se susține că
impunerea la nivel normativ a unor restricții de negociere pentru
angajații instituțiilor publice nu constituie o îngrădire a dreptului
la negociere colectivă;
— cu privire la art. 209 din lege, se arată că referirea pe care
o face acest text la noțiunea de ălege” nu încalcă art. 73 alin. (3)
lit. p) din Constituție, întrucât stabilirea instanțelor judecătorești
competente să judece cereri referitoare la soluționarea
conflictelor individuale de muncă se face prin lege ordinară,

acest aspect neținând de regimul general al raporturilor de
muncă, sindicate, patronate și protecție socială;
— reglementările internaționale în materie sindicală invocate
de autorii obiecției de neconstituționalitate consacră la nivel
general, principial, drepturi asociate libertății sindicale, însă
condițiile concrete de exercitare a acestora revin reglementărilor
interne, astfel încât, în cauza de față, nu se poate reține
încălcarea art. 20 din Constituție.
C U R T E A,

examinând obiecția de neconstituționalitate, punctele de vedere
ale Președintelui Senatului, ale Președintelui Camerei
Deputaților și Guvernului, raportul întocmit de judecătorulraportor, documentele depuse, dispozițiile legii criticate,
raportate la prevederile Constituției, precum și Legea nr. 47/1992,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție,
precum și ale art. 1, 10, 15, 16 și 18 din Legea nr. 47/1992,
republicată, să se pronunțe asupra obiecției de
neconstituționalitate.
Obiectul controlului de constituționalitate, astfel cum
rezultă din sesizarea formulată, îl constituie dispozițiile Legii
dialogului social pentru care Guvernul și-a angajat răspunderea
în fața Camerei Deputaților și Senatului în ședința comună din
18 aprilie 2011. Din motivarea obiecției de neconstituționalitate
se constată că aceasta vizează atât o critică de
neconstituționalitate extrinsecă privind legea în ansamblul său,
sub aspectul procedurii de adoptare, cât și o critică de
neconstituționalitate intrinsecă ce privește, în special, art. 3
alin. (1) și (2), art. 4, art. 41 alin. (1), titlul IV privind Consiliul
Național Tripartit pentru Dialog Social, titlul V privind Consiliul
Economic și Social, art. 138 alin. (3), art. 183 alin. (1) și (2),
art. 186 alin. (1), art. 202, 205, 209 și art. 224 lit. a) din lege. În
consecință, Curtea urmează să se pronunțe asupra
constituționalității dispozițiilor art. 3 alin. (1) și (2), art. 4, art. 41
alin. (1), titlul IV privind Consiliul Național Tripartit pentru Dialog
Social, titlul V privind Consiliul Economic și Social, art. 138
alin. (3), art. 183 alin. (1) și (2), art. 186 alin. (1), art. 202, 205,
209 și art. 224 lit. a) din Legea dialogului social, precum și
asupra legii în ansamblul său. Textele criticate punctual au
următorul cuprins:
— Art. 3: ă(1) Persoanele încadrate cu contract individual de
muncă, funcționarii publici și funcționarii publici cu statut special
în condițiile legii, membrii cooperatori și agricultorii încadrați în
muncă au dreptul, fără nicio îngrădire sau autorizare prealabilă,
să constituie și/sau să adere la un sindicat.
(2) Pentru constituirea unui sindicat este necesar un număr
de cel puțin 15 angajați din aceeași unitate.”;
— Art. 4: ăPersoanele care dețin funcții de demnitate publică
conform legii, magistrații, personalul militar din Ministerul
Apărării Naționale, Ministerul Administrației și Internelor,
Serviciul Român de Informații, Serviciul de Protecție și Pază,
Serviciul de Informații Externe și Serviciul de Telecomunicații
Speciale, unitățile și/sau subunitățile din subordinea sau
coordonarea acestora nu pot constitui și/sau adera la o
organizație sindicală.”;
— Art. 41 alin. (1): ă(1) Sindicatele legal constituite se pot
asocia după criteriul sectoarelor de activitate.”;
— Art. 138 alin. (3): ă(3) Drepturile salariale din sectorul
bugetar se stabilesc prin lege în limite precise, care nu pot
constitui obiect al negocierilor și nu pot fi modificate prin
contracte colective de muncă. În cazul în care drepturile
salariale sunt stabilite de legi speciale între limite minime și
maxime, drepturile salariale concrete se determină prin
negocieri colective, dar numai între limitele legale.”;

MONITORUL OFICIAL AL ROMÂNIEI, PARTEA I, Nr. 368/26.V.2011
— Art. 183 alin. (1) și (2): ă(1) Hotărârea de a declara greva
se ia de către organizațiile sindicale reprezentative participante
la conflictul colectiv de muncă, cu acordul scris a cel puțin
jumătate din numărul membrilor sindicatelor respective.
(2) Pentru angajații unităților în care nu sunt organizate
sindicate reprezentative, hotărârea de declarare a grevei se ia
de către reprezentanții angajaților cu acordul scris a cel puțin
unei pătrimi din numărul angajaților unității sau, după caz, ai
subunității ori compartimentului.”;
— Art. 186 alin. (1): ă(1) Greva de solidaritate poate fi
declarată în vederea susținerii revendicărilor formulate de
angajații din alte unități aparținând aceluiași grup de unități sau
sector de activitate.”;
— Art. 202: ăNu pot declara grevă: procurorii, judecătorii,
personalul militar și personalul cu statut special din cadrul
Ministerului Apărării Naționale, al Ministerului Administrației și
Internelor, al Ministerului Justiției și din instituțiile și structurile
din subordinea sau coordonarea acestora, inclusiv al
Administrației Naționale a Penitenciarelor, al Serviciului Român
de Informații, al Serviciului de Informații Externe, al Serviciului
de Telecomunicații Speciale, personalul angajat de forțele
armate străine staționate pe teritoriul României, precum și alte
categorii de personal cărora li se interzice exercitarea acestui
drept prin lege.”;
— Art. 205: ăÎn unitățile sanitare și de asistență socială, de
telecomunicații, ale radioului și televiziunii publice, în
transporturile pe căile ferate, în unitățile care asigură transportul
în comun și salubritatea localităților, precum și aprovizionarea
populației cu gaze, energie electrică, căldură și apă, greva este
permisă cu condiția ca organizatorii grevei să asigure serviciile,
dar nu mai puțin de o treime din activitatea normală.”;
— Art. 209: ăInstanțele judecătorești competente să judece
cereri referitoare la soluționarea conflictelor individuale de
muncă se stabilesc prin lege.”;
— Art. 224 lit. a): ăLa data intrării în vigoare a prezentei legi
se abrogă:
a) Legea sindicatelor nr. 54/2003, publicată în Monitorul
Oficial al României, Partea I, nr. 73 din 5 februarie 2003, cu
modificările ulterioare.”
Dispozițiile constituționale pretins încălcate sunt cele ale
art. 1 alin. (4) și (5) cu referire la separația puterilor în stat și la
obligativitatea respectării Constituției, a supremației sale și a
legilor, art. 20 referitor la tratatele internaționale privind drepturile
omului, art. 40 alin. (1) privind dreptul de asociere, art. 41
alin. (5) referitoare la convențiile colective de muncă, art. 43
alin. (1) privind dreptul la grevă, art. 53 privind restrângerea
exercițiului unor drepturi sau al unor libertăți, art. 61 alin. (1)
privind rolul Parlamentului, art. 73 alin. (3) lit. p) privind
reglementarea prin lege organică a regimului general privind
raporturile de muncă, sindicatele, patronatele și protecția
socială, art. 102 privind rolul și structura Guvernului, art. 114
privind angajarea răspunderii Guvernului, art. 141 privind
Consiliul Economic și Social și art. 148 alin. (2) cu privire la
prioritatea de aplicare a actelor obligatorii adoptate la nivelul
Uniunii Europene. Totodată, se arată că dispozițiile criticate
contravin și Legii nr. 24/2000 privind normele de tehnică
legislativă pentru elaborarea actelor normative, republicată în
Monitorul Oficial al României, Partea I, nr. 260 din 21 aprilie
2010.
Sunt menționate ca fiind încălcate și prevederile art. 20
paragraful 1 privind dreptul la libertatea de întrunire și de
asociere pașnică și art. 23 paragraful 4 privind dreptul la
întemeierea unui sindicat și dreptul oricărei persoane de a se
afilia la sindicate pentru apărarea intereselor sale din Declarația
Universală a Drepturilor Omului, art. 15 privind derogarea în caz
de stare de urgență din Convenția pentru apărarea drepturilor
omului și a libertăților fundamentale, partea a II-a — art. 5 și 6

5

privind dreptul sindical și dreptul de negociere colectivă și
dreptul la informare și la consultare în procedurile de concediere
colectivă din Carta socială europeană revizuită, ratificată prin
Legea nr. 74/1999, publicată în Monitorul Oficial al României,
Partea I, nr. 193 din 4 mai 1999, precum și dispozițiile Convenției
Organizației Internaționale a Muncii nr. 87/1948 privind libertatea
sindicală și apărarea dreptului sindical, ratificată prin Decretul
nr. 213/1957, publicat în Buletinul Oficial, Partea I, nr. 4 din
18 ianuarie 1958, ale art. 4 referitoare la încurajarea și
dezvoltarea negocierilor colective din Convenția Organizației
Internaționale a Muncii nr. 98/1949 privind aplicarea principiilor
dreptului de organizare și negociere colectivă, ratificată prin
Decretul nr. 352/1958 al Marii Adunări Naționale, publicat în
Buletinul Oficial nr. 34 din 29 august 1958, și ale Convenției
Organizației Internaționale a Muncii nr. 154/1981 privind
promovarea negocierii colective, ratificată prin Legea nr. 112/1992,
publicată în Monitorul Oficial al României, Partea I, nr. 302 din
25 noiembrie 1992. În fine, în susținerea obiecției de
neconstituționalitate sunt invocate și cazurile nr. 148, 1.607,
1.616, 1.622, 1.731, 1.759 soluționate de către Comitetul pentru
libertate sindicală al Consiliului de Administrație al Biroului
Internațional al Muncii.
Examinând obiecția de neconstituționalitate, Curtea urmează
a se pronunța, pe de o parte, asupra unor aspecte de ordin
procedural ce se constituie în critici de neconstituționalitate
extrinsecă, iar, pe de altă parte, asupra criticilor de
neconstituționalitate intrinsecă a legii supusă controlului.
Înainte de a proceda la analiza propriu-zisă a obiecției de
neconstituționalitate, Curtea constată că sesizarea formulată
îndeplinește condițiile prevăzute de art. 146 lit. a) teza întâi din
Constituție sub aspectul titularilor dreptului de sesizare, aceasta
fiind semnată, potrivit listelor anexate, de un număr de 110 deputați.
I. Cu referire la criticile de neconstituționalitate extrinsecă, se
constată următoarele:
1. Prin Decizia nr. 1.655 din 28 decembrie 2010, publicată în
Monitorul Oficial al României, Partea I, nr. 51 din 20 ianuarie
2011, sau Decizia nr. 383 din 23 martie 2011, publicată în
Monitorul Oficial al României, Partea I, nr. 281 din 21 aprilie
2011, Curtea, sintetizând jurisprudența sa în privința condițiilor
în care Guvernul are îndrituirea constituțională de a-și angaja
răspunderea în fața Parlamentului în conformitate cu art. 114
din Constituție, a reținut patru astfel de condiții, respectiv:
— existența unei urgențe în adoptarea măsurilor conținute
în legea asupra căreia Guvernul și-a angajat răspunderea;
— necesitatea ca reglementarea în cauză să fie adoptată cu
maximă celeritate;
— importanța domeniului reglementat;
— aplicarea imediată a legii în cauză.
Cu privire la condiția urgenței, Curtea constată că prezenta
lege integrează într-un sistem unitar mai multe acte de
reglementare primară sau secundară anterioare adoptate în
domeniul social în perioada 1996—2009 (a se vedea, în acest
sens, art. 224 din Legea dialogului social), ăacte disparate,
elaborate și emise în perioade și contexte socioeconomice
diferite”, astfel cum se arată în expunerea de motive la legea
criticată. Prin urmare, era imperios necesară o unitate de
reglementare și acțiune în privința normelor care vizează
sindicatele, patronatele, conflictele de muncă, contractele
colective, precum și organizarea și funcționarea organismelor
cu atribuții în domeniul dialogului social. Mai mult, în urma
adoptării Legii nr. 40/2011 pentru modificarea și completarea
Legii nr. 53/2003 — Codul muncii, publicată în Monitorul Oficial
al României, Partea I, nr. 225 din 31 martie 2011, se impuneau
anumite adaptări ale legislației muncii, în special în privința
sindicatelor, a reprezentanților salariaților și a contractelor
colective de muncă, unde au intervenit modificări structurale prin
modificarea art. 223 și 229 din Codul muncii, respectiv prin

6

MONITORUL OFICIAL AL ROMÂNIEI, PARTEA I, Nr. 368/26.V.2011

abrogarea art. 238—247 din Codul muncii. De asemenea, în
privința Consiliului Economic și Social erau necesare modificări
legislative din moment ce în privința celor mai importante legi
cu impact economic și social acest organism nu reușea să
întrunească cvorumul legal de ședință pentru a-și putea exprima
avizul (fie el pozitiv sau negativ).
Curtea, în mod principial, a stabilit, prin Decizia nr. 383
din 23 martie 2011, că ăeste dreptul exclusiv al Guvernului ca în
cadrul politicii sale legate de piața muncii să intervină ori de câte
ori este necesar; însă, în momentul în care cadrul legislativ nu
mai corespunde situației economice a țării avută în vedere la
adoptarea sa, producând chiar disfuncționalități în modul de
funcționare a pieței muncii prin îngreunarea inițiativei private,
Guvernul nu doar că are posibilitatea de a interveni, dar și
obligația de a corija efectele posibil negative asupra pieței
muncii”. O atare aserțiune este aplicabilă mutatis mutandis și în
cauza de față din moment ce efortul de codificare este rezultatul
corijării cadrului legislativ ce nu mai corespundea situației
economice a țării avută în vedere la adoptarea sa, a necesității
asigurării unității de reglementare, precum și a adaptării cadrului
legislativ la noile realități economicosociale rezultate prin
adoptarea Legii nr. 40/2011. Astfel, Legea dialogului social,
acest corpus legis, se constituie într-o continuare firească și
necesară a reformelor luate prin Legea nr. 40/2011.
Totodată, lipsa intervenției legislative ar fi perpetuat și adâncit
diferențele de reglementare existente, iar lipsa de coeziune a
legislației în materia dreptului muncii ar fi avut consecințe
negative în funcționarea pieții muncii.
Cu privire la faptul ca reglementarea în cauză să fie adoptată
cu maximă celeritate, Curtea reține că această condiție trebuie
analizată în raport cu momentul propus al intrării în vigoare a
legii criticate, respectiv în cauza de față, legea urmează să intre
în vigoare la trei zile de la data publicării acesteia în Monitorul
Oficial al României, potrivit art. 78 din Constituție.
Nu în ultimul rând, cu privire la argumentul autorilor obiecției
de neconstituționalitate, în sensul că exista o majoritate
parlamentară care să asigure adoptarea legii prin folosirea
procedurii obișnuite de legiferare prevăzute de art. 75 din
Constituție sau prin adoptarea sa în procedură de urgență,
conform art. 76 alin. (3) din Constituție, Curtea constată că o
asemenea argumentare nu se susține, având în vedere atât
faptul că existența unei majorități parlamentare nu exclude
adoptarea legii pe calea angajării răspunderii Guvernului, cât și
specificul activității parlamentare (a se vedea, în acest sens, și
Decizia nr. 1.655 din 28 decembrie 2010 sau Decizia nr. 383 din
23 martie 2011).
În privința celei de-a treia condiții, Curtea reține că legea
supusă analizei de constituționalitate vizează stabilirea unor
măsuri legislative de amploare într-un domeniu de maximă
importanță, respectiv cel al dialogului social, domeniu în care un
rol precumpănitor îl au sindicatele, patronatele, dar și anumite
instituții publice, precum Consiliul Economic și Social, toate
acestea având și consacrare constituțională. De asemenea,
legea criticată se adresează, datorită domeniului reglementat,
cvasimajorității populației țării, precum și tuturor instituțiilor și
autorităților publice, respectiv persoanelor juridice române sau
străine care activează pe teritoriul României.
În fine, Curtea observă că legea criticată urmează să fie
aplicată de îndată, în condițiile art. 78 din Constituție. În speță,
data intrării în vigoare a legii este de natură a constitui atât un
răspuns rapid la cerințele economice curente, cât și o adaptare
mai mult decât necesară a unor acte de reglementare primară
și secundară la modificările intervenite în domeniul dreptului
muncii prin intrarea în vigoare a Legii nr. 40/2011 la 30 aprilie
2011. Astfel, Curtea reține că data intrării în vigoare a legii nu a
fost stabilită pentru a fi, în mod formal, imediată, din contră,

această condiție de temporalitate este susținută în mod obiectiv
și rațional de natura implicațiilor sale economice, dar și sociale.
Raportat la cele patru criterii analizate, Curtea constată că
angajarea răspunderii Guvernului asupra legii criticate
corespunde cerințelor art. 114 din Constituție.
2. Cu privire la susținerile privind inexistența avizului
Consiliului Economic și Social, Curtea observă că acesta a fost
solicitat prin Adresa Ministerului Muncii, Familiei și Protecției
Sociale nr. 3.124/VM/9.12.2010, însă avizul nu a fost emis de
către Consiliul Economic și Social din lipsă de cvorum. Așadar,
se constată că, prin solicitarea avizului, Guvernul a respectat
prevederile Legii nr. 109/1997 privind organizarea și
funcționarea Consiliului Economic și Social, publicată în
Monitorul Oficial al României, Partea I, nr. 141 din 7 iulie 1997,
lege care a fost adoptată în aplicarea art. 141 din Constituție.
Neîndeplinirea de către Consiliul Economic și Social a atribuției
sale de a emite avizul consultativ prevăzut de lege mai ales în
privința actelor normative cu un impact social major (de
exemplu, Legea-cadru nr. 284/2010 privind salarizarea unitară
a personalului plătit din fonduri publice sau Legea nr. 40/2011
pentru modificarea și completarea Legii nr. 53/2003 — Codul
muncii) constituie o înțelegere greșită a rolului său legal și
constituțional, fără a fi însă afectată constituționalitatea legii
asupra căreia nu a fost dat avizul Consiliului Economic și Social.
În privința invocării celorlalte texte pretins încălcate din
Legea nr. 24/2000, Curtea observă că ele sunt mai degrabă
enumerate decât să fundamenteze vreo eventuală critică de
neconstituționalitate.
II. Cu privire la criticile de neconstituționalitate intrinsecă,
Curtea constată următoarele:
1. Este neîntemeiată susținerea potrivit căreia art. 3 din lege
este neconstituțional, întrucât ar exclude persoanele care
exercită o profesie liberală de la dreptul de a constitui și/sau de
a adera la un sindicat. În acest sens, se observă, având în
vedere natura profesiilor liberale, că persoanele care exercită o
profesiune liberală nu prestează activitatea în cauză în temeiul
vreunui raport de muncă, ci în baza unor contracte de prestări
de servicii în funcție de domeniul în care activează.
Calificarea unui contract ca fiind contract de muncă
presupune reunirea a trei elemente, respectiv prestarea muncii
ca scop primar al contractului, remunerarea muncii depuse și
existența unui raport de subordonare. Contractul de muncă
trebuie să îl plaseze pe lucrător sub direcția, supravegherea și
autoritatea angajatorului său. Curtea de Casație franceză —
Secția socială, în Cauza Société Générale, soluționată prin
Hotărârea din 13 noiembrie 1996, a stabilit că raportul de
subordonare se caracterizată prin executarea unei munci sub
autoritatea angajatorului care are îndrituirea de a da ordine și
directive, de a controla prestarea muncii și de a sancționa
încălcările săvârșite de către angajat.
În lipsa raportului de subordonare, relațiile contractuale
convenite de părți nu se obiectivizează într-un raport de muncă,
ci rămân doar în sfera dreptului civil, eventual comercial. În
schimb, angajații sunt părți ale raportului de muncă, raport
care este guvernat fie de Codul muncii, fie de legile speciale
ce reglementează situația unor anumite categorii de
personal.
Prin urmare, în mod evident, rezultă că persoanele care
exercită profesii liberale sunt într-o situație juridică diferită față
de categoria generică de angajați. Însă, nimic nu împiedică
persoanele care exercită profesii liberale să își constituie
asociații în vederea apărării și promovării intereselor lor
profesionale.
Cu privire la critica de neconstituționalitate ce vizează
posibilitatea constituirii unui sindicat numai de către angajați
provenind din aceeași unitate, Curtea observă că aceasta este
o opțiune a legiuitorului justificată de unitatea de interese a

MONITORUL OFICIAL AL ROMÂNIEI, PARTEA I, Nr. 368/26.V.2011
acestora. Numai această unitate de interese justifică înființarea
unui sindicat, pentru că, în caz contrar, sindicatul nu ar mai
contribui la apărarea drepturilor și la promovarea intereselor
profesionale economice și sociale ale membrilor lor, ci numai a
unora dintre membrii lor.
De asemenea, este neîntemeiată și critica de
neconstituționalitate potrivit căreia magistrații au fost excluși de
la dreptul de a constitui/adera la un sindicat. Acest drept nu
exista nici sub imperiul Legii sindicatelor nr. 54/2003, publicată
în Monitorul Oficial al României, Partea I, nr. 73 din 5 februarie
2003. De altfel, Curtea a constatat constituționalitatea unei
asemenea soluții legislative, spre exemplu, prin Decizia nr. 147
din 25 martie 2004, publicată în Monitorul Oficial al României,
Partea I, nr. 418 din 11 mai 2004, sau Decizia nr. 1.364 din
27 octombrie 2009, publicată în Monitorul Oficial al României,
Partea I, nr. 836 din 4 decembrie 2009. Curtea a stabilit că
limitarea exercițiului dreptului de a constitui organizații sindicale
de către magistrați nu încalcă prevederile Constituției și nici
reglementările internaționale în materie.
În argumentarea deciziei, Curtea a mai reținut că art. 40
alin. (1) din Constituție prevede dreptul cetățenilor de a se
asocia liber în partide politice, în sindicate, în patronate și în alte
forme de asociere. Acest drept fundamental, social-politic, care
nu este însă un drept absolut, se exercită prin participare la
constituirea asociațiilor sau prin aderare la asociații existente.
Prevăzând posibilitatea constituirii mai multor tipuri de asociații,
nedeterminate în mod limitativ, art. 40 alin. (1) din Legea
fundamentală are în vedere și posibilitatea limitării sferei
persoanelor care pot constitui ori pot adera la diferite tipuri de
asociații, în funcție de obiectul de activitate și de scopul
asociațiilor respective, limitare ce se concretizează prin lege,
ținându-se seama de situația obiectiv diferită a anumitor
categorii de persoane, fără a se aduce atingere, prin aceasta,
principiului egalității în drepturi, consacrat la art. 16 alin. (1) din
Constituție. Înseși prevederile constituționale stabilesc anumite
limite ale dreptului de asociere, care privesc trei aspecte:
a) scopurile și activitatea; b) membrii; c) caracterul asociației,
rezultând din modul său de constituire. Legea poate institui
anumite condiții obligatorii privind constituirea și desfășurarea
activității asociațiilor, inclusiv categoriile de persoane care pot
face parte din diferite asociații, de la care statutele lor nu pot
deroga. Categoriile de persoane care nu pot constitui ori nu pot
adera la anumite tipuri de asociații pot face parte din alte tipuri
de asociație, dreptul lor la liberă asociere nefiind atins.
În ceea ce privește critica de neconstituționalitate privind
eliminarea unor măsuri ce asigurau exercițiul liber și
neconstrâns al libertății sindicale, se observă că autorii obiecției
de neconstituționalitate contestă de fapt eliminarea din noua
lege a fostelor dispoziții ale art. 10 alin. (1), art. 22 alin. (3),
art. 29, art. 30 alin. (1) și (2) din Legea sindicatelor nr. 54/2003.
Raportat la aceste aspecte, Curtea constată că soluțiile
legislative cuprinse în textele de lege menționate nu sunt de
relevanță constituțională, cu alte cuvinte ele reprezintă mai
degrabă garanții suplimentare de nivel legal în sprijinul activității
sindicale, fără ca prin eliminarea lor să fie pusă în discuție sau
afectată în vreun fel sau altul substanța art. 9 sau art. 40 din
Constituție. Mai mult, se observă că autorii obiecției critică mai
degrabă niște pretinse lacune ale legii, or, din moment ce
acestea nu au relevanță constituțională, Curtea ar trebui să își
aroge competențe ce aparțin legiuitorului pentru ca noua lege
să cuprindă și alte soluții legislative existente la un moment dat,
ceea ce ar echivala cu încălcarea art. 2 alin. (3) din Legea
nr. 47/1992.
Nici neconstituționalitatea art. 224 lit. a) din legea criticată nu
poate fi reținută, legiuitorul fiind liber să abroge o lege în
ansamblul său, precum și dispoziții din legi, ținând cont de
art. 61 alin. (1) din Constituție, precum și de prevederile Legii

7

nr. 24/2000, cu condiția să nu afecteze prevederile Constituției,
ceea ce nu este cazul în cauza de față.
Având în vedere cele arătate, în lipsa încălcării vreunui drept
constituțional, Curtea nu poate reține incidența în cauză a art. 53
din Constituție.
2. În ceea ce privește critica de neconstituționalitate
referitoare la suprapunerea de competențe între Consiliul
Național Tripartit pentru Dialog Social și Consiliul Economic și
Social, Curtea constată că aceasta este neîntemeiată. Astfel, în
timp ce primul este un organism consultativ la nivel național al
partenerilor sociali instituit prin lege, cel de-al doilea este o
instituție publică de interes național cu statut constituțional,
ambele având atribuții clar delimitate la art. 78, respectiv
art. 86—90 din lege. Din analiza acestor atribuții, nu rezultă
nicio suprapunere de competențe de natură să atragă
neconstituționalitatea titlului IV sau V al legii și nici o încercare
de a reduce la un rol formal Consiliul Economic și Social.
Cu privire la lipsa reprezentanților Guvernului din structurile
Consiliului Economic și Social, Curtea constată că eliminarea
acestora a fost dictată de dorința de a se asigura Consiliului
Economic și Social un plus de independență decizională și
obiectivitate.
3. În privința cerinței legale ca declararea grevei să fie luată
cu acordul majorității membrilor sindicatului, Curtea observă că
o atare condiție este una de reprezentativitate, în sensul ca
greva să poată fi declanșată numai dacă există un consens al
membrilor de sindicat. În lipsa unei asemenea condiții de
reprezentativitate, conducătorii sindicatelor ar putea declanșa
sau, din contră, nu ar putea declanșa greve atunci când acestea
s-ar impune. Totodată, forma scrisă a acordului exprimat este și
un instrumentum probationis pentru a se putea demonstra
legalitatea declanșării grevelor. În acest fel, acțiunile
angajatorilor în fața instanțelor judecătorești în vederea
declarării ca ilegale a grevei vor avea șanse mult mai mici de
succes. Rezultă, astfel, că o atare măsură este una de ocrotire
și garantare a dreptului la grevă.
Referitor la condiția impusă de art. 186 alin. (1) din lege cu
privire la declanșarea grevei de solidaritate, și anume
apartenența sindicatului ce declanșează o asemenea grevă la
același grup de unități sau sector de activitate, Curtea observă
că aceasta se încadrează în dispozițiile art. 43 alin. (2) din
Constituție. Legiuitorul este competent să stabilească limitele
exercitării dreptului la grevă; or, declararea grevei de
solidaritate în vederea susținerii revendicărilor formulate
de angajații din alte unități aparținând aceluiași grup de
unități sau sector de activitate este o asemenea limită de
exercitare a dreptului de grevă, justificată de faptul ca și cei
care declanșează o atare grevă să aibă un minim interes
profesional propriu de apărat, promovat sau susținut. În caz
contrar, angajatorul ar urma să suporte pagube materiale
determinate de interese profesionale de care este cu totul și cu
totul străin.
Cu privire la criticile de neconstituționalitate ale art. 202 și
art. 205 din legea criticată, Curtea constată că acestea vizează
mai degrabă propuneri de lege ferenda. De altfel, legiuitorul, în
temeiul art. 43 alin. (2) din Constituție, este singurul competent
să stabilească sfera personalului care nu poate face grevă,
respectiv să stabilească limite ale exercitării dreptului la grevă,
desigur cu condiția ca alegerea sa să fie justificată de apărarea
ordinii de drept, a drepturilor și libertăților fundamentale și de
protejarea intereselor naționale.
Totodată, Curtea reține că, potrivit art. 205 din lege, în
anumite domenii strict stabilite greva este permisă cu condiția ca
ăorganizatorii grevei să asigure serviciile, dar nu mai puțin de o
treime din activitatea normală”. Acest text legal, atunci când
se referă la asigurarea serviciilor, are în vedere desigur
serviciile care fac obiectul de activitate al acelor unități, și

8

MONITORUL OFICIAL AL ROMÂNIEI, PARTEA I, Nr. 368/26.V.2011

nu alte categorii de activități pe care acestea le-ar putea
desfășura (spre exemplu, activități administrative, umanitare
etc.). Se asigură funcționarea unor servicii esențiale și de strictă
necesitate în vederea apărării ordinii de drept, a drepturilor și
libertăților fundamentale și protejării intereselor naționale.
4. În privința eliminării contractelor colective la nivel național,
Curtea constată că textul art. 41 alin. (5) din Constituție nu
prevede și nu garantează negocierile colective la nivel național,
astfel încât cadrul în care se desfășoară acestea este cel stabilit
de către legiuitor. În caz contrar, s-ar ajunge la absolutizarea
dreptului la negocieri colective, drept care trebuie să țină cont
de condițiile economice și sociale existente în societate la un
moment dat. Este vorba de menținerea unui echilibru just între
interesele patronatului și al sindicatelor; desigur, vor exista
domenii în care condițiile economice și sociale permit
încheierea unor contracte colective de muncă mult mai
favorabile angajaților, iar altele în care drepturile sunt negociate
la un nivel inferior, astfel încât printr-un contract colectiv la nivel
național aceștia din urmă ar avea drepturi mai mari față de cât
permite în mod obiectiv domeniul în care lucrează, ceea ce
afectează viabilitatea economică a angajatorilor din acest
domeniu.
Cu referire la contractele colective de muncă, Curtea, prin
Decizia nr. 292 din 1 iulie 2004, publicată în Monitorul Oficial al
României, Partea I, nr. 787 din 26 august 2004, a statuat că
încheierea acestora nu se poate face decât cu respectarea legii.
Aceste contracte sunt izvor de drept, dar forța lor juridică nu
poate fi superioară legii. În consecință, contractele colective
ăsunt garantate în măsura în care nu încalcă prevederile legale
în materie”; în caz contrar ăs-ar încălca un principiu fundamental
al statului de drept, și anume primordialitatea legii în
reglementarea relațiilor sociale”. În consecință, negocierea
contractelor colective nu se poate face decât cu respectarea
dispozițiilor legale existente (a se vedea, în acest sens, și
Decizia nr. 65 din 20 iunie 1995, publicată în Monitorul Oficial al
României, Partea I, nr. 129 din 28 iunie 1995, sau Decizia
nr. 383 din 23 martie 2011). Mai mult, Curtea, prin Decizia nr. 1.414
din 4 noiembrie 2009, publicată în Monitorul Oficial al României,
Partea I, nr. 796 din 23 noiembrie 2009, a mai statuat că
dispozițiile art. 41 alin. (5) din Constituție, privind caracterul
obligatoriu al contractelor colective, nu exclud ăposibilitatea
legiuitorului de a interveni, din rațiuni de interes general, pentru
modificarea unor dispoziții din contractele colective de muncă,

reglementând soluții care să răspundă nevoilor sociale existente
la un moment dat”.
Rezultă că legiuitorul este competent să stabilească un cadru
legal în care să se desfășoare negocierile colective, contractele
colective neputând genera drepturi și obligații contra legem.
Ele sunt acte care sunt încheiate în aplicarea legilor și
nicidecum acte care să prevaleze forței legii. Astfel, este
evident că în sfera publică asemenea contracte se negociază
și se încheie în limitele și în cadrul stabilite de lege.
Celelalte aspecte invocate în cadrul acestui punct sunt
simple comparații între fostele reglementări în domeniu și noile
reglementări, fără, însă, a fi relevate veritabile critici de
neconstituționalitate; mai mult, unele aspecte invocate sunt și
inexacte, spre exemplu obligația angajatorului de a iniția
negocierea colectivă se regăsește în actualul art. 129 alin. (2)
din lege, iar soluția legislativă care stabilea conținutul minimal al
negocierii colective este reluată în art. 132 alin. (2) din lege.
5. În privința art. 209 din lege care prevede că instanțele
judecătorești competente să judece cereri referitoare la
soluționarea conflictelor individuale de muncă se stabilesc prin
lege, Curtea observă că noțiunea de lege vizează categoria
actelor normative de reglementare primară, categorie
generică. O atare concluzie se poate desprinde din faptul că
numai Constituția este cea care stabilește, potrivit art. 73
alin. (1), categoriile de legi: legi constituționale, organice și
ordinare.
Obiter dictum, competența de judecată a instanțelor este
reglementată de art. 126 alin. (2) din Constituție, textul criticat,
chiar dacă vizează competența materială în dreptul muncii, nu
ține de regimul general privind raporturile de muncă, sindicatele,
patronatele și protecția socială. Prin urmare, art. 126 alin. (2)
din Constituție determină natura de lege ordinară prin care se
reglementează competența instanțelor judecătorești și
procedura de judecată.
6. Cu privire la actele internaționale enumerate, Curtea
observă că autorii obiecției de neconstituționalitate nu își
motivează criticile de neconstituționalitate în raport cu dispozițiile
cuprinse în acestea, iar Curtea nu are competența de a formula
propriile critici, la care, ulterior, să și răspundă. Astfel, o
enumerare a actelor internaționale pretins încălcate prin legea
criticată nu echivalează cu o veritabilă critică de
neconstituționalitate, nefiind respectate exigențele art. 10
alin. (2) din Legea nr. 47/1992 (a se vedea, mutatis mutandis,
Decizia nr. 383 din 23 martie 2011).

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi în privința criticilor de
neconstituționalitate extrinsecă și cu unanimitate de voturi în privința criticilor de neconstituționalitate intrinsecă formulate,
CURTEA CONSTITUȚIONALĂ

În numele legii
D E C I D E:

Constată că dispozițiile Legii dialogului social, în ansamblul său, precum și, în special, ale art. 3 alin. (1) și (2), art. 4,
art. 41 alin. (1), titlul IV privind Consiliul Național Tripartit pentru Dialog Social, titlul V privind Consiliul Economic și Social, art. 138
alin. (3), art. 183 alin. (1) și (2), art. 186 alin. (1), art. 202, art. 205, art. 209 și art. 224 lit. a) din lege, sunt constituționale în raport
cu criticile formulate.
Definitivă și general obligatorie.
Decizia se comunică Președintelui României și se publică în Monitorul Oficial al României, Partea I.
Dezbaterile au avut loc la data de 4 mai 2011 și la acestea au participat: Augustin Zegrean, președinte, Aspazia Cojocaru, Acsinte
Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás Valentin Zoltán și Tudorel Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Benke Károly

MONITORUL OFICIAL AL ROMÂNIEI, PARTEA I, Nr. 368/26.V.2011

9

CURTEA CONSTITUȚIONALĂ

D E C I Z I A Nr. 575
din 4 mai 2011

privind obiecția de neconstituționalitate a Legii privind încadrarea și salarizarea în anul 2011
a personalului didactic și didactic auxiliar din învățământ
I. Cu Adresa nr. 51/1.902 din 21 aprilie 2011, secretarul
general al Camerei Deputaților a transmis Curții Constituționale
sesizarea referitoare la neconstituționalitatea Legii privind
încadrarea și salarizarea în anul 2011 a personalului didactic și
didactic auxiliar din învățământ, formulată de un număr de
110 deputați aparținând Grupului parlamentar al Partidului
Social Democrat și al Partidului Național Liberal.
Autorii sesizării aparținând Grupului parlamentar al Partidului
Social Democrat sunt următorii: Victor-Viorel Ponta, Adrian
Năstase, Mircea Dușa, Aurelia Vasile, Marian Neacșu, Viorel
Hrebenciuc, Florin-Costin Pâslaru, Lucreția Roșca, Dumitru
Chiriță, Victor Socaciu, Sonia-Maria Drăghici, Rodica Nassar,
Dorel Covaci, Victor Cristea, Cornel Itu, Florin Iordache, Ion
Stan, Ion Burnei, Filip Georgescu, Andrei Dolineaschi, Iuliu
Nosa, Vasile Popeangă, Neculai Rățoi, Gheorghe Ana, Angel
Tilvăr, Cornel-Cristian Resmeriță, Marian Ghiveciu, Costică
Macaleți, Eugen Bejinariu, Horia Teodorescu, Nicolae Bănicioiu,
Gheorghe Antochi, Viorel Ștefan, Tudor Panțîru, SorinConstantin Stragea, Ion Călin, Nicolae Ciprian Nica, Doina
Burcău, Radu Costin Vasilică, Aurel Vlădoiu, Antonella
Marinescu, Valeriu Ștefan Zgonea, Laurențiu Nistor, Anghel
Stanciu, Claudiu Iulian Manda, Florina Ruxandra Jipa,
Gheorghe Ciocan, Cristian-Sorin Dumitrescu, Radu Eugen
Coclici, Mădălin-Ștefan Voicu, Florentin Gust Băloșin, Ciprian
Florin Luca și Ioan Sorin Roman.
Autorii sesizării aparținând Grupului parlamentar al Partidului
Național Liberal sunt următorii: Cristian Adomniței, Marin
Almăjanu, Sergiu Andon, Teodor Atanasiu, Vasile Berci, ViorelVasile Buda, Cristian Buican, Mihăiță Calimente, Mircea Vasile
Cazan, Mariana Câmpeanu, Daniel Chițoiu, Tudor Alexandru
Chiuariu, Liviu-Bogdan Ciucă, Tudor Ciuhodaru, Horia Cristian,
Ciprian Minodor Dobre, Victor Paul Dobre, Mihai Aurel Donțu,
Gheorghe Dragomir, George Ionuț Dumitrică, Relu Fenechiu,
Damian Florea, Gheorghe Gabor, Grațiela Leocadia Gavrilescu,
Dominic Andrei Gerea, Alina Ștefania Gorghiu, Titi Holban, Pavel
Horj, Mircea Irimescu, Nicolae Jolța, Mihai Lupu, Dan Ștefan
Motreanu, Gheorghe Eugen Nicolăescu, Ludovic Orban, Ionel
Palăr, Viorel Palașcă, Cornel Pieptea, Gabriel Plăiașu, Cristina
Ancuța Pocora, Virgil Pop, Marius Octavian Popa, Călin
Constantin Anton Popescu- Tăriceanu, Călin Potor, Adriana Ana
Săftoiu, Nini Săpunaru, George Adrian Scutaru, Ionuț Marian
Stroe, Radu Stroe, Gigel Sorinel Știrbu, Gheorghe Mirel Taloș,
Diana Adriana Tușa, Radu Bogdan Țîmpău, Ioan Țintean, Florin
Țurcanu, Horea Dorin Uioreanu, Ana Lucia Varga și Mihai
Alexandru Voicu.
Sesizarea a fost formulată în temeiul dispozițiilor art. 146
lit. a) din Constituție și al art. 11 alin. (1) lit. A.a) raportat la art. 15
alin. (2) din Legea nr. 47/1992 privind organizarea și
funcționarea Curții Constituționale, a fost înregistrată la Curtea
Constituțională sub nr. 2.453 din 21 aprilie 2011 și constituie
obiectul Dosarului nr. 524 A/2011.
II. Criticile formulate în motivarea obiecției de
neconstituționalitate sunt structurate în două secțiuni: critici de
neconstituționalitate extrinsecă a legii, respectiv critici de
neconstituționalitate intrinsecă.
A. Critici de neconstituționalitate extrinsecă
1. În opinia autorilor sesizării, Legea privind încadrarea și
salarizarea în anul 2011 a personalului didactic și didactic

auxiliar din învățământ încalcă dispozițiile art. 1 alin. (4) și (5)
coroborate cu dispozițiile art. 61 alin. (1) și art. 114 din
Constituție, prin prisma modalității de adoptare a acestei legi, și
anume prin angajarea răspunderii Guvernului.
Invocând în acest sens și considerentele care au
fundamentat pronunțarea de către Curtea Constituțională a
Deciziei nr. 1.557/2009, precum și literatura de specialitate în
materia instituției angajării răspunderii Guvernului asupra unui
proiect de lege, autorii sesizării susțin că nu se justifică
recurgerea la această procedură pentru adoptarea legii criticate.
Astfel, nu se poate reține faptul că adoptarea proiectului de
lege în procedură obișnuită ori cu procedură de urgență nu ar
mai fi fost posibilă, nici faptul că structura politică a
Parlamentului nu ar fi permis adoptarea proiectului de lege,
întrucât, de vreme ce exista o majoritate parlamentară care
rezultă din faptul că partidele respective au format Guvernul,
adoptarea sub forma asumării răspunderii nu este oportună.
De asemenea, nu se poate reține vreun demers al
Guvernului adresat Senatului pentru dezbaterea proiectului
acestei legi cu procedură de urgență, nu există condiția urgenței
care să fi determinat o astfel de măsură din partea Guvernului,
astfel încât ocolirea procedurii de examinare și dezbatere a
proiectului de lege, atât în cadrul comisiilor de specialitate, cât
și în plenul fiecărei Camere a Parlamentului, și recurgerea la
angajarea răspunderii cu privire la acesta nu își găsesc
motivarea.
Prin exercitarea de către Guvern a unei competențe, cu
nerespectarea cadrului constituțional care o circumstanțiază,
s-a încălcat competența Parlamentului de unică autoritate
legiuitoare.
Nerespectarea, pentru considerentele arătate, a dispozițiilor
art. 114 din Constituție referitoare la procedura angajării
răspunderii Guvernului asupra unui proiect de lege determină,
potrivit susținerilor autorilor sesizării, și înfrângerea dispozițiilor
art. 1 alin. (4) și (5), coroborate cu cele ale art. 61 alin. (1) privind
supremația Constituției și a legilor, respectiv rolul Parlamentului.
2. Se susține totodată că legea criticată nesocotește
prevederile art. 1 alin. (5) din Constituție și sub aspectul
încălcării prevederilor art. 217 și art. 31 din Legea nr. 24/2000
privind normele de tehnică legislativă pentru elaborarea actelor
normative.
Astfel, atât normele privind tehnica legislativă, cât și
prevederile Legii nr. 109/1997 privind organizarea și
funcționarea Consiliului Economic și Social instituie
obligativitatea existenței avizului consultativ al Consiliului
Economic și Social în cazul actelor normative privind politica
salarială. În opinia autorilor sesizării, actul normativ criticat a fost
elaborat și adoptat cu încălcarea rolului consultativ al Consiliului
Economic și Social, deoarece la secțiunea a 6-a ăConsultările
efectuate în vederea elaborării prezentului act normativ” pct. 5
lit. c) din expunerea de motive se menționează doar faptul că
proiectul de lege va fi supus avizării Consiliului Economic și
Social. Se arată că este unanim recunoscut faptul că, deși avizul
este consultativ, în conținutul său solicitarea avizului și existența
lui sunt obligatorii. Or, în cazul de față, Guvernul nu a obținut
avizul, ci doar un răspuns formal prin care se învedera că, la
termenul solicitat, Consiliul Economic și Social nu s-a putut
întruni legal. Se face referire în acest sens și la Adresa

10

MONITORUL OFICIAL AL ROMÂNIEI, PARTEA I, Nr. 368/26.V.2011

Consiliului Economic și Social transmisă Secretariatului General
al Guvernului și înregistrată sub nr. 1.012 din 7 aprilie 2011. Se
conchide în sensul că o astfel de conduită nu este numai de
natură să încalce principiul supremației legii, consacrat de art. 1
alin. (5) din Constituție, ci și să nege rolul constituțional al
Consiliului Economic și Social, acela de organ consultativ al
Parlamentului și Guvernului, reducând acest organism la o
funcție pur formală.
B. Critici de neconstituționalitate intrinsecă a legii
1. Se susține că prevederile art. 1 alin. (6) coroborate cu
celelalte dispoziții ale Legii privind încadrarea și salarizarea în
anul 2011 a personalului didactic și didactic auxiliar din
învățământ nesocotesc dispozițiile art. 41 alin. (5) și pe cele ale
art. 53 din Constituție privind dreptul la negocieri colective în
materie de muncă, și, respectiv, restrângerea exercițiului unor
drepturi sau al unor libertăți. Aceasta întrucât, impunându-se
prin art. 1 alin. (6) din lege interdicția de negociere și stabilire
prin contractele colective de muncă sau acordurile colective de
muncă a unor salarii sau alte drepturi în bani sau în natură care
excedează prevederilor legii în discuție, se limitează dreptul la
negocieri colective.
Se arată în acest sens că într-un context de stabilizare
economică, pentru a fixa condițiile de muncă trebuie acordată
prioritate negocierii colective în loc de a promulga o lege privind
limitarea salariilor în sectorul public. Se invocă și prevederile
Convenției Organizației Internaționale a Muncii nr. 87/1948
privind libertatea sindicală și apărarea dreptului sindical,
subliniindu-se totodată importanța promovării negocierii
colective în sectorul educației, în sensul art. 4 din Convenția
Organizației Internaționale a Muncii nr. 98/1949 privind aplicarea
principiilor dreptului de organizare și negociere colectivă.
Se subliniază că legea supusă analizei nu face nicio
diferențiere între învățământul din sectorul public și învățământul
din sectorul privat. Prin urmare, în opinia autorilor sesizării,
interdicția expresă de a nu fi negociate salarii sau alte drepturi
în bani sau în natură care să depășească limitele instituite prin
această lege operează și în sectorul privat, fapt ce este de
natură să încalce în mod flagrant dispozițiile constituționale în
materia garantării dreptului la negocieri colective în materie de
muncă, fiind afectată însăși substanța acestui drept. Se invocă
și dispozițiile Convenției Organizației Internaționale a Muncii
nr. 154/1981, pentru a defini sfera negocierilor colective, precum
și un set de principii privind negocierea colectivă elaborat de
Comitetul pentru Libertate Sindicală al Consiliului de
Administrație al Biroului Internațional al Muncii.
Din această perspectivă, având în vedere actele
internaționale invocate, precum și faptul că acestea
reglementează probleme legate de drepturile omului, se susține
că demersul legiuitorului încalcă dispozițiile art. 20 din
Constituție.
2. Se mai susține că prevederile Legii privind încadrarea și
salarizarea în anul 2011 a personalului didactic și didactic
auxiliar din învățământ, în ansamblul lor, contravin dispozițiilor
art. 47 alin. (1) și art. 135 alin. (2) lit. f) din Constituție referitoare
la obligația statului de a lua măsuri de dezvoltare economică și
de protecție socială, de natură să asigure cetățenilor un nivel de
trai decent și, respectiv, de a asigura crearea condițiilor
necesare pentru creșterea calității vieții, precum și dispozițiilor
art. 44 alin. (1) și (2) din Constituție privind garantarea dreptului
de proprietate, precum și a creanțelor asupra statului și,
respectiv, egala garantare și ocrotire a proprietății private,
indiferent de titular.
În opinia autorilor sesizării, emiterea actului normativ criticat
nu are în vedere menținerea standardelor de viață ale
categoriilor sociale afectate de măsurile dispuse. Prin urmare, în
contextul realităților economice și sociale, reducerea drepturilor
salariale și de natură salarială ale personalului didactic și
didactic auxiliar din învățământ ca urmare a aplicării algoritmului

de calcul stabilit prin legea analizată plasează persoanele care
fac parte din corpul didactic într-o situație defavorabilă, situată
sub limita inferioară a subzistenței. Astfel, reducerea salariilor
în discuție reprezintă, în cele mai multe cazuri, suma de bani
necesară pentru hrană și îmbrăcăminte. În plus, în condițiile
imposibilității achitării de către această categorie de salariați a
ratelor la creditele contractate și a consecințelor produse de
acest fapt, mulți dintre cei vizați de lege, de care depind și
membrii familiilor lor, vor necesita protecție socială ce va trebui
acordată de către stat. Ca urmare, reducerea drepturilor
salariale aduce atingere și principiului protecției așteptărilor
legitime a cetățenilor cu privire la un anumit nivel al protecției și
securității sociale. Chiar dacă acest principiu nu exclude, de
plano, posibilitatea statului de a opera schimbări legislative,
valabilitatea acestui demers este condiționată de menținerea
unei balanțe rezonabile între încrederea cetățenilor în cadrul
normativ existent și interesele pentru a căror satisfacere
operează modificarea acestuia. Or, cu privire la raporturile de
muncă ale personalului didactic și didactic auxiliar din
învățământ a intervenit, în ultimii ani, un număr nejustificat de
modificări legislative.
Se susține totodată că prevederile legii criticate aduc
atingere drepturilor salariale și de natură salarială, încălcând
astfel dispozițiile art. 44 din Constituție, respectiv pe cele ale
art. 1 din Protocolul nr. 1 adițional la Convenția pentru apărarea
drepturilor omului și a libertăților fundamentale privind dreptul
de proprietate. Se invocă în acest sens jurisprudența Curții
Europene a Drepturilor Omului, respectiv hotărârile pronunțate
în cauzele Bűchen contra Cehiei din 2002, Sporrong și Lonroth
împotriva Suediei din 1982, Mellacher și alții împotriva Austriei
din 1989 și James și alții împotriva Marii Britanii din 1986,
conchizându-se că, în concepția acestei Curți, se impune a fi
realizată o distincție între sintagmele ăa fi lipsit de bun” și
ăreglementare a folosinței acestui bun”, limitarea folosinței
bunurilor proprietate privată fiind conformă Convenției dacă se
urmărește un scop de utilitate publică și dacă implică o
despăgubire a proprietarului. Doar în aceste condiții este
respectat principiul proporționalității și baza rezonabilă în temeiul
căreia se pot institui restrângeri ale dreptului de proprietate.
În opinia autorilor sesizării, reducerea drepturilor salariale și
de natură salarială ca urmare a aplicării algoritmului de calcul
stabilit de legea supusă analizei echivalează practic cu o
expropriere fără justă și prealabilă despăgubire, condiții impuse
de art. 44 alin. (3) din Constituție. De asemenea, lipsește cauza
de utilitate publică, impusă de art. 1 din Protocolul nr. 1 adițional
la Convenția pentru apărarea drepturilor omului și a libertăților
fundamentale.
În final se invocă incidența art. 20 din Constituție din
perspectiva încălcării și a următoarelor dispoziții din acte
internaționale: art. 1, art. 17 alin. (1), art. 25 și art. 52 alin. (1) din
Carta drepturilor fundamentale a Uniunii Europene privind
inviolabilitatea demnității umane, dreptul de proprietate și,
respectiv, condițiile restrângerii exercițiului unor drepturi sau al
unor libertăți, art. 4, art. 23 și art. F din partea a V-a din Carta
socială europeană, privind dreptul la o salarizare echitabilă,
dreptul persoanelor vârstnice la protecție socială, respectiv
derogări în caz de război sau de pericol public și art. 17, art. 23
pct. 3 și art. 25 pct. 1 din Declarația Universală a Drepturilor
Omului privind dreptul de proprietate, dreptul oricărui om care
muncește la o retribuire echitabilă și satisfăcătoare și, respectiv,
dreptul oricărui om la un nivel de trai care să-i asigure sănătatea
și bunăstarea lui și a familiei lui.
III. În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizarea a fost comunicată președinților celor
două Camere ale Parlamentului, precum și Guvernului pentru a
comunica punctele lor de vedere.

MONITORUL OFICIAL AL ROMÂNIEI, PARTEA I, Nr. 368/26.V.2011
IV. Președintele Senatului, cu Adresa nr. I/372 din 2 mai 2011,
a transmis Curții Constituționale punctul său de vedere prin care
apreciază că obiecția de neconstituționalitate este întemeiată.
În argumentarea acestui punct de vedere arată, în esență,
că decizia Guvernului de a-și angaja răspunderea asupra legii în
discuție reprezintă un act prin care sunt încălcate competențele
constituționale ale Parlamentului, Guvernul arogându-și, în
acest caz, o atribuție care, potrivit art. 61 alin. (1) din Constituție,
aparține numai puterii legiuitoare. Potrivit opiniei exprimate,
decizia Guvernului de a recurge la această procedură nu are alt
scop decât acela de a eluda dezbaterile parlamentare și deciziile
pe care, eventual, Camera Deputaților și Senatul le-ar putea
adopta în cadrul acestora. Se încalcă astfel dispozițiile art. 1
alin. (4), art. 61 alin. (1) și art. 114 din Constituție.
Se mai arată că legea criticată încalcă dispozițiile art. 1
alin. (5) din Constituție care consacră principiul respectării
Constituției, a supremației sale și a legilor. Astfel, această lege
a fost elaborată și adoptată în absența avizului cerut de lege și
impus de Constituție, cu încălcarea atât a prevederilor art. 31
din Legea nr. 24/2000 privind normele de tehnică legislativă
pentru elaborarea actelor normative, cât și celor ale Legii
nr. 109/1997 privind organizarea și funcționarea Consiliului
Economic și Social.
Se consideră că sunt întemeiate și criticile de
neconstituționalitate intrinsecă formulate de autorii sesizării,
apreciindu-se, pentru aceleași considerente expuse de aceștia,
că Legea privind încadrarea și salarizarea în anul 2011 a
personalului didactic și didactic auxiliar din învățământ încalcă
prevederile art. 41 alin. (5) coroborate cu cele ale art. 53 din
Constituție, precum și pe cele ale art. 44, art. 47 alin. (1) și
art. 135 alin. (2) lit. f) din Constituție.
V. Președintele Camerei Deputaților, cu Adresa nr. 51/1.927
din 26 aprilie 2011, a transmis Curții Constituționale punctul său
de vedere în sensul că Legea privind încadrarea și salarizarea
în anul 2011 a personalului didactic și didactic auxiliar din
învățământ este conformă cu dispozițiile constituționale
invocate.
Astfel, se apreciază că procedura utilizată de Guvern de
angajare a răspunderii asupra proiectului acestei legi este în
concordanță art. 114 din Constituție, text care reglementează,
de fapt, implicarea Guvernului în activitatea de legiferare a
Parlamentului. Se consideră că art. 114 din Constituție nu
stabilește nicio condiție pentru ca Guvernul să își poată angaja
răspunderea asupra unui proiect de lege, în afară de cele expres
prevăzute de acest text constituțional, iar oportunitatea și
conținutul inițiativei de angajare a răspunderii sunt în mod
exclusiv de competența Guvernului.
Cu privire la susținerea privind pretinsa încălcare a
prevederilor Legii nr. 24/2000 privind normele de tehnică
legislativă pentru elaborarea actelor normative, se arată că este
total inexactă, deoarece Curtea Constituțională controlează
conformitatea cu Constituția și este garantul doar al supremației
ei, în timp ce instanțele judecătorești controlează conformitatea
cu legile a unor acte normative subsecvente acestora, asigurând
astfel supremația lor, și nu a Constituției. În cazul în care s-ar
agrea susținerile autorilor sesizării, s-ar crea situația ca la
Curtea Constituțională să ajungă toate litigiile referitoare la
nerespectarea legilor, care în prezent sunt soluționate de
instanțele judecătorești.
În ceea ce privește lipsa avizului Consiliului Economic și
Social, se arată că nu are niciun efect juridic asupra adoptării
legii de către Parlament, organ care, în domeniul legislativ, are
o poziție supremă. Ca urmare, rolul Consiliului Economic și
Social nu poate fi decât tot consultativ, așa cum, de altfel,
recunosc și autorii sesizării.
Referitor la pretinsa încălcare a dispozițiilor art. 41 alin. (5) și
art. 20 din Constituție, se arată că nu este motivată în vreun fel.

11

Cât privește celelalte critici de neconstituționalitate intrinsecă
formulate, se arată că nu pot fi reținute, având în vedere faptul
că măsurile dispuse prin legea criticată nu pot fi considerate
arbitrare iar, în condițiile date, ele nu impun sarcini excesive
asupra membrilor corpului profesoral. În același timp, aceste
măsuri sunt aplicate tuturor și nu selectiv, adică doar unora
dintre membrii corpului didactic. De altfel, neluarea unor astfel
de măsuri adecvate ar putea afecta stabilitatea economică a țării
și, implicit, securitatea națională. Se invocă în acest sens
considerentele care au fundamentat deciziile Curții
Constituționale nr. 1.414 din 4 noiembrie 2009, nr. 871 din
25 iunie 2010 și nr. 872 din 25 iunie 2010.
Referitor la pretinsa încălcare a art. 44 din Constituție, se mai
arată că niciun text constituțional nu interzice statului să aprobe
doar salariile pe care le poate acorda salariaților săi. În acest
sens, statul a aprobat doar salariile pe care le poate acorda în
condiții de criză economică și financiară mondială și națională.
Cât privește jurisprudența Curții Europene a Drepturilor Omului
invocată, se arată că nu are legătură cu obiectul sesizării, în
cauză nefiind vorba despre o expropriere. Astfel, aprobarea unor
salarii mai reduse în viitor nu poate avea drept efect suprimarea
sau modificarea negativă a celor deja încasate, legea criticată
având doar efecte pentru viitor, iar nu și pentru trecut. În plus,
dreptul de proprietate privată se exercită doar asupra sumelor
deja încasate și nu asupra celor care ar urma să fie încasate și,
ca urmare, prin noțiunea de bun se poate înțelege doar sumele
din prima categorie, nu și cele din a doua (care ar urma să fie
încasate).
VI. Guvernul, cu Adresa nr. 5/2.634/28.04.201, a transmis
Curții Constituționale punctul său de vedere prin care apreciază
că sesizarea de neconstituționalitate este neîntemeiată.
Astfel, cât privește criticile de neconstituționalitate extrinsecă
a legii, prin raportare la art. 114 din Constituție, se arată, în
esență, că sunt neîntemeiate, întrucât nu există dispoziții
constituționale, exprese sau implicite, care să condiționeze sau
să restricționeze în vreun fel libertatea Guvernului de a alege să
își asume răspunderea pe un proiect de lege în fața
Parlamentului, atunci când apreciază că o asemenea măsură
se impune. Mai mult, mecanismul constituțional reglementat de
art. 114 a fost instituit de către legiuitorul constituant în vederea
asigurării unui mijloc de acțiune și control reciproc între puterea
legislativă și puterea executivă, în virtutea respectării principiului
separației puterilor în stat.
Referitor la criticile de neconstituționalitate extrinsecă a legii
prin raportare la art. 1 alin. (5) și art. 141 din Constituție,
motivate de lipsa avizului Consiliului Economic și Social, se
apreciază că acestea privesc, în realitate, aspecte ce țin de
modul de aplicare a unor dispoziții legale procedurale în
activitatea Guvernului de adoptare a actelor normative și care nu
intră în competența de soluționare a Curții Constituționale. Se
invocă și jurisprudența Curții Constituționale în materie, prin care
s-a statuat că, chiar dacă avizul nu a fost emis de către Consiliul
Economic și Social din lipsă de cvorum, Guvernul, prin
solicitarea avizului, a respectat prevederile constituționale.
Criticile de neconstituționalitate intrinsecă a legii,
fundamentate pe dispozițiile art. 41 alin. (5) și art. 53 alin. (1)
și (2) din Constituție, sunt, de asemenea, neîntemeiate, pentru
considerentele expuse în jurisprudența constantă a Curții
Constituționale în care s-a statuat că încheierea convențiilor
colective nu se poate face decât cu respectarea legii, dreptul la
negocieri colective neputând fi asimilat posibilității exercitării
acestuia în mod discreționar. Mai mult, potrivit art. 1 alin. (5) din
Legea fundamentală, în România respectarea Constituției, a
supremației sale și a legilor este obligatorie și, pe cale de
consecință, dreptul la negocierea și încheierea contractelor de
muncă nu se poate exercita decât cu respectarea legilor cu
caracter general și cu valabilitate pe întreg teritoriul țării. A da o
altă interpretare textului art. 41 alin. (5) ar însemna așezarea

12

MONITORUL OFICIAL AL ROMÂNIEI, PARTEA I, Nr. 368/26.V.2011

unei categorii profesionale mai presus de lege, ceea ce ar
conduce la nesocotirea celorlalte dispoziții și principii din
cuprinsul Legii fundamentale. Referitor la susținerea potrivit
căreia legea ce face obiectul sesizării limitează dreptul la
negocieri colective în sectorul privat, în materia salarizării, se
precizează că această lege reglementează drepturile salariale
ale personalului bugetar din învățământ și nicidecum drepturile
salariale ale personalului didactic din sectorul privat.
Legea criticată nu încalcă, în opinia Guvernului, nici
prevederile art. 47 alin. (1) și ale art. 135 alin. (2) lit. f) din
Constituție, întrucât, prin soluțiile propuse, având în vedere
argumentele prezentate în expunerea de motive, se urmărește
tocmai crearea premiselor necesare ca statul să își respecte
obligațiile constituționale menționate în textele din Legea
fundamentală invocate. În lipsa unei astfel de reglementări, în
contextul crizei economice de care și România este afectată,
există riscul iminent ca o parte sau chiar întreg personalul vizat
să nu poată fi remunerat pentru activitatea depusă.
Referitor la pretinsa încălcare a art. 44 din Constituție,
respectiv a art. 1 din Protocolul nr. 1 adițional la Convenția
pentru apărarea drepturilor omului și a libertăților fundamentale,
se subliniază faptul că, în jurisprudența sa, Curtea Europeană a
Drepturilor Omului a statuat în mod constant asupra principiului
potrivit căruia Convenția pentru apărarea drepturilor omului și a
libertăților fundamentale nu garantează un anumit cuantum al
dreptului patrimonial, ci doar plata acestuia ca drept câștigat. Se
invocă, de asemenea, distincția operată în aceeași jurisprudență
între dreptul de a continua să se primească în viitor un salariu
într-un anumit cuantum și dreptul de a primi efectiv salariul
câștigat pentru perioada în care munca a fost prestată. Se
concluzionează că măsurile legislative cuprinse în Legea privind
încadrarea și salarizarea în anul 2011 a personalului didactic și
didactic auxiliar din învățământ sunt în concordanță cu această
jurisprudență (Hotărârea din 19 aprilie 2007 pronunțată în Cauza
Vilho Eskelinen împotriva Finlandei, Hotărârea din 8 noiembrie
2005 pronunțată în Cauza Kecho împotriva Ucrainei, Hotărârea
din 12 aprilie 2006 pronunțată în Cauza Stec și alții împotriva
Regatului Unit, Hotărârea din 13 iulie 2006 pronunțată în Cauza
Bahçezaka împotriva Turciei ș.a).
C U R T E A,

examinând obiecția de neconstituționalitate, punctele de vedere
ale președintelui Senatului, președintelui Camerei Deputaților și
Guvernului, raportul întocmit de judecătorul-raportor, Legea
privind încadrarea și salarizarea în anul 2011 a personalului
didactic și didactic auxiliar din învățământ, raportată la
prevederile Constituției, precum și dispozițiile Legii nr. 47/1992
privind organizarea și funcționarea Curții Constituționale, reține
următoarele:
I. Curtea a fost legal sesizată și este competentă, potrivit
dispozițiilor art. 146 lit. a) din Constituție, precum și ale art. 1, 10,
15, 16 și 18 din Legea nr. 47/1992, să se pronunțe asupra
constituționalității legii criticate.
II. Obiectul controlului de constituționalitate îl constituie
Legea privind încadrarea și salarizarea în anul 2011 a
personalului didactic și didactic auxiliar din învățământ, pentru
care Guvernul și-a angajat răspunderea în fața Camerei
Deputaților și a Senatului în ședința comună din data de
18 aprilie 2011. Nu a fost depusă moțiune de cenzură, astfel
încât, în temeiul art. 114 alin. (3) din Constituție, ăproiectul de
lege prezentat, modificat sau completat, după caz, cu
amendamentele acceptate de Guvern, se consideră adoptat”.
Actul normativ criticat stabilește, în esență, drepturile de
natură salarială cuvenite personalul didactic și didactic auxiliar
din învățământ începând cu data intrării în vigoare a acestei legi
și până la 31 decembrie 2011, abrogând orice alte dispoziții
contrare cu privire la stabilirea salariilor și a celorlalte drepturi de

natură salarială, în anul 2011, pentru categoria profesională
vizată (art. 6 din lege).
III. Dispozițiile constituționale pretins încălcate sunt cele ale
art. 1 alin. (4) și (5) privind separația puterilor în stat și, respectiv,
supremația Constituției și a legilor, ale art. 41 alin. (5) privind
dreptul la negocieri colective în materie de muncă, ale art. 44
privind dreptul de proprietate, ale art. 47 alin. (1) și art. 135
alin. (2) lit. f) referitoare la obligația statului de a lua măsuri de
dezvoltare economică și de protecție socială, de natură să
asigure cetățenilor un nivel de trai decent și de a asigura crearea
condițiilor necesare pentru creșterea calității vieții, ale art. 53
privind restrângerea exercițiului unor drepturi sau al unor
libertăți, ale art. 61 alin. (1) privind rolul Parlamentului și ale
art. 114 privind angajarea răspunderii Guvernului.
Se invocă și dispozițiile art. 20 din Constituție, cu raportare
la prevederile convențiilor Organizației Internaționale a Muncii
nr. 87/1948 privind libertatea sindicală și apărarea dreptului
sindical, nr. 98/1949 privind dreptul de organizare și negociere
colectivă și nr. 154/1981 privind promovarea negocierii colective,
respectiv cu raportare la art. 1, art. 17 alin. (1), art. 25 și art. 52
alin. (1) din Carta drepturilor fundamentale a Uniunii Europene
privind inviolabilitatea demnității umane, dreptul de proprietate
și, respectiv, condițiile restrângerii exercițiului unor drepturi sau
al unor libertăți, ale art. 4, art. 23 și art. F din partea a V-a din
Carta socială europeană, privind dreptul la o salarizare
echitabilă, dreptul persoanelor vârstnice la protecție socială,
respectiv derogări în caz de război sau de pericol public și ale
art. 17, art. 23 pct. 3 și art. 25 pct. 1 din Declarația Universală a
Drepturilor Omului privind dreptul de proprietate, dreptul oricărui
om care muncește la o retribuire echitabilă și satisfăcătoare și,
respectiv, dreptul oricărui om la un nivel de trai care să-i asigure
sănătatea și bunăstarea lui și a familiei lui. Se invocă, de
asemenea, și dispozițiile art. 1 din Protocolul nr. 1 adițional la
Convenția pentru apărarea drepturilor omului și a libertăților
fundamentale.
IV. Examinând obiecția de neconstituționalitate formulată,
prevederile legii criticate, prin raportare la dispozițiile
constituționale incidente, Curtea Constituțională reține
următoarele:
A. În ceea ce privește criticile de neconstituționalitate
extrinsecă a legii
1. În motivarea sesizării se invocă încălcarea dispozițiilor
art. 61 alin. (1) și art. 114 din Constituție, susținându-se că, în
cauză, nu se justifică recurgerea la procedura angajării
răspunderii Guvernului asupra unui proiect de lege.
În jurisprudența sa — de exemplu Decizia nr. 1.655 din
28 decembrie 2010, publicată în Monitorul Oficial al României,
Partea I, nr. 51 din 20 ianuarie 2011, sau Decizia nr. 383 din
23 martie 2011, publicată în Monitorul Oficial al României,
Partea I, nr. 281 din 21 aprilie 2011 — Curtea Constituțională a
stabilit, prin interpretarea prevederilor din Legea fundamentală
incidente în materie, condițiile care trebuie întrunite pentru ca
Guvernul să își poată angaja răspunderea în fața Parlamentului,
în temeiul art. 114 din Constituție, după cum urmează:
— existența unei urgențe în adoptarea măsurilor conținute
în legea asupra căreia Guvernul și-a angajat răspunderea;
— necesitatea ca reglementarea în cauză să fie adoptată cu
maximă celeritate;
— importanța domeniului reglementat;
— aplicarea imediată a legii în cauză.
Având în vedere că și în prezenta cauză criticile întemeiate
pe dispozițiile art. 61 și art. 114 din Constituție sunt formulate
din aceeași perspectivă ca și în sesizările care au determinat
pronunțarea deciziilor menționate, pentru a examina
constituționalitatea legii criticate, urmează să se analizeze dacă
aceste criterii au fost respectate.
Examinând expunerea de motive care a însoțit proiectul de
lege ce face obiectul controlului de constituționalitate, se

MONITORUL OFICIAL AL ROMÂNIEI, PARTEA I, Nr. 368/26.V.2011
constată că în cadrul acesteia Guvernul prezintă aspecte ce
conturează o situație juridică specifică în materia salarizării
personalului didactic și didactic auxiliar din învățământ, care
justifică atât existența urgenței în adoptarea măsurilor pe care
legea le conține, necesitatea ca aceasta să fie adoptată cu
maximă celeritate, cât și importanța domeniului vizat și aplicarea
imediată a legii.
Această situație specifică este determinată de faptul că în
domeniul salarizării personalului didactic din învățământ au fost
adoptate, începând cu anul 2008, o serie de acte normative, atât
de către legiuitorul primar, cât și de legiuitorul delegat, acte ce
au fost supuse atât controlului Curții Constituționale, cât și
interpretării instanțelor judecătorești în cadrul litigiilor având ca
obiect acordarea de drepturi salariale, inclusiv din perspectiva
efectelor deciziilor pronunțate de Curtea Constituțională, cu
consecința unei practici neunitare a instanțelor. Această practică
a fost în cele din urmă deferită Înaltei Curți de Casație și Justiție,
care s-a pronunțat în acest sens, în exercitarea competenței
sale constituționale prevăzute de art. 126 alin. (3) din Legea
fundamentală, de a asigura interpretarea și aplicarea unitară a
legii de către celelalte instanțe judecătorești.
Astfel, Ordonanța Guvernului nr. 15/2008 privind creșterile
salariale ce se vor acorda în anul 2008 și în anul 2009
personalului din învățământ, publicată în Monitorul Oficial al
României, Partea I, nr. 82 din 1 februarie 2008, aprobată cu
modificări prin Legea nr. 221/2008, publicată în Monitorul Oficial
al României, Partea I, nr. 730 din 28 octombrie 2008, a stabilit
salarizarea personalului din învățământ, reglementând creșteri
salariale constând în majorarea coeficientului de multiplicare
utilizat la stabilirea salariilor de bază pentru funcțiile didactice și
funcțiile didactice auxiliare.
Dispozițiile Ordonanței Guvernului nr. 15/2008, aprobată cu
modificări prin Legea nr. 221/2008, au fost modificate succesiv
prin:
— Ordonanța de urgență a Guvernului nr. 136/2008 privind
stabilirea unor măsuri pentru salarizarea personalului din
învățământ în anul 2008, publicată în Monitorul Oficial al
României, Partea I, nr. 739 din 31 octombrie 2008;
— Ordonanța de urgență a Guvernului nr. 151/2008 pentru
modificarea și completarea Ordonanței Guvernului nr. 15/2008
pentru creșterile salariale ce se vor acorda în anul 2008
personalului din învățământ, publicată în Monitorul Oficial al
României, Partea I, nr. 759 din 11 noiembrie 2008;
— Ordonanța de urgență a Guvernului nr. 1/2009 privind
unele măsuri în domeniul salarizării personalului din sectorul
bugetar, publicată în Monitorul Oficial al României, Partea I, nr. 60
din 30 ianuarie 2009;
— Ordonanța de urgență a Guvernului nr. 31/2009 privind
unele măsuri în domeniul salarizării personalului din sectorul
bugetar, publicată în Monitorul Oficial al României, Partea I,
nr. 211 din 1 aprilie 2009;
— Ordonanța de urgență a Guvernului nr. 41/2009 privind
unele măsuri în domeniul salarizării personalului din sectorul
bugetar pentru perioada mai—decembrie 2009, publicată în
Monitorul Oficial al României, Partea I, nr. 286 din 30 aprilie
2009.
Actele normative modificatoare au stabilit, în esență, alte
condiții și criterii de acordare a drepturilor salariale pentru
personalul din învățământ, iar contestarea acestor acte la Curtea
Constituțională, pe calea excepțiilor de neconstituționalitate, a
condus la constatarea neconstituționalității lor, conturându-se o
jurisprudență constantă prin care s-a statuat asupra unei limite în
legiferarea prin ordonanțe de urgență, și anume ca, pe această
cale, Guvernul să nu procedeze la contracararea efectelor unei
legi adoptate de Parlament.
Astfel, prin Decizia nr. 1.221 din 12 noiembrie 2008
referitoare la excepția de neconstituționalitate a dispozițiilor
Ordonanței de urgență a Guvernului nr. 136/2008 privind

13

stabilirea unor măsuri pentru salarizarea personalului din
învățământ în anul 2008, publicată în Monitorul Oficial al
României, Partea I, nr. 804 din 2 decembrie 2008, Curtea
Constituțională a statuat că ăadoptarea de către Guvern a
Ordonanței de urgență a Guvernului nr. 136/2008 nu a fost
motivată de necesitatea reglementării într-un domeniu în care
legiuitorul primar nu a intervenit, ci, dimpotrivă, de contracararea
unei măsuri de politică legislativă în domeniul salarizării
personalului din învățământ adoptată de Parlament. Așa fiind,
în condițiile în care legiuitorul primar a stabilit deja, prin Legea
nr. 221/2008 pentru aprobarea Ordonanței Guvernului
nr. 15/2008 privind creșterile salariale ce se vor acorda în
anul 2008 personalului din învățământ, [...] condițiile și criteriile
de acordare a acestor creșteri salariale, Guvernul, prin
intervenția sa ulterioară, intră în conflict cu prevederile art. 61
alin. (1) din Constituție, potrivit cărora «Parlamentul este organul
reprezentativ suprem al poporului român și unica autoritate
legiuitoare a țării»”.
De asemenea, prin Decizia nr. 842 din 2 iunie 2009
referitoare la excepția de neconstituționalitate a dispozițiilor art. I
pct. 2 și 3 din Ordonanța de urgență a Guvernului nr. 151/2008,
publicată în Monitorul Oficial al României, Partea I, nr.464 din
6 iulie 2009, prin Decizia nr. 984 din 30 iunie 2009 referitoare la
aceleași dispoziții anterior menționate, publicată în Monitorul
Oficial al României, Partea I, nr. 542 din 4 august 2009, și
Decizia nr. 989 din 30 iunie 2009 referitoare la excepția de
neconstituționalitate a dispozițiilor art. I pct. 2 și 3 din Ordonanța
de urgență a Guvernului nr. 151/2008 pentru modificarea și
completarea Ordonanței Guvernului nr. 15/2008 privind
creșterile salariale ce se vor acorda în anul 2008 personalului
din învățământ și a celor ale art. 2 și art. 3 din Ordonanța de
urgență a Guvernului nr. 1/2009 privind unele măsuri în
domeniul salarizării personalului din sectorul bugetar, publicată
în Monitorul Oficial al României, Partea I, nr. 531 din 31 iulie
2009, Curtea Constituțională, constatând că normele criticate
reduc, în mod substanțial, majorările salariale la care ar fi avut
dreptul personalul din învățământ în temeiul Legii nr. 221/2008
de aprobare a Ordonanței Guvernului nr. 15/2008, a statuat că
ăadoptarea ordonanțelor de urgență numai în scopul
contracarării unei măsuri de politică legislativă în domeniul
salarizării personalului din învățământ adoptate de Parlament
încalcă art. 1 alin. (4), art. 61 alin. (1) și art. 115 alin. (4) din
Legea fundamentală”.
În sfârșit, prin Decizia nr. 124 din 9 februarie 2010 referitoare
la excepția de neconstituționalitate a prevederilor art. 2 din
Ordonanța de urgență a Guvernului nr. 1/2009 privind unele
măsuri în domeniul salarizării personalului din sectorul bugetar
și a celor ale art. 2 din Ordonanța de urgență a Guvernului
nr. 41/2009 privind unele măsuri în domeniul salarizării
personalului din sectorul bugetar pentru perioada mai—
decembrie 2009, publicată în Monitorul Oficial al României,
Partea I, nr. 272 din 27 aprilie 2010, Curtea, respingând ca
inadmisibilă excepția [întrucât prevederile art. 2 din Ordonanța
de urgență a Guvernului nr.1/2009 fuseseră declarate
neconstituționale prin Decizia nr. 842 din 2 iunie 2009 și prin
Decizia nr. 989 din 30 iunie 2009, iar Ordonanța Guvernului
nr. 15/2008, aprobată cu modificări prin Legea nr. 221/2008, cu
modificările și completările ulterioare, fusese abrogată în mod
expres prin art. 48 pct. 16 al cap. VI ăDispoziții finale” din Legeacadru nr. 330/2009 privind salarizarea unitară a personalului
plătit din fonduri publice, ceea ce a determinat ca și Ordonanța
de urgență a Guvernului nr. 41/2009, ca act normativ modificator
al Ordonanței Guvernului nr. 15/2008, să fie abrogată] a reținut
în considerentele deciziei pronunțate următoarele: ădispozițiile
art. 2 din Ordonanța de urgență a Guvernului nr. 41/2009 erau
oricum afectate de vicii de neconstituționalitate, întrucât
modificau niște dispoziții legale declarate neconstituționale [ ]”.
Cu același prilej, Curtea a reamintit considerentele de principiu

14

MONITORUL OFICIAL AL ROMÂNIEI, PARTEA I, Nr. 368/26.V.2011

din Decizia nr. 983 din 30 iunie 2009, publicată în Monitorul
Oficial al României, Partea I, nr. 531 din 31 iulie 2009, unde a
reținut că nici modificarea sau completarea dispoziției legale
criticate de către legiuitorul ordinar sau delegat nu poate acoperi
neconstituționalitatea
constatată
de
către
Curtea
Constituțională, actele normative succesive de modificare sau
completare fiind lovite de același viciu de neconstituționalitate
în măsura în care confirmă soluția legislativă declarată
neconstituțională din punct de vedere intrinsec sau extrinsec. O
atare soluție se impune și pentru că viciul de
neconstituționalitate stabilit de instanța de contencios
constituțional trebuie eliminat, și nu perpetuat prin actele
normative succesive de modificare și completare.
Legea-cadru nr. 330/2009 privind salarizarea unitară a
personalului plătit din fonduri publice, publicată în Monitorul
Oficial al României, Partea I, nr. 762 din 9 noiembrie 2009, a
abrogat, prin art. 48 pct. 16, Ordonanța Guvernului nr. 15/2008
privind creșterile salariale ce se vor acorda în anul 2008 și în
anul 2009 personalului din învățământ, aprobată cu modificări
prin Legea nr. 221/2008.
Efectele produse de diversele acte normative anterior
menționate, respectiv de deciziile pronunțate de Curtea
Constituțională, au fost interpretate în mod diferit de către
instanțele judecătorești în cadrul acțiunilor prin care s-au solicitat
creșterile salariale prevăzute de Legea nr. 221/2008, soluțiile
pronunțate de către acestea fiind sintetizate chiar în expunerea
de motive a legii criticate, după cum urmează:
— unele instanțe au respins cererile;
— alte instanțe au apreciat că pretențiile reclamanților sunt
justificate și au obligat pârâții la plata diferențelor salariale cu
începere de la 1 octombrie 2008 până la 31 decembrie 2009;
— alte instanțe au obligat pârâții la plata diferențelor salariale
cu începere de la 1 octombrie 2008 până la 31 martie 2009;
— alte instanțe au dispus obligarea pârâților la reîncadrarea
salarială a reclamanților începând cu anul 2010, luând în
considerare salariile de bază aferente lunii decembrie 2009,
rezultate din aplicarea Legii nr. 221/2008.
Prin Decizia nr. 3 din 4 aprilie 2011, Înalta Curte de Casație
și Justiție — Completul competent să judece recursul în
interesul legii a admis recursurile în interesul legii formulate de
Colegiul de conducere al Curții de Apel Galați și de procurorul
general al Parchetului de pe lângă Înalta Curte de Casație și
Justiție, statuând: ăCa efect al deciziilor Curții Constituționale
prin care au fost declarate neconstituționale ordonanțele de
urgență ale Guvernului nr. 136/2008, nr. 151/2008 și nr. 1/2009,
dispozițiile Ordonanței Guvernului nr. 15/2008, astfel cum a fost
aprobată și modificată prin Legea nr. 221/2008, constituie temei
legal pentru diferența dintre drepturile salariale cuvenite funcțiilor
didactice potrivit acestui act normativ și drepturile salariale
efectiv încasate, cu începere de la 1 octombrie 2008 și până la
data de 31 decembrie 2009.”
În acest context specific salarizării personalul didactic și
didactic auxiliar din învățământ, având în vedere consecințele
modificărilor legislative și ale soluțiilor pronunțate de instanțele
judecătorești, și față de impactul financiar suplimentar major
asupra cheltuielilor de personal aprobate pentru anul 2011 pe
care această situație l-a generat, Guvernul a promovat prin
procedura angajării răspunderii Legea privind încadrarea și
salarizarea în anul 2011 a personalului didactic și didactic
auxiliar din învățământ.
Revenind la criteriile enunțate se constată că este justificată
atât urgența în adoptarea măsurilor conținute în lege, cât și
necesitatea ca legea să fie adoptată cu maximă celeritate, câtă
vreme aceasta este menită atât să elimine, pentru perioada
imediat următoare, inechitatea în stabilirea salariilor din sistemul
național de învățământ, respectiv salarizarea neunitară, în
concordanță cu principiile care stau la baza salarizării unitare a
personalului plătit din fonduri publice stabilite de reglementarea
în această materie — Legea-cadru nr. 284/2010. Așa cum se

precizează chiar în expunerea de motive a legii, salariații care
ocupă funcții identice în cadrul unităților de învățământ de stat
sunt remunerați diferit, deși în cadrul acestor unități se
desfășoară aceleași activități didactice, ceea ce a determinat o
intervenție legislativă pentru înlăturarea acestei inechități.
Cu privire la celelalte două criterii anterior enunțate —
importanța domeniului reglementat și aplicarea imediată a legii
în cauză, se constată, de asemenea, că sunt respectate, câtă
vreme actul normativ criticat reglementează în domeniul
salarizării unei întregi categorii socio-profesionale, iar în absența
unei astfel de măsuri imediate ar continua să existe diferențe de
salarizare nejustificate între membrii aceleiași categorii
profesionale, unii fiind beneficiarii unor drepturi acordate prin
hotărâri judecătorești, alții care nu beneficiază sau care încă nu
beneficiază de aceste drepturi. În plus, reglementarea criticată
dă expresie unei măsuri de politică bugetară, determinată,
potrivit aceleiași expuneri de motive, de impactul financiar major
asupra cheltuielilor de personal aprobate pentru anul 2011.
Așadar, procedura de adoptare a legii criticate reprezintă o
soluție rapidă de natură să permită unificarea salarizării unei
categorii socio-profesionale într-un context specific acestei
categorii, de natură a contracara efectele negative expuse, fiind,
prin urmare, respectate dispozițiile art. 61 alin. (1) și ale art. 114
din Constituție.
2. Un alt motiv de neconstituționalitate extrinsecă a legii
privește lipsa avizului Consiliului Economic și Social. Se
constată însă că acest aviz a fost solicitat de Guvern, fapt
menționat chiar de autorii obiecției de neconstituționalitate. Sub
acest aspect, Curtea Constituțională a reținut, de exemplu prin
Decizia nr. 383 din 23 martie 2011, anterior menționată, că ăeste
obligația Consiliului Economic și Social să avizeze proiecte de
acte normative care vizează sfera sa de competență, iar
neîndeplinirea acestei atribuții mai ales în privința actelor
normative cu un impact social major constituie o înțelegere
greșită a rolului său legal și constituțional, fără a fi însă afectată
constituționalitatea legii asupra căreia nu a fost dat avizul
Consiliului Economic și Social”. Pentru aceleași considerente,
criticile de neconstituționalitate formulate din această
perspectivă nu pot fi reținute.
B. În ceea ce privește criticile de neconstituționalitate
intrinsecă
1. Autorii sesizării susțin că legea criticată este
neconstituțională, întrucât limitează dreptul la negocieri
colective, prin interdicția de negociere și stabilire prin contractele
colective de muncă sau acordurile colective de muncă a unor
salarii sau alte drepturi în bani sau în natură care excedează
acestei legi.
Aceste susțineri sunt neîntemeiate, întrucât dreptul la
negocieri colective în materie de muncă, reglementat de art. 41
alin. (5) din Constituție nu presupune posibilitatea exercitării
acestuia în mod discreționar și nici nu implică existența unei
autonomii de reglementare prin încheierea contractelor de
muncă, respectiv de decizie în privința conținutului acestora, în
afara cadrului legal, care este general obligatoriu.
Curtea Constituțională a statuat în mod constant că dreptul
la negocieri colective în materie de muncă și caracterul
obligatoriu al convențiilor colective sunt garantate de Constituție,
prin dispozițiile art. 41 alin. (5), însă încheierea convențiilor
colective nu se poate face decât cu respectarea legii. Aceste
convenții sunt izvor de drept, dar forța lor juridică nu poate fi
superioară legii; în consecință, convențiile colective sunt
garantate în măsura în care nu încalcă prevederile legale în
materie. În caz contrar, ăs-ar încălca un principiu fundamental al
statului de drept, și anume primordialitatea legii în
reglementarea relațiilor sociale. [...] în consecință, negocierea
convențiilor colective nu se poate face decât cu respectarea
dispozițiilor legale existente (...)”. În acest sens, pot fi amintite
Decizia nr. 292 din 1 iulie 2004, publicată în Monitorul Oficial al

MONITORUL OFICIAL AL ROMÂNIEI, PARTEA I, Nr. 368/26.V.2011
României, Partea I, nr. 787 din 26 august 2004, și Decizia nr. 65
din 20 iunie 1995, publicată în Monitorul Oficial al României,
Partea I, nr. 129 din 28 iunie 1995.
Mai mult, prin Decizia nr. 1.414 din 4 noiembrie 2009,
publicată în Monitorul Oficial al României, Partea I, nr. 796 din
23 noiembrie 2009, Curtea a statuat ca dispozițiile art. 41
alin. (5) din Constituție, privind caracterul obligatoriu al
convențiilor colective, nu exclud ăposibilitatea legiuitorului de a
interveni, din rațiuni de interes general, pentru modificarea unor
dispoziții din contractele colective de muncă, reglementând soluții
care să răspundă nevoilor sociale existente la un moment dat”.
Cât privește pretinsa încălcare a dispozițiilor art. 53 din
Constituție, precum și a actelor internaționale enumerate de
autorii sesizării în contextul aceleiași critici de principiu, se
constată că aceasta nu a fost argumentată în sensul impus de
dispozițiile art. 10 alin. (2) din Legea nr. 47/1992, autorii sesizării
enunțând doar principii și texte legale. În plus, critica formulată
la acest punct al sesizării este fundamentată pe o premisă
greșită, și anume aceea că legea în discuție ănu face nicio
diferențiere între învățământul din sectorul public și învățământul
din sectorul privat”. Este evident însă că o astfel de diferențiere
nu era necesară câtă vreme actul normativ criticat privește
personalul didactic plătit din fonduri publice, legiuitorul referindu-se
în acest sens în mod expres la ăsistemul de salarizare a
personalului din instituțiile de învățământ preuniversitar și
universitar de stat” și la legea-cadru în materie, respectiv Legeacadru nr. 284/2010 privind salarizarea unitară a personalului
plătit din fonduri publice.
2. Se mai susține că prevederile Legii privind încadrarea și
salarizarea în 2011 a personalului didactic și didactic auxiliar din
învățământ sunt de natură să aducă atingere drepturilor salariale
și de natură salarială, constituind astfel o ingerință care
afectează dreptul de proprietate în substanța sa. Referindu-se
la o serie de cauze soluționate de Curtea Europeană a
Drepturilor Omului, precum și la interpretarea dată de această
Curte noțiunii de ăbun” în sensul art. 1 din Protocolul nr. 1
adițional la Convenția pentru apărarea drepturilor omului și a
libertăților fundamentale, respectiv ca înglobând orice interes
al unei persoane de drept privat ce are valoare economică,
astfel încât drepturile salariale și de natură salarială pot fi
asimilate dreptului de proprietate, autorii sesizării conchid că
reducerea drepturilor salariale și de natură salarială ca urmare
a algoritmului de calcul stabilit de legea supusă analizei
echivalează, practic, cu o expropriere.
Din examinarea jurisprudenței Curții Europene a Drepturilor
Omului în această materie, se constată că dreptul la anumite
foloase bănești în calitate de salariat a fost asimilat, în anumite
condiții, unui drept de proprietate și analizat din perspectiva
art. 1 din Protocolul nr. 1 adițional la Convenția pentru apărarea
drepturilor omului și a libertăților fundamentale.
În această privință, însă, Curtea Europeană a Drepturilor
Omului a distins între dreptul persoanei de a continua să
primească, în viitor, un salariu într-un anumit cuantum și dreptul
de a primi efectiv salariul cuvenit pentru perioada în care munca
a fost prestată.
Astfel, prin Hotărârea din 19 aprilie 2007 pronunțată în
Cauza Vilho Eskelinen împotriva Finlandei, paragraful 94,
Curtea Europeană a Drepturilor Omului a statuat că în
Convenție nu se conferă dreptul de a primi în continuare un
salariu cu un anumit cuantum. Reluând aceste considerente în
Hotărârea din 20 mai 2010, pronunțată în Cauza Lelas împotriva
Croației, paragraful 58, Curtea a reținut că nu este consacrat
prin Convenție dreptul de a continua să fii plătit cu un salariu
într-un anumit cuantum; venitul care a fost câștigat reprezintă
însă un ăbun” în sensul art.1 din Protocolul nr.1 adițional la
Convenția pentru apărarea drepturilor omului și a libertăților
fundamentale (în același sens, Hotărârea din 13 iulie 2006
pronunțată în Cauza Bahçeyaka împotriva Turciei, Hotărârea din

15

24 martie 2005 pronunțată în Cauza Erkan împotriva Turciei,
Hotărârea din 9 noiembrie 2000 pronunțată în Cauza Schetini și
alții împotriva Italiei). Aceeași distincție semnificativă este
realizată și în jurisprudența Curții Constituționale, aplicabilă,
mutatis mutandis, în prezenta cauză (spre exemplu Decizia
nr. 871 din 25 iunie 2010, publicată în Monitorul Oficial al
României, Partea I, nr. 433 din 28 iunie 2010).
Raportând, în temeiul art. 20 din Constituție, reglementarea
criticată la interpretarea dată prin aceste considerente de
principiu dispozițiilor art. 1 din Protocolul nr. 1 la Convenția
pentru apărarea drepturilor omului și a libertăților fundamentale,
se constată că susținerile autorilor sesizării sunt neîntemeiate.
Astfel, legea supusă controlului Curții stabilește drepturile
salariale ale cadrelor didactice de la data intrării sale în vigoare
și până la finele anului 2011, așadar pentru viitor, fără a afecta
în niciun mod drepturile salariale dobândite pentru perioada
anterioară intrării sale în vigoare. Ca urmare, nu se poate reține
că dispozițiile sale ar stabili o ingerință de tipul privării de
proprietate prohibită de Protocolul nr. 1 adițional la Convenția
pentru apărarea drepturilor omului și a libertăților fundamentale.
Cât privește salariul care urmează a fi plătit în viitor, Curtea
reține că este dreptul autorității legiuitoare de a elabora măsuri
de politică legislativă în domeniul salarizării în concordanță cu
condițiile economice și sociale existente la un moment dat. În
această privință, Curtea Europeană a Drepturilor Omului a
statuat, de exemplu în Hotararea din 8 noiembrie 2005
pronunțată în Cauza Kechko împotriva Ucrainei, paragraful 23,
că statul este cel în măsură să stabilească ce sume trebuie
plătite angajaților săi din bugetul de stat. Statul poate dispune
introducerea, suspendarea sau încetarea plății unor astfel de
sume prin modificări legislative corespunzătoare.
De altfel, printr-o jurisprudență constantă, Curtea Europeană
a Drepturilor Omului a statuat că statele se bucură de o largă
marjă de apreciere pentru a determina oportunitatea și
intensitatea politicilor lor în acest domeniu (spre exemplu,
Hotărârea din 8 decembrie 2009 pronunțată în Cauza
Wieczorek împotriva Poloniei, și Hotărârea din 2 februarie 2010
pronunțată în Cauza Aizpurua Ortiz împotriva Spaniei, aplicabile
mutatis mutandis).
Se mai invocă, în același context, că reducerea drepturilor
salariale și de natură salarială, operată prin legea criticată, este
de natură să aducă atingere principiului protecției așteptărilor
legitime a cetățenilor, care obligă organele statului să acționeze
în conformitate cu prevederile legale în vigoare, astfel încât
cetățenii să aibă posibilitatea de a conta pe previzibilitatea
normelor legale adoptate, fiind în măsură să își planifice viitorul
în contextul drepturilor conferite prin aceste dispoziții.
Principiul invocat de autorii sesizării, dezvoltat într-o bogată
jurisprudență a Curții Europene a Drepturilor Omului, impune
existența unei legislații predictibile, unitare și coerente. De
asemenea, impune limitarea posibilităților de modificare a
normelor juridice, stabilitatea regulilor instituite prin acestea,
ceea ce presupune obligații deopotrivă opozabile atât
legiuitorului primar, cât și celui delegat.
Examinând legea criticată prin prisma exigențelor
menționate, se constată că acestea nu sunt încălcate, câtă
vreme Legea privind încadrarea și salarizarea în anul 2011 a
personalului didactic și didactic auxiliar din învățământ a fost
adoptată pentru a realiza unificarea salarizării unei categorii
socio-profesionale, respectiv pentru reglementarea unitară a
domeniului vizat.
Principiul previzibilității legii și al protecției așteptărilor
legitime a cetățenilor este invocat de autorii sesizării în corelație
cu prevederile art. 47 alin. (1) și ale art. 135 alin. (2) lit. f) din
Constituție, care reglementează obligația statului de a lua
măsuri de dezvoltare economică și de protecție socială de
natură să asigure cetățenilor un nivel de trai decent, precum și
de a crea condițiile necesare pentru creșterea calității vieții.

16

MONITORUL OFICIAL AL ROMÂNIEI, PARTEA I, Nr. 368/26.V.2011

Examinând atât expunerea de motive a legii ce face obiectul
sesizării, precum și punctul de vedere exprimat de Guvern, se
constată că această lege temporară a fost promovată în scopul
de a crea premisele necesare pentru ca statul să își
îndeplinească obligațiile constituționale menționate, prin
aplicarea măsurilor preconizate urmând să se asigure existența
fondurilor necesare pentru ca întreg personalul din învățământ
să își poată primi drepturile cuvenite, în aceleași condiții, fără

discriminări. În plus, drepturile câștigate nu sunt cu nimic
afectate prin noua reglementare.
Pentru toate aceste motive, nu se poate reține nici încălcarea
celorlalte reglementări din acte internaționale invocate de autorii
sesizării în finalul acesteia. De altfel, aceste acte și dispoziții
sunt enunțate cu titlu generic, fără a fi însoțite de critici specifice
și consistente care să permită o analiză distinctă de
constituționalitate.

Pentru considerentele expuse, în temeiul art. 146 lit. a) și al art. 147 alin. (4) din Constituția României, precum și al art. 11
alin. (1) lit. A.a), al art. 15 alin. (1) și al art. 18 alin. (2) din Legea nr. 47/1992, cu unanimitate de voturi,
CURTEA CONSTITUȚIONALĂ

În numele legii
D E C I D E:

Constată că obiecția de neconstituționalitate referitoare la dispozițiile Legii privind încadrarea și salarizarea în anul 2011
a personalului didactic și didactic auxiliar din învățământ este neîntemeiată, în raport cu criticile formulate.
Definitivă și general obligatorie.
Decizia se comunică Președintelui României și se publică în Monitorul Oficial al României, Partea I.
Dezbaterea a avut loc la data de 4 mai 2011 și la aceasta au participat: Augustin Zegrean, președinte, Aspazia Cojocaru,
Acsinte Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás Valentin Zoltán și Tudorel
Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Prim-magistrat-asistent,
Marieta Safta

RECTIFICĂRI
La Decizia președintelui Autorității Naționale pentru Administrare și Reglementare în Comunicații nr. 1.167/2011
privind raportarea unor date statistice de către furnizorii de rețele sau de servicii de comunicații electronice destinate
publicului, publicată în Monitorul Oficial al României, Partea I, nr. 321 din 10 mai 2011, se face următoarea rectificare
(care aparține Redacției ăMonitorul Oficial, Partea I”):
— în anexa nr. 2 ăRețele publice terestre cu acces la punct fix sau cu mobilitate limitată”, de la indicatorul i210a
până la indicatorul i212b, separația dintre mediul urban și cel rural, în ceea ce privește gradul de acoperire a teritoriului
și a populației, se elimină.

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 368/26.V.2011 conține 16 pagini.

Prețul: 3,20 lei

&JUYDGY|523296]
ISSN 1453—4495

