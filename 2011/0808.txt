Anul 179 (XXIII) — Nr. 808

PARTEA I

LEGI, DECRETE, HOTĂRÂRI ȘI ALTE ACTE

Miercuri, 16 noiembrie 2011

SUMAR
Pagina
DECIZII ALE CURȚII CONSTITUȚIONALE
Decizia nr. 1.094 din 8 septembrie 2011 referitoare la excepția
de neconstituționalitate a dispozițiilor art. 19 din Legea
nr. 146/1997 privind taxele judiciare de timbru ..........
Decizia nr. 1.101 din 8 septembrie 2011 referitoare la excepția
de neconstituționalitate a dispozițiilor art. 207 lit. f) și
art. 208 alin. (7) din Codul fiscal ................................
Decizia nr. 1.127 din 13 septembrie 2011 referitoare la
excepția de neconstituționalitate a dispozițiilor Legii
nr. 78/2000 pentru prevenirea, descoperirea și
sancționarea faptelor de corupție, în ansamblul său,
precum și, în mod special, ale art. 1 și art. 6 din
aceasta ......................................................................
Decizia nr. 1.159 din 15 septembrie 2011 referitoare la
excepția de neconstituționalitate a dispozițiilor art. 18
alin. (2) și (3) din Legea nr. 571/2003 privind Codul
fiscal ..........................................................................
Decizia nr. 1.162 din 15 septembrie 2011 referitoare la
excepția de neconstituționalitate a dispozițiilor art. 158
alin. 3 și art. 306 alin. 1 din Codul de procedură civilă

2–3

3–5

5–7

7–9

9–11

Pagina
Decizia nr. 1.167 din 15 septembrie 2011 referitoare la
excepția de neconstituționalitate a dispozițiilor art. 31
din Ordonanța Guvernului nr. 25/2006 privind întărirea
capacității administrative a Oficiului Român pentru
Drepturile de Autor ....................................................

11–13

Decizia nr. 1.189 din 20 septembrie 2011 referitoare la
excepția de neconstituționalitate a dispozițiilor art. 7
lit. f) din Ordonanța de urgență a Guvernului
nr. 91/2003 privind organizarea Gărzii Financiare ....

13–15

HOTĂRÂRI ALE GUVERNULUI ROMÂNIEI
1.108. — Hotărâre privind alocarea unor sume din Fondul de
rezervă bugetară la dispoziția Guvernului, prevăzut în
bugetul de stat pe anul 2011, pentru aniversarea la
data de 1 decembrie 2011 la Alba Iulia a Zilei Naționale
a României și a împlinirii a 93 de ani de la Marea
Unire ..........................................................................

15–16

2

MONITORUL OFICIAL AL ROMÂNIEI, PARTEA I, Nr. 808/16.XI.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.094
din 8 septembrie 2011

referitoare la excepția de neconstituționalitate a dispozițiilor art. 19 din Legea nr. 146/1997
privind taxele judiciare de timbru
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 19 din Legea nr. 146/1997 privind taxele
judiciare de timbru, excepție ridicată de Societatea Comercială
Niele Trading LTD din Nicosia în Dosarul nr. 168/33/2010 al
Curții de Apel Cluj — Secția comercială, de contencios
administrativ și fiscal. Excepția formează obiectul Dosarului
Curții Constituționale nr. 3.009D/2010.
La apelul nominal se constată lipsa părților, față de care
procedura de citare este legal îndeplinită.
Magistratul-asistent referă asupra cererii depuse la dosar de
către autorul excepției, prin care acesta relevă faptul că nu a
fost corect citat, în cuprinsul citației fiind arătat greșit obiectul
excepției de neconstituționalitate. În legătură cu acest incident,
magistratul-asistent arată că procedura de citare a autorului
excepției a fost refăcută prin telegramă, în cuprinsul acesteia
făcându-se mențiunea corectă asupra obiectului excepției de
neconstituționalitate.
Reprezentantul Ministerului Public consideră procedura de
citare ca fiind îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. Arată că persoana juridică interesată poate plăti
taxa judiciară de timbru în contul bugetului local al unității
administrativ-teritoriale în a cărei rază aceasta își are sediul
social.
C U R T E A,

având în vedere actele și lucrările dosarului, reține următoarele:
Prin Încheierea din 19 aprilie 2010, pronunțată în Dosarul
nr. 168/33/2010, Curtea de Apel Cluj — Secția comercială,
de contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 19 din Legea nr. 146/1997 privind taxele
judiciare de timbru, excepție ridicată de Societatea Comercială
Niele Trading LTD din Nicosia într-o cauză având ca obiect
soluționarea unei cereri de revizuire.
În motivarea excepției de neconstituționalitate autoarea
acesteia susține că textul de lege criticat reține obligația oricărei
persoane, înainte de a se adresa unei instanțe de judecată, de
a vărsa taxa judiciară de timbru în contul unității administrativteritoriale în raza căreia își are domiciliul/sediul social. În

continuare arată că, din perspectiva sa, persoană juridică
înmatriculată pe teritoriul Uniunii Europene, această obligație
este imposibil de realizat, structura administrativă în a cărei rază
își are sediul social autoarea excepției nerealizând încasarea
unor asemenea taxe. În raport cu acest considerent, autorul
excepției consideră că textul criticat încalcă dreptul la o instanță
de judecată.
Curtea de Apel Cluj — Secția comercială, de contencios
administrativ și fiscal apreciază dispozițiile legale criticate ca
nefiind în concordanță cu Legea fundamentală. Astfel, dacă se
interpretează că persoanele juridice care nu au sediul fiscal pe
teritoriul României nu pot achita taxa judiciară de timbru, ne
aflăm în prezența unei îngrădiri a liberului acces la justiție al
reclamantei.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că art. 19 din Legea nr. 146/1997 este
o normă cu caracter esențialmente tehnic, ce a avut drept unic
scop lărgirea sferei modalităților de plată a taxelor judiciare de
timbru, introducând posibilitatea achitării acestora prin
instrumente moderne de plată. Din formularea normei juridice
rezultă că aceasta nu este aplicabilă decât persoanelor care își
au domiciliul sau, după caz, sediul fiscal în România, cu
excluderea subiectelor de drept care nu au domiciliul sau sediul
fiscal situat în România. Așa fiind, se consideră că excepția de
neconstituționalitate este neîntemeiată.
Avocatul Poporului arată că, potrivit art. 29 alin. (4) din
Codul fiscal, înainte de a desfășura activitate printr-un sediu
permanent în România, reprezentantul legal al persoanei
juridice străine care desfășoară activitate prin intermediul unui
sediu permanent în România trebuie să înregistreze sediul
permanent la autoritatea fiscală competentă. De asemenea, prin
art. 19 din Legea nr. 146/1997 se prevede că taxele judiciare de
timbru pot fi plătite și prin unități bancare în contul bugetului local
al unității administrativ-teritoriale, costurile operațiunilor de
transfer fiind în sarcina debitorului taxei. Într-o atare împrejurare
constatăm că obligația și modalitatea de plată a taxelor judiciare
de timbru, prevăzute de dispozițiile de lege criticate prin
excepție, nu sunt de natură să îngrădească accesul liber la
justiție sub niciun aspect.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile reprezentantului Ministerului
Public, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

MONITORUL OFICIAL AL ROMÂNIEI, PARTEA I, Nr. 808/16.XI.2011
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă art. 19
din Legea nr. 146/1997 privind taxele judiciare de timbru,
publicată în Monitorul Oficial al României, Partea I, nr. 173 din
29 iulie 1997, astfel cum a fost modificat prin articolul unic pct. 6
din Legea nr. 276/2009, publicată în Monitorul Oficial al
României, Partea I, nr. 482 din 13 iulie 2009, cu următorul
cuprins: ăTaxele judiciare de timbru, precum și sumele provenite
din impozitele încasate din onorariile avocaților, ale notarilor
publici și ale executorilor judecătorești se plătesc în numerar,
prin virament sau în sistem on-line, în contul bugetului local al
unității administrativ-teritoriale în a cărei rază își are domiciliul
sau, după caz, sediul fiscal debitorul. Taxele judiciare de timbru,
precum și sumele provenite din impozitele încasate din
onorariile avocaților, ale notarilor publici și ale executorilor
judecătorești pot fi plătite și prin unități bancare în contul
bugetului local al unității administrativ-teritoriale, costurile
operațiunilor de transfer fiind în sarcina debitorului taxei.”
În susținerea neconstituționalității acestor dispoziții legale,
autoarea excepției invocă încălcarea prevederilor constituționale
ale art. 21 referitoare la accesul liber la justiție.

3

Examinând excepția de neconstituționalitate, Curtea reține
că, potrivit dispozițiilor art. 19 din Legea nr. 146/1997, taxele
judiciare de timbru se plătesc în contul bugetului local al unității
administrativ-teritoriale în a cărei rază își are domiciliul debitorul —
persoană fizică sau, după caz, sediul fiscal debitorul —
persoană juridică.
În ceea ce privește situația în care debitorul nu are sediul
fiscal pe teritoriul României, Curtea constată că, potrivit
normelor de procedură civilă, reclamantul care locuiește în
străinătate va arăta și domiciliul ales în România, unde urmează
să i se facă toate comunicările privind procesul, alegându-și în
acest sens un reprezentant. Astfel, plata taxelor judiciare de
timbru va putea fi efectuată în contul bugetului local al unității
administrativ-teritoriale în a cărei rază își are sediul fiscal
reprezentantul.
Pe de altă parte, Curtea constată că autorul excepției face
abstracție de dispozițiile cuprinse în teza a doua a textului de
lege criticat, și anume de faptul că orice persoană care este
interesată își poate plăti taxele judiciare de timbru și prin unități
bancare în contul bugetului local al unității administrativteritoriale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 19 din Legea nr. 146/1997 privind taxele
judiciare de timbru, excepție ridicată de Societatea Comercială Niele Trading LTD din Nicosia în Dosarul nr. 168/33/2010 al Curții
de Apel Cluj — Secția comercială, de contencios administrativ și fiscal.
Definitivă și general obligatorie.
Pronunțată în ședința publică din data de 8 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 1.101
din 8 septembrie 2011

referitoare la excepția de neconstituționalitate a dispozițiilor art. 207 lit. f) și art. 208 alin. (7)
din Codul fiscal
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Simona Ricu.

Pe rol se află soluționarea excepției de neconstituționalitate
a dispozițiilor art. 207 lit. f) și art. 208 alin. (7) din Codul fiscal,
excepție ridicată de Societatea Comercială ăMiror Impex” —
S.R.L. din Tulcea în Dosarul nr. 3.010/88/2009 al Tribunalului
Tulcea — Secția civilă, comercială și contencios administrativ și
care formează obiectul Dosarului Curții Constituționale
nr. 3.555D/2010.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, arătând că, deși dispozițiile criticate au fost

4

MONITORUL OFICIAL AL ROMÂNIEI, PARTEA I, Nr. 808/16.XI.2011

abrogate, ele continuă să producă efecte juridice în cauză, astfel
încât în temeiul Deciziei Curții Constituționale nr. 766 din
15 iunie 2011, Curtea este competentă să analizeze pe fond
excepția de neconstituționalitate invocată.
C U R T E A,

având în vedere actele și lucrările dosarului, reține următoarele:
Prin Încheierea din 3 iunie 2010, pronunțată în Dosarul
nr. 3.010/88/2009, Tribunalul Tulcea — Secția civilă,
comercială și contencios administrativ a sesizat Curtea
Constituțională cu excepția de neconstituționalitate a
dispozițiilor art. 207 lit. f) și art. 208 alin. (7) din Codul fiscal.
Excepția a fost ridicată de Societatea Comercială ăMiror
Impex” — S.R.L. din Tulcea într-o cauză în contencios
administrativ având ca obiect anularea unei decizii fiscale de
impunere.
În motivarea excepției de neconstituționalitate autorul
arată că dispozițiile de lege criticate, așa cum sunt acestea puse
în aplicare de către organele de control fiscal, contravin
principiilor Constituției, întrucât produsele cărora li se aplică
regimul accizelor sunt supuse unei duble impozitări: accize și
taxa pe valoarea adăugată. Mai mult, aplicarea accizelor la
serviciile de manoperă a obiectelor din aur, respectiv manopera
de semilucrare sau corectare a defectelor bijuteriilor, la care se
aplică TVA, impune eliminarea aplicării accizelor asupra
bijuteriilor comercializate.
Tribunalul Tulcea — Secția civilă, comercială și
contencios administrativ consideră că, potrivit dispozițiilor
legale criticate, accizele precedă taxa pe valoarea adăugată și
se calculează o singură dată prin aplicarea cotelor procentuale
prevăzute de lege asupra bazei de impozitare. Pe cale de
consecință, instanța apreciază că nu poate fi reținută încălcarea
niciunei dispoziții constituționale invocate de autorul excepției.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției îl reprezintă prevederile art. 207 lit. f) și
art. 208 alin. (7) din Codul fiscal — Legea nr. 571/2003,
publicată în Monitorul Oficial al României, Partea I, nr. 927 din
23 decembrie 2003, care au următorul conținut:
— Art. 207 lit. f): ăUrmătoarele produse sunt supuse
accizelor: [...]
f) bijuterii din aur și/sau din platină cu codul NC 7113 19 00,
cu excepția verighetelor.”;
— Art. 208 alin. (7): ăÎn cazul produselor prevăzute la
alin. (2), (3) și (5), accizele preced taxa pe valoarea adăugată și
se calculează o singură dată prin aplicarea cotelor procentuale
prevăzute de lege asupra bazei de impozitare, care reprezintă:
a) pentru produsele provenite din producția internă — prețul
de livrare al producătorului, mai puțin acciza;
b) pentru produsele provenite din teritoriul comunitar —
prețurile de achiziție;

c) pentru produsele provenite din afara teritoriului comunitar —
valoarea în vamă, stabilită potrivit legii, la care se adaugă taxele
vamale și alte taxe speciale, după caz.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 1 alin. (3) care consacră principiile generale ale
statului român, art. 45 privind libertatea economică, art. 52
alin. (1) referitoare la dreptul persoanei vătămate de o autoritate
publică, art. 53 privind restrângerea exercițiului unor drepturi și
al unor libertăți și în art. 56 referitoare la contribuțiile financiare.
Curtea constată că, la data invocării excepției de
neconstituționalitate, dispozițiile criticate nu mai erau în vigoare,
fiind abrogate prin Ordonanța de urgență a Guvernului
nr. 109/2009 pentru modificarea și completarea Legii
nr. 571/2003 privind Codul fiscal, publicată în Monitorul Oficial al
României, Partea I, nr. 689 din 13 octombrie 2009. Însă aceste
dispoziții constituie temeiul juridic al deciziei de impunere a cărei
anulare se solicită prin cererea adresată instanței judecătorești,
astfel că în speța dedusă judecății ele continuă să producă
efecte juridice, având legătură cu soluționarea cauzei. Așa fiind,
ținând seama de Decizia nr. 766 din 15 iunie 2011, publicată în
Monitorul Oficial al României, Partea I, nr. 549 din 3 august
2011, prin care s-a stabilit că sintagma ăîn vigoare” din cuprinsul
dispozițiilor art. 29 alin. (1) și ale art. 31 alin. (1) din Legea
nr. 47/1992 privind organizarea și funcționarea Curții
Constituționale, republicată, este constituțională în măsura în
care se interpretează în sensul că sunt supuse controlului de
constituționalitate și legile sau ordonanțele ori dispozițiile din legi
sau din ordonanțe ale căror efecte juridice continuă să se
producă și după ieșirea lor din vigoare, Curtea urmează a se
pronunța asupra prevederilor art. 207 lit. f) și art. 208 alin. (7)
din Codul fiscal — Legea nr. 571/2003, în conținutul pe care
acestea îl aveau la data emiterii deciziei de impunere.
Examinând excepția de neconstituționalitate, Curtea reține
că regula generală în materia impozitelor și taxelor este cuprinsă
în art. 139 alin. (1) din Constituție, potrivit căruia ăImpozitele,
taxele și orice alte venituri ale bugetului de stat și ale bugetului
asigurărilor sociale de stat se stabilesc numai prin lege”. De
asemenea, Curtea reține că, potrivit art. 56 din Constituție,
contribuția cetățenilor la cheltuielile publice constituie o
îndatorire fundamentală a acestora, neputându-se reține, în
consecință, că prin stabilirea pe cale legală a unui impozit s-ar
leza dreptul de proprietate al unei persoane.
Din aceste reglementări constituționale rezultă că stabilirea
impozitelor și taxelor datorate bugetului de stat intră în
competența exclusivă a legiuitorului, acesta având dreptul
exclusiv de a stabili cuantumul impozitelor și taxelor și de a opta
pentru acordarea unor exceptări sau scutiri de la aceste obligații
în favoarea anumitor categorii de contribuabili și în anumite
perioade de timp, în funcție de situațiile conjuncturale, dar,
evident, și în raport cu situația economico-financiară a țării în
perioadele respective.
Analizând motivele invocate de autorul excepției de
neconstituționalitate, Curtea constată că acestea nu pot fi
reținute, întrucât accizele și taxa pe valoarea adăugată sunt
impozite indirecte pe care contribuabilul, persoană juridică, le
încasează în temeiul legii și apoi le varsă la bugetul de stat,
sumele reprezentând aceste impozite fiind suportate de
consumatorul final, adică cel care dobândește pentru sine
bunurile ori serviciile impozitate; prin urmare, în cazul acestor
impozite contribuabilul își îndeplinește obligația legală, fără a
datora și plăti din veniturile sale nicio sumă și, deci, fără a suferi
vreun prejudiciu.
Pe de altă parte, trebuie reținut faptul că, potrivit regulilor
generale aplicabile în materie fiscală, pot fi instituite mai multe
sarcini fiscale asupra acelorași categorii de mărfuri (de exemplu,
accize, taxe vamale și TVA), taxa pe valoarea adăugată

MONITORUL OFICIAL AL ROMÂNIEI, PARTEA I, Nr. 808/16.XI.2011
aplicându-se asupra bunurilor și/sau serviciilor al căror preț
include alte impozite indirecte.
Independent de rațiunile înfățișate mai sus, analizând
susținerile autorului excepției, Curtea observă că acestea
vizează interpretarea și aplicarea textelor de lege criticate de
către organele de control fiscal sau de către instanța
judecătorească. Or, în ceea ce privește sesizările ce au ca
obiect constatarea neconstituționalității unei anumite interpretări
date de organele administrative sau de instanțele judecătorești
prevederilor legale, Curtea a reținut că, în conformitate cu
prevederile art. 2 alin. (1) și (2) din Legea nr. 47/1992 privind
organizarea și funcționarea Curții Constituționale, aceasta

5

asigură controlul de constituționalitate a legilor, a ordonanțelor
Guvernului, a tratatelor internaționale și a regulamentelor
Parlamentului, prin raportare la dispozițiile și principiile
Constituției. Așadar, nu intră sub incidența controlului de
constituționalitate exercitat de Curte aplicarea și interpretarea
legii, acestea fiind de resortul exclusiv al instanței de judecată
care judecă fondul cauzei, precum și, eventual, al instanțelor de
control judiciar, astfel cum rezultă din prevederile coroborate ale
art. 126 alin. (1) și (3) din Constituție. Astfel fiind, excepția de
neconstituționalitate apare ca inadmisibilă și urmează să fie
respinsă ca atare.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. 207 lit. f) și art. 208 alin. (7) din Codul fiscal,
excepție ridicată de Societatea Comercială ăMiror Impex” — S.R.L. din Tulcea în Dosarul nr. 3.010/88/2009 al Tribunalului Tulcea —
Secția civilă, comercială și contencios administrativ.
Definitivă și general obligatorie.
Pronunțată în ședința publică din data de 8 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Mihaela Senia Costinescu

CURTEA CONSTITUȚIONALĂ

D E C I Z I A Nr. 1.127
din 13 septembrie 2011

referitoare la excepția de neconstituționalitate a dispozițiilor Legii nr. 78/2000 pentru prevenirea,
descoperirea și sancționarea faptelor de corupție, în ansamblul său, precum și, în mod special,
ale art. 1 și art. 6 din aceasta
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Oana Cristina Puică

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Marinela Mincă.
Pe rol se află soluționarea excepției de neconstituționalitate
a dispozițiilor Legii nr. 78/2000 pentru prevenirea, descoperirea
și sancționarea faptelor de corupție, în ansamblul său, și ale
art. 1 și art. 6 din același act normativ, excepție ridicată de
Gheorghe Bumbac și Mihail-Cristian Leoveanu în Dosarul
nr. 1.246/36/2009 al Curții de Apel Constanța — Secția penală
și pentru cauze penale cu minori și de familie și care formează
obiectul Dosarului Curții Constituționale nr. 3.676D/2010.

La apelul nominal lipsesc părțile, față de care procedura de
citare este legal îndeplinită.
Cauza este în stare de judecată.
Președintele acordă cuvântul reprezentantului Ministerului
Public, care pune concluzii de respingere ca neîntemeiată a
excepției de neconstituționalitate, invocând în acest sens
jurisprudența în materie a Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 11 martie 2010, pronunțată în Dosarul
nr. 1.246/36/2009, Curtea de Apel Constanța — Secția penală
și pentru cauze penale cu minori și de familie a sesizat
Curtea Constituțională cu excepția de neconstituționalitate
a dispozițiilor Legii nr. 78/2000 pentru prevenirea,
descoperirea și sancționarea faptelor de corupție, în
ansamblul său, și ale art. 1 și art. 6 din același act normativ.
Excepția a fost ridicată de Gheorghe Bumbac și MihailCristian Leoveanu cu ocazia soluționării unei cauze penale
având ca obiect infracțiuni de corupție.
În motivarea excepției de neconstituționalitate autorul
acesteia Mihail-Cristian Leoveanu susține că prevederile Legii

6

MONITORUL OFICIAL AL ROMÂNIEI, PARTEA I, Nr. 808/16.XI.2011

nr. 78/2000 aduc atingere dispozițiilor constituționale ale art. 73
alin. (3) lit. h) referitoare la reglementarea prin lege organică a
infracțiunilor, pedepselor și regimului executării acestora și ale
art. 76 alin. (1) privind adoptarea legilor organice cu votul
majorității membrilor fiecărei Camere, deoarece Legea
nr. 78/2000 a fost adoptată de Camera Deputaților și de Senat
în ședința comună din 12 aprilie 2000, cu respectarea
prevederilor art. 74 alin. (1) și ale art. 76 alin. (2) din Constituție,
fiind astfel încălcate dispozițiile art. 76 alin. (1) din Legea
fundamentală.
Totodată, ambii autori ai excepției consideră că Legea
nr. 78/2000 în ansamblul său, dat fiind modul în care
reglementează, cel puțin prin prevederile art. 1, aduce atingere
dispozițiilor constituționale ale art. 16 alin. (1) referitoare la
egalitatea cetățenilor în fața legii și a autorităților publice și ale
art. 124 alin. (2) privind unicitatea, imparțialitatea și egalitatea
actului de justiție, întrucât incriminează persoane, și nu fapte.
E vorba de persoane care, în mod generic, se încadrează în
categoria de ăfuncționar”, așa cum este aceasta definită în Codul
penal. Astfel, Legea nr. 78/2000 nu prevede fapte de corupție
cu caracter special, ci face doar trimitere la fapte deja
incriminate în Codul penal sau în legi speciale.
De asemenea, autorii excepției arată că art. 6 din Legea
nr. 78/2000 încalcă dispozițiile constituționale ale art. 21 alin. (3)
privind dreptul la un proces echitabil, ale art. 23 alin. (12)
referitoare la legalitatea pedepsei și ale art. 124 alin. (2) privind
unicitatea, imparțialitatea și egalitatea justiției, precum și
prevederile art. 7 referitoare la legalitatea incriminării din
Convenția pentru apărarea drepturilor omului și a libertăților
fundamentale, deoarece nu reglementează conținutul infracțiunii
ca și condiție a aplicării unei pedepse, creând o situație de
extindere a legii prin analogie.
Curtea de Apel Constanța — Secția penală și pentru
cauze penale cu minori și de familie apreciază că excepția
de neconstituționalitate este neîntemeiată, întrucât Legea
nr. 78/2000 reprezintă o reglementare specială, derogatorie de
la dreptul comun și aplicabilă unei categorii de persoane
circumstanțiate.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile Legii nr. 78/2000 pentru prevenirea, descoperirea și
sancționarea faptelor de corupție, publicată în Monitorul Oficial
al României, Partea I, nr. 219 din 18 mai 2000. Autorii excepției
critică distinct prevederile art. 1 și art. 6 din același act normativ,
având următorul cuprins:
— Art. 1: ăPrezenta lege instituie măsuri de prevenire,
descoperire și sancționare a faptelor de corupție și se aplică
următoarelor persoane:

a) care exercită o funcție publică, indiferent de modul în care
au fost învestite, în cadrul autorităților publice sau instituțiilor
publice;
b) care îndeplinesc, permanent sau temporar, potrivit legii, o
funcție sau o însărcinare, în măsura în care participă la luarea
deciziilor sau le pot influența, în cadrul serviciilor publice, regiilor
autonome, societăților comerciale, companiilor naționale,
societăților naționale, unităților cooperatiste sau al altor agenți
economici;
c) care exercită atribuții de control, potrivit legii;
d) care acordă asistență specializată unităților prevăzute la
lit. a) și b), în măsura în care participă la luarea deciziilor sau le
pot influența;
e) care, indiferent de calitatea lor, realizează, controlează
sau acordă asistență specializată, în măsura în care participă la
luarea deciziilor sau le pot influența, cu privire la: operațiuni care
antrenează circulația de capital, operațiuni de bancă, de schimb
valutar sau de credit, operațiuni de plasament, în burse, în
asigurări, în plasament mutual ori privitor la conturile bancare și
cele asimilate acestora, tranzacții comerciale interne și
internaționale;
f) care dețin o funcție de conducere într-un partid sau într-o
formațiune politică, într-un sindicat, într-o organizație patronală
ori într-o asociație fără scop lucrativ sau fundație;
g) alte persoane fizice decât cele prevăzute la lit. a)—f), în
condițiile prevăzute de lege.”;
— Art. 6: ăInfracțiunile de luare de mită — prevăzută la
art. 254 din Codul penal, de dare de mită — prevăzută la
art. 255 din Codul penal, de primire de foloase necuvenite —
prevăzută la art. 256 din Codul penal și de trafic de influență —
prevăzută la art. 257 din Codul penal se pedepsesc potrivit
acelor texte de lege.”
În susținerea neconstituționalității acestor prevederi de lege,
autorii excepției invocă încălcarea dispozițiilor constituționale ale
art. 16 alin. (1) referitoare la egalitatea cetățenilor în fața legii și
a autorităților publice, ale art. 21 alin. (3) privind dreptul la un
proces echitabil, ale art. 23 alin. (12) referitoare la legalitatea
pedepsei, ale art. 73 alin. (3) lit. h) referitoare la reglementarea
prin lege organică a infracțiunilor, pedepselor și regimului
executării acestora, ale art. 76 alin. (1) privind adoptarea legilor
organice cu votul majorității membrilor fiecărei Camere și ale
art. 124 alin. (2) privind unicitatea, imparțialitatea și egalitatea
actului de justiție, precum și a prevederilor art. 7 referitoare la
legalitatea incriminării din Convenția pentru apărarea drepturilor
omului și a libertăților fundamentale.
Examinând excepția de neconstituționalitate, Curtea
constată că nu poate fi primită critica de neconstituționalitate
extrinsecă adusă prevederilor Legii nr. 78/2000, deoarece acest
act normativ a fost adoptat de Camera Deputaților și de Senat
în ședința comună din 12 aprilie 2000, cu respectarea
prevederilor art. 74 alin. (1) referitoare la adoptarea legilor
organice cu votul majorității membrilor fiecărei Camere și ale
art. 76 alin. (2) privind procedura de mediere din Constituția
României din 1991, în vigoare la data respectivă. După
revizuirea Legii fundamentale din anul 2003, art. 74 alin. (1) a
devenit art. 76 alin. (1), fostul art. 76 fiind abrogat. Prin urmare,
Legea nr. 78/2000 nu aduce nicio atingere dispozițiilor
constituționale ale art. 73 alin. (3) lit. h) și art. 76 alin. (1).
În ceea ce privește celelalte critici aduse Legii nr. 78/2000, în
ansamblul său, precum și, în mod special, art. 1 și art. 6 din lege,
acest act normativ a mai fost supus controlului de
constituționalitate, prin raportare la aceleași prevederi din
Constituție invocate și în prezenta cauză și față de critici
similare. Astfel, prin Decizia nr. 1.455 din 4 noiembrie 2010,
publicată în Monitorul Oficial al României, Partea I, nr. 23 din
11 ianuarie 2011, Curtea a respins ca neîntemeiată excepția de
neconstituționalitate a dispozițiilor Legii nr. 78/2000, reținând că

MONITORUL OFICIAL AL ROMÂNIEI, PARTEA I, Nr. 808/16.XI.2011
reglementarea care formează obiectul excepției nu constituie o
incriminare prin analogie, așa cum greșit susțin autorii acesteia,
ci o legiferare a răspunderii penale printr-o normă juridică
explicativă, care nu încalcă prevederile art. 23 alin. (12) din
Legea fundamentală și ale art. 7 din Convenția pentru apărarea
drepturilor omului și a libertăților fundamentale. De altfel,
analogia, ca instituție juridică, se plasează în sfera aplicării legii
ca argument de interpretare, și nu în cea a procesului legislativ.
Folosirea acestei noțiuni pentru caracterizarea normei instituite
de legiuitor conduce la o contradicție în termeni, căci analogia
implică absența normei și, în consecință, libertatea recunoscută
unei autorități publice — în mod excepțional și nu în materie
penală — de a stabili ea însăși regula după care urmează să
rezolve un caz, luând ca model o altă soluție pronunțată într-un
alt cadru reglementat. Or, dispoziția legală atacată prevede
expres că infracțiunile nominalizate se pedepsesc potrivit
textelor din Codul penal în care sunt incriminate.
Cu același prilej, Curtea a mai reținut că principiul legalității
incriminării și cel al legalității pedepsei impun prevederea atât a
faptei, cât și a pedepsei. Din această perspectivă, analizând
dispozițiile Legii nr. 78/2000, nu se poate ajunge la constatarea
că legea nu ar prevedea fapta sau pedeapsa. Astfel fiind,
dispozițiile criticate conțin suficiente repere pentru a se putea
considera că acestea sunt ăprevizibile” și suficient de clare în
definirea faptei și a scopului ilicit al acesteia.

7

De asemenea, principiul constituțional al egalității nu are
semnificația uniformității, existând posibilitatea instituirii unor
reglementări juridice diferite pentru situații care sunt diferite, în
cazul în care aceasta se justifică în mod rațional și obiectiv. Or,
Legea nr. 78/2000 constituie o reglementare specială,
derogatorie de la dreptul comun, care instituie măsuri de
prevenire, descoperire și sancționare a faptelor de corupție și
se aplică unei categorii de persoane clar circumstanțiate de
legiuitor încă din primul articol al legii. Statutul juridic diferit al
acestor persoane, din perspectiva scopului urmărit de legiuitor
prin dispozițiile Legii nr. 78/2000, justifică stabilirea unui
tratament juridic diferit. Astfel fiind, și întrucât dispozițiile legii
criticate se aplică, fără privilegii sau discriminări, în toate
situațiile ce implică persoane dintre cele arătate la art. 1 al legii,
nu se poate susține încălcarea principiului egalității în drepturi ori
a principiului referitor la unicitatea, imparțialitatea și egalitatea
justiției.
În același sens este și Decizia nr. 202 din 10 februarie 2011,
publicată în Monitorul Oficial al României, Partea I, nr. 188 din
17 martie 2011.
Întrucât nu au intervenit elemente noi, de natură să
determine schimbarea acestei jurisprudențe, soluția de
respingere a excepției de neconstituționalitate pronunțată de
Curte prin deciziile mai sus menționate, precum și
considerentele care au fundamentat-o își păstrează valabilitatea
și în prezenta cauză.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor Legii nr. 78/2000 pentru prevenirea, descoperirea
și sancționarea faptelor de corupție, în ansamblul său, precum și, în mod special, ale art. 1 și art. 6 din aceasta, excepție ridicată
de Gheorghe Bumbac și Mihail-Cristian Leoveanu în Dosarul nr. 1.246/36/2009 al Curții de Apel Constanța — Secția penală și
pentru cauze penale cu minori și de familie.
Definitivă și general obligatorie.
Pronunțată în ședința publică din data de 13 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Oana Cristina Puică

CURTEA CONSTITUȚIONALĂ

D E C I Z I A Nr. 1.159
din 15 septembrie 2011

referitoare la excepția de neconstituționalitate a dispozițiilor art. 18 alin. (2) și (3)
din Legea nr. 571/2003 privind Codul fiscal
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Ionița Cochințu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 32 pct. 2 și 3 din Ordonanța de urgență a
Guvernului nr. 34/2009 cu privire la rectificarea bugetară pe anul
2009 și reglementarea unor măsuri financiar-fiscale, excepție
ridicată de Societatea Comercială ăMoaney Intercom” — S.R.L.
din Tileagd în Dosarul nr. 13.655/271/2009 al Judecătoriei

8

MONITORUL OFICIAL AL ROMÂNIEI, PARTEA I, Nr. 808/16.XI.2011

Oradea — Secția civilă și care formează obiectul Dosarului
Curții Constituționale nr. 2.151D/2010.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
inadmisibilă.
C U R T E A,

având în vedere actele și lucrările dosarului, constată
următoarele:
Prin Încheierea din 18 mai 2010, pronunțată în Dosarul
nr. 13.655/271/2009, Judecătoria Oradea — Secția civilă a
sesizat Curtea Constituțională cu excepția de
neconstituționalitate a dispozițiilor art. 32 pct. 2 și 3 din
Ordonanța de urgență a Guvernului nr. 34/2009 cu privire la
rectificarea bugetară pe anul 2009 și reglementarea unor
măsuri financiar-fiscale, excepție ridicată de Societatea
Comercială ăMoaney Intercom” — S.R.L. din Tileagd într-o
cauză având ca obiect soluționarea unei contestații la executare.
În motivarea excepției de neconstituționalitate, autoarea
acesteia susține că dispozițiile legale criticate sunt
neconstituționale, întrucât încalcă prevederile art. 15 alin. (2) și
art. 139 din Constituția României.
Judecătoria Oradea — Secția civilă opinează în sensul că
excepția de neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate, astfel cum reiese
din încheierea de sesizare, îl constituie dispozițiile art. 32 pct. 2
și 3 din Ordonanța de urgență a Guvernului nr. 34/2009 cu
privire la rectificarea bugetară pe anul 2009 și reglementarea
unor măsuri financiar-fiscale, publicată în Monitorul Oficial al
României, Partea I, nr. 249 din 14 aprilie 2009, aprobată prin
Legea nr. 227/2009, publicată în Monitorul Oficial al României,
Partea I, nr. 402 din 12 iunie 2009.
Însă, din opinia instanței de judecată și din motivarea
autoarei excepției de neconstituționalitate reiese că acesta se
referă, de fapt, la prevederile alin. (2) și (3) ale art. 18 din Legea
nr. 571/2003 privind Codul fiscal, astfel cum au fost modificate
prin art. 32 pct. 1 din Ordonanța de urgență a Guvernului
nr. 34/2009.
Potrivit art. 62 din Legea nr. 24/2000 privind normele de
tehnică legislativă pentru elaborarea actelor normative,
republicată în Monitorul Oficial al României, Partea I, nr. 260 din
21 aprilie 2010, dispozițiile de modificare și de completare se
încorporează, de la data intrării lor în vigoare, în actul de bază,
identificându-se cu acesta.
Așa fiind, obiectul excepției de neconstituționalitate îl
constituie dispozițiile art. 18 alin. (2) și (3) din Legea
nr. 571/2003 privind Codul fiscal, publicată în Monitorul Oficial al
României, Partea I, nr. 927 din 23 decembrie 2003, cu

modificările și completările ulterioare, care au următorul cuprins:
ă(2) Contribuabilii, cu excepția celor prevăzuți la alin. (1), la
art. 13 lit. c)—e), art. 15 și 38, în cazul cărora impozitul pe profit
este mai mic decât suma impozitului minim pentru tranșa de
venituri totale corespunzătoare, prevăzute la alin. (3), sunt
obligați la plata impozitului la nivelul acestei sume.
(3) Pentru aplicarea prevederilor alin. (2), sumele
corespunzătoare impozitului minim, stabilite în funcție de
veniturile totale înregistrate la data de 31 decembrie a anului
precedent, sunt următoarele:
Venituri totale anuale (lei)

Impozit minim
anual (lei)

0—52.000

2.200

52.001—215.000

4.300

215.001—430.000

6.500

430.001—4.300.000

8.600

4.300.001—21.500.000

11.000

21.500.001—129.000.000

22.000

Peste 129.000.001

43.000”

În opinia autoarei excepției de neconstituționalitate,
prevederile criticate contravin dispozițiilor constituționale ale
art. 15 alin. (2) referitor la neretroactivitatea legii și art. 139
referitor la impozite, taxe și alte contribuții.
Examinând excepția de neconstituționalitate, Curtea reține
următoarele:
1. Ulterior sesizării Curții Constituționale, dispozițiile art. 18
alin. (2) și (3) din Legea nr. 571/2003 privind Codul fiscal au fost
abrogate prin art. I pct. 1 din Ordonanța de urgență a Guvernului
nr. 87/2010, publicată în Monitorul Oficial al României, Partea I,
nr. 669 din 30 septembrie 2010. Acest aspect, însă, nu poate
conduce la inadmisibilitatea excepției de neconstituționalitate,
având în vedere Decizia nr. 766 din 15 iunie 2011, publicată în
Monitorul Oficial al României, Partea I, nr. 549 din 3 august
2011, prin care Curtea a stabilit că sintagma ăîn vigoare” din
cuprinsul dispozițiilor art. 29 alin. (1) și ale art. 31 alin. (1) din
Legea nr. 47/1992 privind organizarea și funcționarea Curții
Constituționale, republicată, este constituțională în măsura în
care se interpretează în sensul că sunt supuse controlului de
constituționalitate și legile sau ordonanțele ori dispozițiile din legi
sau din ordonanțe ale căror efecte juridice continuă să se
producă și după ieșirea lor din vigoare, întrucât textul criticat se
aplică și produce efecte juridice în raportul juridic în cauză.
2. Curtea observă că autoarea excepției nu motivează
pretinsa încălcare a textelor invocate. Or, excepția de
neconstituționalitate trebuie să îndeplinească anumite exigențe
de ordin structural, respectiv autorul acesteia trebuie să indice
textul legal criticat, prevederile constituționale considerate a fi
încălcate și motivarea în concret a pretinsei contrarietăți a
textului dedus controlului de constituționalitate. Simpla
enumerare a textelor constituționale nu satisface exigențele
art. 10 alin. (2) din Legea 47/1992 privind organizarea și
funcționarea Curții Constituționale, potrivit cărora ăSesizările
trebuie făcute în formă scrisă și motivate”, Curtea neputând
formula propriile critici, la care, ulterior, să și răspundă, astfel că
excepția urmează a fi respinsă ca inadmisibilă.
În acest sens este și jurisprudența constantă a Curții, cu titlu
exemplificativ reținându-se Decizia nr. 147 din 8 februarie 2011,
publicată în Monitorul Oficial al României, Partea I, nr. 320 din
10 mai 2011, Decizia nr. 627 din 29 mai 2008, publicată în
Monitorul Oficial al României, Partea I, nr. 555 din 23 iulie 2008,
Decizia nr. 465 din 17 mai 2007, publicată în Monitorul Oficial al
României, Partea I, nr. 367 din 30 mai 2007.

MONITORUL OFICIAL AL ROMÂNIEI, PARTEA I, Nr. 808/16.XI.2011

9

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. 18 alin. (2) și (3) din Legea nr. 571/2003
privind Codul fiscal, excepție ridicată de Societatea Comercială ăMoaney Intercom” — S.R.L. din Tileagd în Dosarul
nr. 13.655/271/2009 al Judecătoriei Oradea — Secția civilă.
Definitivă și general obligatorie.
Pronunțată în ședința publică din data de 15 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ionița Cochințu

CURTEA CONSTITUȚIONALĂ

D E C I Z I A Nr. 1.162
din 15 septembrie 2011

referitoare la excepția de neconstituționalitate a dispozițiilor art. 158 alin. 3 și art. 306 alin. 1
din Codul de procedură civilă
Augustin Zegrean
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 158 alin. 3 și art. 306 alin. 1 din Codul de
procedură civilă, excepție ridicată de Societatea Comercială
ăGenerali” — S.A. din București (fostă ARDAF) în Dosarul
nr. 46.590./3/2007 al Curții de Apel București — Secția a V-a
comercială care formează obiectul Dosarului Curții
Constituționale nr. 3.361D/2010.
La apelul nominal se prezintă, pentru partea Societatea
Comercială ăGenerali România” — S.A. (fostă ARDAF), doamna
avocat Maria Ursaciuc, cu împuternicire avocațială depusă la
dosar, lipsind cealaltă parte, față de care procedura de citare a
fost legal îndeplinită.
Cauza fiind în stare de judecată, președintele acordă
cuvântul reprezentantul părții prezente, care depune concluzii
scrise, solicitând admiterea excepției de neconstituționalitate.
Reprezentantul Ministerului Public, menționând jurisprudența
în materie a Curții Constituționale, respectiv Decizia nr. 310 din
3 martie 2011, pune concluzii de respingere ca neîntemeiată a
excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 23 iunie 2010, pronunțată în Dosarul
nr. 46.590./3/2007, Curtea de Apel București — Secția a V-a

comercială a sesizat Curtea Constituțională pentru soluționarea
excepției de neconstituționalitate a dispozițiilor art. 158 alin. 3 și
art. 306 alin. 1 din Codul de procedură civilă.
Excepția a fost ridicată de Societatea Comercială ăGenerali” —
S.A. din București (fostă ARDAF) într-o cauză având ca obiect
soluționarea unei cereri de recurs.
În motivarea excepției de neconstituționalitate autorul
acesteia susține, în esență, că dispozițiile legale criticate sunt
neconstituționale în măsura în care instituie un termen de recurs
foarte scurt, de 5 zile de la pronunțare, și sancționează cu
nulitatea un recurs care nu este motivat în acest termen. Practic,
prin instituirea acestui termen, nu există un interval suficient de
timp pentru ca partea care declară recurs să-și poată exercita în
mod efectiv dreptul la apărare, în condițiile în care nu cunoaște
motivarea instanței care și-a declinat competența. În această
situație, partea care nu cunoaște ceea ce ar trebui să combată
este grav prejudiciată, fiind privată atât de dreptul la apărare,
cât și de cel al unui proces echitabil.
De asemenea, autorul excepției apreciază că prin instituirea
obligației de a motiva recursul în termen de doar 5 zile de la data
pronunțării hotărârii, fără a se acorda posibilitatea reală de a afla
conținutul respectivei hotărâri, sub sancțiunea anulării acelui
recurs, este restrâns dreptul părții de a se adresa instanței de
control judiciar prin exercitarea căilor de atac.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului și Guvernului și Avocatul
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, notele scrise depuse, susținerile

10

MONITORUL OFICIAL AL ROMÂNIEI, PARTEA I, Nr. 808/16.XI.2011

reprezentantului părții prezente, concluziile procurorului,
dispozițiile de lege criticate raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 158 alin. 3 și art. 306 alin. 1 din Codul de
procedură civilă, care au următorul conținut:
— Art. 158 alin. 3: ăDacă instanța se declară necompetentă,
împotriva hotărârii se poate exercita recurs în termen de 5 zile
de la pronunțare. Dosarul va fi trimis instanței competente sau,
după caz, altui organ cu activitate jurisdicțională competent, de
îndată ce hotărârea de declinare a competenței a devenit
irevocabilă.”;
— Art. 306 alin. 1: ăRecursul este nul dacă nu a fost motivat
în termenul legal, cu excepția cazurilor prevăzute în alineatul 2”.
Ulterior sesizării Curții, prevederile art. 158 alin. 3 din Codul
de procedură civilă au fost modificate prin art. I pct. 20 din Legea
nr. 202/2010 privind unele măsuri pentru accelerarea soluționării
proceselor, publicată în Monitorul Oficial al României, Partea I,
nr. 714 din 26 octombrie 2010, și au în prezent următorul
conținut: ăDacă instanța se declară necompetentă, hotărârea nu
este supusă niciunei căi de atac, dosarul fiind trimis de îndată
instanței competente sau, după caz, altui organ cu activitate
jurisdicțională competent.”
Potrivit art. XXII alin. (1) și (2) din Legea nr. 202/2010,
ă(1) Procesele în materie civilă în curs de judecată la data
schimbării, potrivit prevederilor prezentei legi, a competenței
instanțelor legal învestite vor continua să fie judecate de acele
instanțe. În caz de desființare, anulare sau casare cu trimitere
spre rejudecare, dispozițiile prezentei legi privitoare la
competență sunt aplicabile.
(2) Dispozițiile art. 20, art. 105 alin. 1, art. 129 alin. 5 și 51
art. 136, art. 158 alin. 3, art. 159, art. 1591 art. 2812a, art. 297
alin. 1, art. 304 pct. 3, art. 312 alin. 61, art. 315 alin. 31, precum
și ale art. 329—3307 din Codul de procedură civilă, republicat,
cu modificările și completările ulterioare, precum și cu cele
aduse prin prezenta lege, se aplică numai proceselor, cererilor
și sesizărilor privind recursul în interesul legii, începute,
respectiv formulate după intrarea în vigoare a prezentei legi ”.
Având în vedere Decizia nr. 766 din 15 iunie 2011, publicată
în Monitorul Oficial al României, Partea I, nr. 549 din 3 august
2011 și dispozițiile art. XXII alin. (1) și (2) din Legea
nr. 202/2010, Curtea constată că dispozițiile legale criticate sunt
aplicabile raportului juridic stabilit în cauza de față, astfel încât
urmează să verifice constituționalitatea prevederilor criticate în
forma avută la data încheierii de sesizare a Curții
Constituționale.
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 alin. (1)—(3) privind accesul liber la justiție,
art. 24 privind dreptul la apărare și art. 53 alin. (1) privind
restrângerea exercițiului unor drepturi sau al unor libertăți. De
asemenea, sunt considerate a fi încălcate și prevederile art. 6
paragraful 1 privind dreptul la un proces echitabil și art. 13
privind dreptul la un recurs efectiv din Convenția pentru
apărarea drepturilor omului și a libertăților fundamentale.
Examinând excepția de neconstituționalitate, Curtea reține
că s-a mai pronunțat asupra dispozițiilor legale criticate, prin
raportare la critici similare, constatând că acestea sunt
constituționale.
Astfel, prin Decizia nr. 920*) din 7 iulie 2011, nepublicată încă
în Monitorul Oficial al României, și prin Decizia nr. 1.138 din

23 septembrie 2010, publicată în Monitorul Oficial al României,
Partea I, nr. 739 din 5 noiembrie 2010, Curtea a constatat că,
potrivit dispozițiilor art. 158 din Codul de procedură civilă,
instanța de judecată se pronunță asupra problemelor privind
competența ei de judecată, în situația în care, în cadrul judecării
litigiului cu care a fost învestită, se pun în discuție astfel de
aspecte. Asupra excepției de necompetență, instanța se
pronunță înainte de a se aborda fondul litigiului și înainte de a se
soluționa alte excepții, după caz, printr-o încheiere, dacă se
declară competentă, sau printr-o altă hotărâre, dacă instanța se
declară necompetentă. Textul de lege criticat de autorul
excepției, respectiv art. 158 alin. 3 din Codul de procedură civilă,
are în vedere cea de-a doua ipoteză, și anume admiterea
excepției de necompetență și implicit declinarea competenței
instanței de judecată. Având în vedere cele de mai sus, este
evident faptul că singurul motiv pe care instanța îl poate reține
în hotărârea de declinare este propria necompetență materială,
personală sau teritorială.
De asemenea, Curtea a constatat că instanța de judecată,
dând expresie dreptului la apărare și principiului
contradictorialității, este obligată să pună în discuția prealabilă
a părților excepția de necompetență, discuție ce are loc în
prezența acestora sau chiar în lipsa lor, dar când toate părțile au
fost legal citate.
Așa fiind, Curtea nu poate reține critica autorului excepției
potrivit căreia partea interesată nu are posibilitatea cunoașterii
motivelor hotărârii de declinare a competenței pe care urmează
să o atace și, ca urmare, declararea nulității recursului promovat.
De asemenea, prin Decizia nr. 246 din 4 martie 2008,
publicată în Monitorul Oficial al României, Partea I, nr. 288 din
14 aprilie 2008, Curtea a mai statuat că hotărârea prin care
instanța se declară necompetentă se poate ataca separat cu
recurs, întrucât această hotărâre are caracter de dezînvestire.
Stabilirea unui termen derogatoriu mai scurt și care curge de la
data pronunțării hotărârii, pentru declararea recursului, s-a
impus pentru că soluționarea incidentului privind competența
instanței ține pe loc judecarea fondului litigiului. Niciuna dintre
părți nu este împiedicată în exercitarea căii de atac în acest
termen, având în vedere că acestea, chiar dacă nu sunt
prezente în urma îndeplinirii procedurii legale de citare, cunosc
termenul de judecată și depinde doar de diligența lor aflarea
soluției și declararea recursului.
În ceea ce privește dispozițiile art. 306 alin. 1 din Codul de
procedură civilă, Curtea s-a mai pronunțat, prin raportare la
art. 21 și art. 24 din Constituție, prin Decizia nr. 893 din 16 iunie
2009, publicată în Monitorul Oficial al României, Partea I, nr. 504
din 22 iulie 2009, constatând că sunt constituționale. Cu acest
prilej, Curtea a statuat, în esență, că, în privința condițiilor de
exercitare a căilor de atac, legiuitorul poate să reglementeze
termenele de declarare a acestora, forma în care trebuie să fie
făcută declarația, conținutul său, instanța la care se depune,
competența și modul de judecare, soluțiile ce pot fi adoptate și
altele de același gen, fără ca prin aceasta să se aducă atingere
dreptului în substanța sa sau principiilor și textelor
constituționale de referință. Astfel, Curtea de la Strasbourg, în
Cauza Beles și alții contra Cehiei din 12 noiembrie 2002, a
constatat că dreptul de acces la un tribunal nu este absolut și se
pretează la limitări implicit admise, în special în ceea ce privește
condițiile de admisibilitate a unui recurs, având în vedere că
presupune reglementarea din partea statului, care se bucură, în
această privință, de o anumită marjă de apreciere.
Întrucât nu au intervenit elemente noi, de natură a determina
reconsiderarea jurisprudenței Curții, atât soluția, cât și
considerentele cuprinse în aceste decizii își păstrează
valabilitatea și în prezenta cauză.

*) Decizia nr. 920/2011 a fost publicată în Monitorul Oficial al României, Partea I, nr. 662 din 16 septembrie 2011.

MONITORUL OFICIAL AL ROMÂNIEI, PARTEA I, Nr. 808/16.XI.2011

11

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 158 alin. 3 și art. 306 alin. 1 din Codul de
procedură civilă, excepție ridicată de Societatea Comercială ăGenerali” — S.A. din București (fostă ARDAF) în Dosarul
nr. 46.590./3/2007 al Curții de Apel București — Secția a V-a comercială.
Definitivă și general obligatorie.
Pronunțată în ședința publică din data de 15 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 1.167
din 15 septembrie 2011

referitoare la excepția de neconstituționalitate a dispozițiilor art. 31 din Ordonanța Guvernului
nr. 25/2006 privind întărirea capacității administrative a Oficiului Român pentru Drepturile de Autor
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 31 din Ordonanța Guvernului nr. 25/2006
privind întărirea capacității administrative a Oficiului Român
pentru Drepturile de Autor, excepție ridicată în mod direct de
Avocatul Poporului și care formează obiectul Dosarului Curții
Constituționale nr. 3.955D/2010.
Magistratul-asistent referă asupra faptului că, prin încheierea
din 23 iunie 2011, Curtea, având în vedere necesitatea lămuririi
suplimentare a unor aspecte, a dispus, în temeiul art. 58 alin. (4)
din Legea nr. 47/1992, repunerea pe rol a Dosarului
nr. 3.955D/2011 pentru data de 15 septembrie 2011.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca devenită inadmisibilă a acesteia.
C U R T E A,

având în vedere actele și lucrările dosarului, reține următoarele:
Prin Adresa nr. 9.773 din 23 septembrie 2010, trimisă Curții
Constituționale în temeiul prevederilor art. 146 lit. d) teza finală
din Constituție, Avocatul Poporului a sesizat Curtea

Constituțională cu excepția de neconstituționalitate a
dispozițiilor art. 31 din Ordonanța Guvernului nr. 25/2006
privind întărirea capacității administrative a Oficiului
Român pentru Drepturile de Autor.
În motivarea excepției de neconstituționalitate se susțin,
în esență, următoarele:
Preluarea de către stat, prin Oficiul Român pentru Drepturile
de Autor, organ de specialitate al administrației publice centrale
aflat în subordinea Guvernului, a evidenței și a repartiției
remunerațiilor colectate de organismele de gestiune colectivă
de la persoane juridice constituite prin libera asociere, fără a
exista un mandat din partea titularilor drepturilor de autor,
încalcă art. 44 alin. (4) și art. 136 alin. (5) din Constituție.
Aceste dispoziții constituționale, reglementând garantarea
dreptului de proprietate, se referă implicit și la garantarea
dreptului de proprietate intelectuală, care include dreptul de
autor și drepturile conexe, precum și proprietatea industrială. Or,
Guvernul, prin introducerea art. 31 din Ordonanța Guvernului
nr. 25/2006, încurajează eliminarea organismelor de gestiune
colectivă și preluarea responsabilităților acestora de către un
organ de specialitate al administrației publice centrale aflat în
subordinea Guvernului.
Mai mult, art. 31 alin. (2) teza a doua din Ordonanța
Guvernului nr. 25/2006 prevede ca toate cheltuielile pentru
crearea și funcționarea evidenței naționale să fie suportate de
organismele de gestiune colectivă. Astfel, se ajunge la situația
în care, pe lângă faptul că are loc o preluare fără drept a
administrării și a repartiției remunerațiilor colectate de
organismele de gestiune colectivă, punerea în practică a acestei
măsuri abuzive trebuie să se facă pe cheltuiala titularilor
drepturilor de autor. Prin urmare, deși este vorba de raporturi
între asociații de drept privat (organisme de gestiune colectivă)
cu membrii lor persoane fizice, statul — prin O.R.D.A. — decide
că trebuie să intervină în acest raport pur privat, încălcând astfel
dreptul de proprietate al titularilor drepturilor de autor.

12

MONITORUL OFICIAL AL ROMÂNIEI, PARTEA I, Nr. 808/16.XI.2011

Se arată că libera inițiativă presupune posibilitatea pentru
orice persoană de a se erija în participant activ la viața
economică în modalitatea considerată ca fiind cea mai adecvată
(fie ca persoană fizică, fie ca persoană juridică), uzând de
mijloacele juridice pe care le are la dispoziție pentru punerea în
aplicare a unei anumite politici.
Or, titularii drepturilor de autor sau ai drepturilor conexe
înființează prin libera asociere aceste organisme de gestiune
colectivă, organisme ce acționează în limitele mandatului
încredințat de către membrii asociați, cu scopul de a le gestiona
drepturile de autor pe plan național și mondial.
Prin urmare, intervenția statului apare ca fiind o încălcare a
alegerii voluntare și conștiente a persoanelor astfel asociate.
Potrivit prevederilor art. 30 alin. (1) din Legea nr. 47/1992,
actul de sesizare a fost comunicat președinților celor două
Camere ale Parlamentului și Guvernului, pentru a-și exprima
punctele de vedere asupra excepției de neconstituționalitate.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
Potrivit art. 76 din Legea nr. 47/1992 privind organizarea și
funcționarea Curții Constituționale, republicată, Curtea a solicitat
informații în vederea lămuririi unor aspecte Oficiului Român
pentru Drepturile de Autor, prin directorul său, domnul Robert
Bucur. Acesta a comunicat aceste informații prin Adresa
înregistrată la Curtea Constituțională cu nr. 5.036 din
5 septembrie 2011.
Oficiului Român pentru Drepturile de Autor — O.R.D.A. arată
că scopul introducerii art. 31 din cadrul Ordonanței Guvernului
nr. 25/2006 privind întărirea capacității administrative a Oficiului
Român pentru Drepturile de Autor nu a fost reprezentat de
dorința ca un organ de specialitate al administrației publice
centrale din subordinea Guvernului să preia în administrare
drepturile de proprietate intelectuală, ci s-a urmărit atingerea
unui nivel mai ridicat al posibilității de supraveghere a activității
organismelor de gestiune colectivă, activitate intensificată după
luna mai a anului 2010. Acest lucru a dus la remedierea multor
probleme din domeniu în privința tuturor categoriilor implicate,
respectiv titulari de drepturi de autor ori drepturi conexe,
organisme de gestiune colectivă, utilizatori, entități publice sau
private etc., ținând cont și de nivelul sumelor colectate de către
organismele de gestiune colectivă, în anul 2009 acestea
ridicându-se la aproximativ 50 de milioane de euro și
reprezentând în cea mai mare parte bani publici.
Ca urmare a dezbaterilor purtate în cadrul ședințelor
parlamentare din comisiile de specialitate pe această temă cu
privire la forma finală a Legii pentru aprobarea Ordonanței de
urgență a Guvernului nr. 43/2010, a fost elaborat Raportul
comun asupra proiectului de lege de către Comisia pentru
industrii și servicii și Comisia pentru cultură, arte, mijloace de
informare în masă. Prin acest raport au fost admise
amendamente asupra textului art. 31 din Ordonanța Guvernului
nr. 25/2006, modificările fiind susținute și de noua conducere
O.R.D.A., ținând cont de necesitatea unor dispoziții care să
favorizeze transparența și simplificarea activității în domeniul
informatizării, cu eliminarea atribuției prevăzute în sarcina
O.R.D.A. de a administra sistemul informatic național în
domeniu și a suportării costurilor de realizare a evidenței
naționale de către organismele de gestiune colectivă.
Având în vedere că art. 31 din Ordonanța Guvernului
nr. 25/2006 a fost modificat substanțial, iar soluția legislativă nu
a mai fost preluată de noua reglementare, se apreciază că
excepția ridicată de Avocatul Poporului apare ca fiind rămasă
fără obiect.

C U R T E A,

examinând actul de sesizare, informațiile furnizate de Oficiul
Român pentru Drepturile de Autor, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 31 din Ordonanța Guvernului nr. 25/2006 privind
întărirea capacității administrative a Oficiului Român pentru
Drepturile de Autor, republicată în Monitorul Oficial al României,
Partea I, nr. 657 din 18 septembrie 2008, care la data sesizării
aveau următorul conținut: ă(1) Oficiul Român pentru Drepturile
de Autor administrează sistemul informatic național privind
evidența și simplificarea plății drepturilor de autor și a drepturilor
conexe de către utilizatori și a repartiției remunerațiilor colectate
de organismele de gestiune colectivă în cadrul proiectului
e-guvernare.
(2) Normele metodologice privind crearea și funcționarea
evidenței naționale prevăzute la alin. (1) se stabilesc prin
hotărâre a Guvernului. Costurile de realizare a acestei evidențe
naționale sunt suportate de organismele de gestiune colectivă
beneficiare ale remunerațiilor datorate de utilizatori.”
Ulterior sesizării Curții, dispozițiile art. 31 din Ordonanța
Guvernului nr. 25/2006 privind întărirea capacității administrative
a Oficiului Român pentru Drepturile de Autor au fost modificate
prin Legea nr. 99/2011 privind aprobarea Ordonanței de urgență
a Guvernului nr. 43/2010 pentru modificarea unor acte
normative în vederea reducerii sau simplificării administrative a
unor autorizații/avize/proceduri ca urmare a măsurilor asumate
de Guvernul României în cadrul Planului de simplificare aferent
Memorandumului de înțelegere dintre Comunitatea Europeană
și România, semnat la București și la Bruxelles la 23 iunie 2009,
publicată în Monitorul Oficial al României, Partea I, nr. 443 din
24 iunie 2011, acestea având următorul conținut: ă(1) Pentru
organizarea evidenței și simplificarea plății drepturilor de autor
și a drepturilor conexe de către utilizatori, precum și a repartiției
remunerațiilor colectate, organismele de gestiune colectivă sunt
obligate să se informatizeze.
(2) Oficiul Român pentru Drepturile de Autor verifică
activitatea organismelor de gestiune colectivă prin intermediul
sistemului informatic al acestora, verificarea implicând doar o
funcție de citire, și nu de intervenție în sistem.
(3) Regulile privind accesul Oficiului Român pentru Drepturile
de Autor la sistemul informatic al organismelor de gestiune
colectivă se stabilesc prin decizie a directorului general al
Oficiului Român pentru Drepturile de Autor, cu obligația
consultării prealabile a acestora.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 44 privind dreptul de proprietate privată, art. 45
privind libertatea economică și art. 136 alin. (5) privind
proprietatea.
Examinând excepția de neconstituționalitate, Curtea
constată că dispozițiile legale criticate au fost modificate prin
Legea nr. 99/2011, iar soluția legislativă criticată nu a fost
preluată în noua reglementare
Astfel, dacă înainte de această modificare art. 31 din
Ordonanța Guvernului nr. 25/2006 prevedea că O.R.D.A.
administra sistemul informatic național privind evidența și
simplificarea plății drepturilor de autor și a drepturilor conexe de
către utilizatori și a repartiției remunerațiilor colectate de
organismele de gestiune colectivă, iar costurile de realizare a
acestei evidențe naționale erau suportate de organismele de

MONITORUL OFICIAL AL ROMÂNIEI, PARTEA I, Nr. 808/16.XI.2011
gestiune colectivă beneficiare ale remunerațiilor datorate de
utilizatori, noua reglementare prevede că O.R.D.A. verifică doar
activitatea organismelor de gestiune colectivă prin intermediul
sistemului informatic al acestora, verificarea implicând doar o
funcție de citire, și nu de intervenție în sistem.
Or, potrivit art. 29 alin. (1) din Legea nr. 47/1992 privind
organizarea și funcționarea Curții Constituționale: ăCurtea
Constituțională decide asupra excepțiilor ridicate în fața
instanțelor judecătorești sau de arbitraj comercial privind
neconstituționalitatea unei legi sau ordonanțe ori a unei dispoziții
dintr-o lege sau dintr-o ordonanță în vigoare, care are legătură
cu soluționarea cauzei în orice fază a litigiului și oricare ar fi
obiectul acestuia.”
Curtea reține că, potrivit art. 33 din Legea nr. 47/1992, ăLa
soluționarea excepției de neconstituționalitate [formulate de

13

Avocatul Poporului — s.n.], dispozițiile art. 29—31 se aplică în
mod corespunzător”, însă sintagma ăîn vigoare” nu poate fi
interpretată în același fel ca în cazul Deciziei nr. 766 din 15 iunie
2011, publicată în Monitorul Oficial al României, Partea I, nr. 549
din 3 august 2011, întrucât soluționarea excepției de
neconstituționalitate ridicate direct de Avocatul Poporului se face
în cadrul unui control abstract de constituționalitate.
Așadar, atâta timp cât Curtea Constituțională nu poate
determina dacă dispozițiile legale criticate abrogate produc în
continuare efecte și nici întinderea acestora (apreciere care se
poate face atunci când este vorba de o excepție ridicată în fața
unei instanțe judecătorești sau de arbitraj comercial), Curtea nu
poate decât să respingă ca devenită inadmisibilă excepția de
neconstituționalitate ridicată direct de Avocatul Poporului.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a dispozițiilor art. 31 din Ordonanța Guvernului
nr. 25/2006 privind întărirea capacității administrative a Oficiului Român pentru Drepturile de Autor, excepție ridicată direct de
Avocatul Poporului.
Definitivă și general obligatorie.
Pronunțată în ședința publică din data de 15 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 1.189
din 20 septembrie 2011

referitoare la excepția de neconstituționalitate a dispozițiilor art. 7 lit. f) din Ordonanța de urgență
a Guvernului nr. 91/2003 privind organizarea Gărzii Financiare
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Tudorel Toader
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 7 lit. f) din Ordonanța de urgență a Guvernului
nr. 91/2003 privind organizarea Gărzii Financiare, excepție
ridicată de Societatea Comercială ăDrăgușin & CO” — S.N.C.
din Craiova în Dosarul nr. 5.277/215/2010 al Judecătoriei

Craiova — Secția civilă și care formează obiectul Dosarului
nr. 3.633D/2010.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
inadmisibilă, întrucât critica vizează modificarea și completarea
dispozițiilor criticate.
C U R T E A,

având în vedere actele și lucrările dosarului, reține următoarele:
Prin Încheierea din 21 iulie 2010, pronunțată în Dosarul
nr. 5.277/215/2010, Judecătoria Craiova — Secția civilă a
sesizat Curtea Constituțională pentru soluționarea
excepției de neconstituționalitate a prevederilor art. 7 lit. f)
din Ordonanța de urgență a Guvernului nr. 91/2003 privind
organizarea Gărzii Financiare.

14

MONITORUL OFICIAL AL ROMÂNIEI, PARTEA I, Nr. 808/16.XI.2011

Excepția a fost ridicată de Societatea Comercială ăDrăgușin
& CO” — S.N.C. din Craiova într-o cauză având ca obiect o
contestație la executare.
În motivarea excepției de neconstituționalitate autorul
acesteia susține, în esență, că dispozițiile legale criticate sunt
neconstituționale întrucât Ordonanța de urgență a Guvernului
nr. 91/2003 nu poate abroga Ordonanța Guvernului nr. 86/2003
privind reglementarea unor măsuri în materia financiar-fiscală,
acest nou act normativ fiind inferior actului normativ ce se vrea
a fi abrogat. Admiterea contrariului, pe de o parte, ar limita
aplicabilitatea principiului efectivității juridice dezvoltat de Curtea
Europeană a Drepturilor Omului, iar, pe de altă parte, ar
conduce la încălcarea expresă a dispozițiilor constituționale
referitoare la accesul liber la justiție, implicit în materia
contenciosului administrativ-fiscal, creându-se premisele
distorsionării liberei concurențe, afectării dreptului de proprietate
privată și limitării inițiativei economice de către stat prin
proceduri complicate.
Judecătoria Craiova — Secția civilă nu își exprimă opinia
cu privire la excepția invocată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Avocatul Poporului a transmis punctul său de vedere cu
Adresa nr. 8.678 din 1 septembrie 2010, înregistrată la Curtea
Constituțională cu nr. 12.915 din 1 septembrie 2010, și
apreciază că dispozițiile criticate sunt constituționale. Se arată
că activitățile de natură economică nu se pot desfășura decât cu
respectarea condițiilor prevăzute de lege, astfel că sancționarea
abaterilor de la prevederile legale nu poate primi semnificația
unei restrângeri nejustificate a acestor activități.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 7 lit. f) din Ordonanța de urgență a Guvernului
nr. 91/2003 privind organizarea Gărzii Financiare, publicată în
Monitorul Oficial al României, Partea I, nr. 712 din 13 octombrie
2003, care au următorul conținut: ăf) să constate acte și fapte
care au avut ca efect evaziunea și frauda fiscală, să stabilească
implicațiile fiscale ale acestora și să dispună, în condițiile
Codului de procedură fiscală, luarea măsurilor asigurătorii ori de
câte ori există pericolul ca debitorul să se sustragă de la
urmărire sau să își ascundă ori să își risipească averea și să
sesizeze, după caz, organele de urmărire penală;”.
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 1 alin. (5) — Statul român, art. 44 alin. (9) —
Dreptul de proprietate privată, art. 45 — Libertatea economică,

art. 136 alin. (5) — Proprietatea și art. 137 alin. (1) — Sistemul
financiar.
Examinând criticile formulate de autorul excepției, Curtea
observă că acestea vizează ierarhia actelor normative și, în
principal, imposibilitatea abrogării printr-un act cu forță juridică
inferioară — o ordonanță de urgență a Guvernului — a unui act
ierarhic superior — o ordonanță simplă a Guvernului —, ca
urmare a acestei abrogări neconstituționale fiind încălcate, în
opinia autorului excepției, dreptul său de proprietate și libertatea
economică.
Așa fiind, Curtea reține că analiza pe care o impune controlul
de constituționalitate trebuie, în mod necesar, să înceapă prin a
califica regimul juridic al ordonanțelor adoptate de Guvern.
Astfel, potrivit dispozițiilor art. 115 din Constituție, Guvernul are
o competență normativă derivată fie dintr-o lege de abilitare, fie
din însăși Constituție, cu un caracter special și limitat, specific
unei competențe de atribuire. Exercitarea acestei competențe
se include tot în sfera puterii executive și constă în posibilitatea
de a emite două categorii de acte normative: ordonanțe simple
și ordonanțe de urgență.
Exigențele constituționale în abilitarea Guvernului de a emite
ordonanțe în condițiile art. 115 alin. (1)—(3) din Constituție sunt
următoarele: existența unei legi de abilitare din partea
Parlamentului, reglementările din ordonanțe să nu privească
domeniul legilor organice, ci numai domeniul legilor ordinare, pe
care le pot modifica sau abroga, abilitarea de a emite ordonanțe
nu poate fi decât temporară. O abilitare generală sau de
principiu este contrară reglementării constituționale, consecința
fiind aceea că expirarea termenului până la care se pot emite
ordonanțele, precizat obligatoriu în legea de abilitare, atrage
imposibilitatea de a emite ordonanțe sau inexistența celor astfel
emise; de aceea, Guvernul poate modifica sau abroga propriile
ordonanțe numai în cadrul termenului de abilitare sau, eventual,
pe baza unei noi abilitări. În plus, dacă legea de abilitare o cere,
ordonanța se supune aprobării Parlamentului, potrivit procedurii
legislative, până la împlinirea termenului de abilitare.
Respectarea termenului de abilitare se stabilește în funcție de
data când ordonanța a fost publicată în Monitorul Oficial al
României, Partea I.
Regimul particular al ordonanței de urgență este prevăzut în
art. 115 alin. (4)—(6) din Constituție și reglementează: cazurile
în care poate fi emisă — situații extraordinare a căror
reglementare nu poate fi amânată, Guvernul având obligația de
a motiva urgența în cuprinsul acesteia; intrarea în vigoare —
numai după depunerea spre dezbatere în procedură de urgență
la Camera competentă să fie sesizată și după publicarea ei în
Monitorul Oficial al României, Partea I; domeniul ordonanței de
urgență — acesta poate fi și de natura legilor organice, caz în
care legea de adoptare se aprobă cu majoritatea prevăzută de
art. 76 alin. (1) din Constituție. Potrivit dispozițiilor art. 115
alin. (6) din Constituție, ordonanța de urgență nu poate fi însă
adoptată în domeniul legilor constituționale, nu poate afecta
regimul instituțiilor fundamentale ale statului, drepturile,
libertățile și îndatoririle prevăzute de Constituție, drepturile
electorale și nu poate viza măsuri de trecere silită a unor bunuri
în proprietatea publică.
În ceea ce privește ierarhia actelor normative, Curtea reține
că un act normativ ierarhic inferior nu poate abroga un act
normativ ierarhic superior sau prevederi din cuprinsul acestuia.
De aceea, o lege ordinară sau o ordonanță simplă nu poate
abroga o lege organică ori o ordonanță de urgență care
reglementează norme în materii rezervate legii organice, însă

MONITORUL OFICIAL AL ROMÂNIEI, PARTEA I, Nr. 808/16.XI.2011
poate abroga o ordonanță de urgență care reglementează în
materia legii ordinare, aflându-se pe același palier ierarhic cu
aceasta din urmă. Mutatis mutandis, o ordonanță de urgență
care reglementează în materia rezervată legii organice poate
abroga o lege organică și, cu atât mai mult, în virtutea
principiului qui potest plus potest minus, poate abroga o lege
ordinară sau o ordonanță simplă.
Aplicând aceste considerente cu rang de principiu în
domeniul legisticii formale, Curtea constată că susținerile
autorului excepției de neconstituționalitate, potrivit cărora
ordonanța de urgență nu poate abroga o ordonanță simplă sunt
lipsite de fundament constituțional, astfel că, abrogând
Ordonanța Guvernului nr. 86/2003 privind reglementarea unor

15

măsuri în materia financiar-fiscală prin Ordonanța de urgență a
Guvernului nr. 91/2003 privind organizarea Gărzii Financiare,
Guvernul și-a exercitat competența de legiuitor delegat în
limitele stabilite de Legea fundamentală.
Prin urmare, Curtea nu poate reține nici critica potrivit căreia
evenimentul legislativ al abrogării a adus atingere unui drept sau
unei libertăți consacrate de Constituție.
În fine, Curtea nu poate reține nicio critică referitoare la
dispozițiile art. 7 lit. f) din Ordonanța de urgență a Guvernului
nr. 91/2003, întrucât motivarea autorului excepției privește
exclusiv analiza raportului ierarhic dintre actele normative
invocate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 7 lit. f) din Ordonanța de urgență a
Guvernului nr. 91/2003 privind organizarea Gărzii Financiare, excepție ridicată de Societatea Comercială ăDrăgușin & CO” —
S.N.C. din Craiova în Dosarul nr. 5.277/215/2010 al Judecătoriei Craiova — Secția civilă.
Definitivă și general obligatorie.
Pronunțată în ședința publică din data de 20 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Mihaela Senia Costinescu

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind alocarea unor sume din Fondul de rezervă bugetară la dispoziția Guvernului,
prevăzut în bugetul de stat pe anul 2011, pentru aniversarea la data de 1 decembrie 2011
la Alba Iulia a Zilei Naționale a României și a împlinirii a 93 de ani de la Marea Unire
În temeiul art. 108 din Constituția României, republicată, și al art. 30 alin. (2) și (3) din Legea nr. 500/2002 privind finanțele
publice, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă suplimentarea bugetului Ministerului
Administrației și Internelor pe anul 2011 din Fondul de rezervă
bugetară la dispoziția Guvernului, prevăzut în bugetul de stat pe
anul 2011, cu suma de 400 mii lei, la capitolul 51.01 ăAutorități
publice și acțiuni externe”, titlul 20 ăBunuri și servicii”, pentru
Instituția Prefectului — Județul Alba, în vederea acoperirii
cheltuielilor ocazionate de aniversarea la data de 1 decembrie
2011 la Alba Iulia a Zilei Naționale a României și a împlinirii a
93 de ani de la Marea Unire.
Art. 2. — Acțiunile ce urmează a fi realizate pentru această
aniversare se stabilesc și se aprobă de Instituția Prefectului —

Județul Alba, care va controla modul de utilizare a sumei alocate
potrivit prevederilor art. 1 în conformitate cu prevederile Legii
nr. 500/2002 privind finanțele publice, cu modificările ulterioare,
precum și cu celelalte dispoziții legale.
Art. 3. — Se aprobă suplimentarea sumelor defalcate din
taxa pe valoarea adăugată pentru echilibrarea bugetelor locale
pe anul 2011 cu suma de 400 mii lei, pentru județul Alba, din
Fondul de rezervă bugetară la dispoziția Guvernului, prevăzut în
bugetul de stat pe anul 2011, și alocarea acesteia bugetului local
al municipiului Alba Iulia pentru aniversarea la data de

16

MONITORUL OFICIAL AL ROMÂNIEI, PARTEA I, Nr. 808/16.XI.2011

1 decembrie 2011 la Alba Iulia a Zilei Naționale a României și a
împlinirii a 93 de ani de la Marea Unire.
Art. 4. — Ordonatorul principal de credite răspunde de modul
de utilizare, în conformitate cu dispozițiile legale, a sumei
alocate potrivit prevederilor art. 3.

Art. 5. — Ministerul Finanțelor Publice este autorizat să
introducă, la propunerea ordonatorilor principali de credite,
modificările corespunzătoare în volumul și în structura bugetului
de stat și în volumul și în structura bugetului Ministerului
Administrației și Internelor pe anul 2011.

PRIM-MINISTRU

EMIL BOC
Contrasemnează:
Ministrul administrației și internelor,
Constantin-Traian Igaș
Ministrul finanțelor publice,
Gheorghe Ialomițianu
București, 9 noiembrie 2011.
Nr. 1.108.

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 808/16.XI.2011 conține 16 pagini.

Prețul: 3,20 lei

&JUYDGY|527690]
ISSN 1453—4495

