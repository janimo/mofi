PARTEA I

Anul 179 (XXIII) — Nr. 774

Miercuri, 2 noiembrie 2011

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
HOTĂRÂRI ALE GUVERNULUI ROMÂNIEI

1.075. — Hotărâre privind aprobarea bugetului de venituri și
cheltuieli rectificat pe anul 2011 al Companiei
Naționale de Radiocomunicații Navale ăRadionav” —
S.A., aflată sub autoritatea Ministerului Transporturilor
și Infrastructurii ..........................................................

2–6

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
11. — Decizie a președintelui Agenției Naționale pentru
Resurse Minerale privind încetarea concesiunii
miniere de explorare a nisipului și pietrișului din
perimetrul Crângu lui Neagu, județul Giurgiu ............

6

REPUBLICĂRI
Ordonanța de urgență a Guvernului nr. 102/2005 privind libera
circulație pe teritoriul României a cetățenilor statelor
membre ale Uniunii Europene, Spațiului Economic
European și a cetățenilor Confederației Elvețiene ....

7–16

2

MONITORUL OFICIAL AL ROMÂNIEI, PARTEA I, Nr. 774/2.XI.2011

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind aprobarea bugetului de venituri și cheltuieli rectificat pe anul 2011
al Companiei Naționale de Radiocomunicații Navale ăRadionav” — S.A.,
aflată sub autoritatea Ministerului Transporturilor și Infrastructurii
Având în vedere prevederile Legii bugetului de stat pe anul 2011 nr. 286/2010, cu modificările și completările ulterioare,
ale Legii nr. 500/2002 privind finanțele publice, cu modificările și completările ulterioare, și ale Ordonanței Guvernului nr. 10/2011
cu privire la rectificarea bugetului de stat pe anul 2011 și unele măsuri financiare,
în temeiul art. 108 din Constituția României, republicată, al art. 15 alin. (1) din Ordonanța de urgență a Guvernului
nr. 37/2008 privind reglementarea unor măsuri financiare în domeniul bugetar, aprobată cu modificări prin Legea nr. 275/2008, cu
modificările și completările ulterioare,
Guvernul României adoptă prezenta hotărâre.
Art. 1. — Se aprobă bugetul de venituri și cheltuieli rectificat
pe anul 2011 al Companiei Naționale de Radiocomunicații
Navale ăRadionav” — S.A., aflată sub autoritatea Ministerului
Transporturilor și Infrastructurii, prevăzut în anexa care face
parte integrantă din prezenta hotărâre.
Art. 2. — (1) Nivelul cheltuielilor totale aferente veniturilor
totale prevăzute în bugetul de venituri și cheltuieli reprezintă
limite maxime și nu poate fi depășit decât în cazuri justificate, cu
aprobarea Guvernului, la propunerea Ministerului Transporturilor
și Infrastructurii, cu avizul Ministerului Muncii, Familiei și
Protecției Sociale și al Ministerului Finanțelor Publice.
(2) În cazul în care în execuție se înregistrează nerealizări
ale veniturilor totale aprobate, operatorul economic poate

efectua cheltuieli proporțional cu gradul de realizare a veniturilor
totale, cu încadrarea în indicatorii de eficiență aprobați.
Art. 3. — (1) Nerespectarea prevederilor art. 2 constituie
contravenție și se sancționează cu amendă de la 5.000 lei la
10.000 lei.
(2) Contravenția se constată de către organele de control
financiar ale statului, împuternicite conform legii, iar amenda se
aplică persoanelor vinovate de nerespectarea prevederilor
prezentei hotărâri.
(3) Contravenției prevăzute la alin. (1) i se aplică dispozițiile
Ordonanței Guvernului nr. 2/2001 privind regimul juridic al
contravențiilor, aprobată cu modificări și completări prin Legea
nr. 180/2002, cu modificările și completările ulterioare.

PRIM-MINISTRU

EMIL BOC
Contrasemnează:
Ministrul transporturilor și infrastructurii,
Anca Daniela Boagiu
Ministrul muncii, familiei și protecției sociale,
Sulfina Barbu
Ministrul finanțelor publice,
Gheorghe Ialomițianu

București, 26 octombrie 2011.
Nr. 1.075.

MONITORUL OFICIAL AL ROMÂNIEI, PARTEA I, Nr. 774/2.XI.2011

3
ANEXĂ*)

MINISTERUL TRANSPORTURILOR ȘI INFRASTRUCTURII

Compania Națională de Radiocomunicații Navale ăRadionav” — S.A.
Localitatea Agigea, Str. Ecluzei nr. 3, județul Constanța
Cod unic de înregistrare: RO11121156
B U G E T U L D E V E N I T U R I Ș I C H E LT U I E L I R E C T I F I C AT P E A N U L 2 0 11
— mii lei —

*) Anexa este reprodusă în facsimil.

4

MONITORUL OFICIAL AL ROMÂNIEI, PARTEA I, Nr. 774/2.XI.2011

MONITORUL OFICIAL AL ROMÂNIEI, PARTEA I, Nr. 774/2.XI.2011

5

6

MONITORUL OFICIAL AL ROMÂNIEI, PARTEA I, Nr. 774/2.XI.2011

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
AGENȚIA NAȚIONALĂ PENTRU RESURSE MINERALE

DECIZIE
privind încetarea concesiunii miniere de explorare a nisipului și pietrișului
din perimetrul Crângu lui Neagu, județul Giurgiu
Având în vedere Referatul Direcției generale inspecție și supraveghere teritorială a activităților miniere și operațiunilor
petroliere cu nr. 403.844 din 11 octombrie 2011, precum și dispozițiile art. 34 lit. a) din Legea minelor nr. 85/2003, cu modificările
și completările ulterioare,
în temeiul prevederilor art. 37 alin. (1) din Legea nr. 85/2003, cu modificările și completările ulterioare,
președintele Agenției Naționale pentru Resurse Minerale emite prezenta decizie.
Art. 1. — Concesiunea minieră de explorare a nisipului și TRANS — S.R.L. cu sediul în comuna Bradu, județul Argeș, în
pietrișului din perimetrul Crângu lui Neagu, județul Giurgiu, calitate de concesionar, încetează prin anularea licenței la data
convenită prin Licența de concesiune nr. 13.496/2010, încheiată publicării prezentei decizii.
Art. 2. — Prezenta decizie se publică în Monitorul Oficial al
între Agenția Națională pentru Resurse Minerale, în calitate de
concedent, și Societatea Comercială AMFORA PLUS României, Partea I.
Președintele Agenției Naționale pentru Resurse Minerale,
Alexandru Pătruți
București, 26 octombrie 2011.
Nr. 11.

MONITORUL OFICIAL AL ROMÂNIEI, PARTEA I, Nr. 774/2.XI.2011

7

REPUBLICĂRI
O R D O N A N Ț A D E U R G E N Ț Ă A G U V E R N U L U I Nr. 102/2005*)
privind libera circulație pe teritoriul României a cetățenilor statelor membre ale Uniunii Europene,
Spațiului Economic European și a cetățenilor Confederației Elvețiene
CAPITOLUL I
Dispoziții generale
Art. 1. — Prezenta ordonanță de urgență stabilește condițiile
de exercitare a dreptului la liberă circulație, de rezidență și de
rezidență permanentă pe teritoriul României, precum și limitele
exercitării acestor drepturi din motive de ordine publică,
securitate națională sau sănătate publică ale următoarelor
categorii de persoane:
a) cetățenii Uniunii Europene și ai statelor membre ale
Spațiului Economic European și membrii acestora de familie,
care îi însoțesc sau li se alătură;
b) cetățenii Confederației Elvețiene și membrii acestora de
familie, care îi însoțesc sau li se alătură.
Art. 2. — (1) În aplicarea prevederilor prezentei ordonanțe
de urgență, termenii și expresiile de mai jos au următorul înțeles:
1. cetățean al Uniunii Europene — orice persoană care are
cetățenia unuia dintre statele membre ale Uniunii Europene,
altul decât România;
2. stat membru — stat membru al Uniunii Europene, altul
decât România;
3. membru de familie:
a) soțul sau soția;
b) descendenții în linie directă, indiferent de cetățenie, care
nu au împlinit vârsta de 21 de ani sau care se află în întreținerea
cetățeanului Uniunii Europene, precum și cei ai soțului/soției;
c) ascendenții în linie directă, indiferent de cetățenie, care se
află în întreținerea cetățeanului Uniunii Europene, precum și cei
ai soțului/soției;
4. drept de rezidență — dreptul cetățeanului Uniunii
Europene de a rămâne și de a locui pe teritoriul României, în
condițiile legii;
5. rezident — cetățean al Uniunii Europene sau membrul de
familie al acestuia care își exercită dreptul la liberă circulație și
rezidență pe teritoriul României, în condițiile legii;
6. persoană aflată în întreținere — orice alt membru de
familie, indiferent de cetățenie, care nu se încadrează în definiția
prevăzută la pct. 3 și care, în țara de origine ori de proveniență,
se află în întreținerea sau gospodărește împreună cu cetățeanul
Uniunii Europene ori se află în situația în care, din motive
medicale grave, este necesară asistența personală a acestuia;
7. partener — persoana care conviețuiește cu cetățeanul
Uniunii Europene, dacă parteneriatul este înregistrat conform
legii din statul membru de origine ori de proveniență sau, în
cazul în care parteneriatul nu este înregistrat, relația de
conviețuire poate fi dovedită;
8. asigurare de sănătate — asigurare de sănătate în sistemul
asigurărilor sociale de sănătate din România, în condițiile legii,
alte asigurări de sănătate încheiate pe teritoriul statelor membre
care produc efecte pe teritoriul României sau al statelor cu care

România a încheiat documente internaționale în domeniul
sănătății, în condițiile prevăzute de respectivele documente
internaționale, sau orice altă asigurare de sănătate care
acoperă, pe teritoriul României, cel puțin riscurile acoperite de
asigurările de sănătate în sistemul asigurărilor sociale de
sănătate din România;
9. statut de lucrător — situația cetățenilor Uniunii Europene
care desfășoară pe teritoriul României activități dependente sau
activități independente, în condițiile legii.
(2) În sensul prezentei ordonanțe de urgență, sintagmele
activitate dependentă și activitate independentă sunt definite
potrivit art. 7 din Legea nr. 571/2003 privind Codul fiscal, cu
modificările și completările ulterioare.
Art. 3. — (1) Cetățenii Uniunii Europene și membrii acestora
de familie care își exercită dreptul de rezidență pe teritoriul
României beneficiază de egalitate de tratament cu cetățenii
români în domeniul de aplicare a tratatelor Uniunii Europene,
sub rezerva prevederilor acestor tratate și a dispozițiilor
adoptate în aplicarea lor.
(2) Persoanele aflate în întreținere, precum și partenerul
beneficiază de drepturile membrilor de familie ai cetățeanului
Uniunii Europene privind intrarea și rezidența pe teritoriul
României, în condițiile stabilite de prezenta ordonanță de
urgență.
(3) Exercitarea unui drept sau îndeplinirea unei formalități
administrative de către cetățenii Uniunii Europene ori de către
membrii lor de familie nu este condiționată de posesia unui
document eliberat de autoritățile române în condițiile prezentei
ordonanțe de urgență, dacă, prin orice alt mijloc de probă,
persoana interesată dovedește că este beneficiară a acelui
drept.
Art. 4. — Pe timpul șederii în România cetățenii Uniunii
Europene, precum și membrii familiilor lor sunt obligați să
respecte legislația română.
CAPITOLUL II
Intrarea, rezidența și ieșirea pe/de pe teritoriul României
a cetățenilor Uniunii Europene, precum și a membrilor
familiilor lor
SECȚIUNEA 1
Intrarea pe teritoriul României a cetățenilor Uniunii Europene,
precum și a membrilor familiilor lor

Art. 5. — (1) Intrarea cetățenilor Uniunii Europene pe teritoriul
României este permisă prin toate punctele de trecere a frontierei
de stat deschise traficului de persoane, cu condiția prezentării
documentului național de identitate, a pașaportului sau a unui
document eliberat în condițiile prezentei ordonanțe de urgență
pentru cetățenii Uniunii Europene, valabil, fără a se aplica

*) Republicată în temeiul art. III din Legea nr. 80/2011 pentru modificarea și completarea Ordonanței de urgență a Guvernului nr. 102/2005 privind libera
circulație pe teritoriul României a cetățenilor statelor membre ale Uniunii Europene și Spațiului Economic European, publicată în Monitorul Oficial al României, Partea I,
nr. 443 din 24 iunie 2011, dându-se textelor o nouă numerotare.
Ordonanța de urgență a Guvernului nr. 102/2005 a fost publicată în Monitorul Oficial al României, Partea I, nr. 646 din 21 iulie 2005, a fost aprobată cu
modificări și completări prin Legea nr. 260/2005, publicată în Monitorul Oficial al României, Partea I, nr. 900 din 7 octombrie 2005, și a mai fost modificată și
completată prin Ordonanța Guvernului nr. 30/2006 pentru modificarea și completarea Ordonanței de urgență a Guvernului nr. 102/2005 privind libera circulație pe
teritoriul României a cetățenilor statelor membre ale Uniunii Europene și Spațiului Economic European, publicată în Monitorul Oficial al României, Partea , nr. 636
din 24 iulie 2006, aprobată cu modificări și completări prin Legea nr. 500/2006, publicată în Monitorul Oficial al României, Partea I, nr. 1.055 din 30 decembrie 2006.

8

MONITORUL OFICIAL AL ROMÂNIEI, PARTEA I, Nr. 774/2.XI.2011

ștampila de intrare de către organele poliției de frontieră în
oricare dintre aceste documente.
(2) Membrii de familie care nu sunt cetățeni ai Uniunii
Europene pot intra pe teritoriul României în baza unui pașaport
valabil și a vizei de intrare, cu excepția cazurilor în care
obligativitatea obținerii vizei este desființată în condițiile legii.
(3) Viza de intrare pentru persoanele prevăzute la alin. (2)
se acordă, la cerere, de misiunile diplomatice și oficiile consulare
ale României, cu aprobarea prealabilă a Centrului Național de
Vize din cadrul Ministerului Afacerilor Externe, în termen de
48 de ore și fără plata taxelor consulare. Documentele necesare
pentru eliberarea vizei de intrare se stabilesc prin norme
metodologice, aprobate prin hotărâre a Guvernului.
(4) Prin excepție de la prevederile alin. (2), membrul de
familie care nu este cetățean al Uniunii Europene este scutit de
la obligativitatea obținerii unei vize de intrare, dacă îndeplinește,
cumulativ, următoarele condiții:
a) însoțește un cetățean al Uniunii Europene sau se alătură
unui cetățean al Uniunii Europene care își exercită dreptul de
rezidență pe teritoriul României;
b) deține un document valabil, care atestă rezidența pe
teritoriul unui alt stat membru în calitate de membru de familie
al cetățeanului Uniunii Europene pe care îl însoțește sau căruia
i se alătură pe teritoriul României.
(5) Organele poliției de frontieră nu aplică ștampila de intrare
sau de ieșire în pașaportul persoanelor din categoria prevăzută
la alin. (4).
Art. 6. — (1) Cetățenilor Uniunii Europene, precum și
membrilor familiilor lor li se refuză intrarea pe teritoriul statului
român numai în următoarele situații:
a) dacă nu prezintă documentele corespunzătoare prevăzute
la art. 5 și nu fac dovada, prin orice alt mijloc, că beneficiază de
dreptul la libera circulație și rezidență pe teritoriul României;
b) dacă au fost declarați indezirabili, în condițiile legii, sau
dacă împotriva acestora a fost dispusă măsura interzicerii intrării
pe teritoriul României în condițiile prezentei ordonanțe de
urgență;
c) există indicii temeinice că persoana în cauză constituie o
amenințare reală și prezentă la ordinea publică, securitatea
națională sau sănătatea publică.
(2) În situația prevăzută la alin. (1) lit. a), înainte de
comunicarea refuzului intrării pe teritoriul României, persoanei i
se acordă o perioadă de timp, pe care o consideră necesară, în
care să dovedească îndeplinirea condițiilor de intrare sau faptul
că beneficiază de dreptul la liberă circulație și rezidență pe
teritoriul României. Organele poliției de frontieră asigură tot
sprijinul necesar pentru clarificarea situației persoanei în cauză,
inclusiv prin acordarea, fără plată, a vizei de intrare pentru
membrii de familie care nu sunt cetățeni ai Uniunii Europene,
dar care însoțesc sau se alătură unui cetățean al Uniunii
Europene, după analizarea situației fiecărei persoane.
(3) Refuzul permiterii intrării pe teritoriul României se
comunică de către organele poliției de frontieră de îndată, în
scris, împreună cu motivele care au stat la baza dispunerii
acestei măsuri, indicându-se instanța competentă și termenul în
care măsura poate fi atacată.
(4) Împotriva refuzului permiterii intrării pe teritoriul României
se poate face acțiune la instanța de contencios administrativ în
a cărei rază teritorială se află sediul organului emitent al actului
administrativ contestat. Instanța soluționează de urgență și cu
precădere, pronunțându-se prin hotărâre. Cererea se judecă în
camera de consiliu, cu citarea părților. Hotărârea instanței este
definitivă și irevocabilă.

(5) Introducerea acțiunii în contencios administrativ împotriva
refuzului permiterii intrării pe teritoriul României nu suspendă
executarea măsurii.
SECȚIUNEA a 2-a
Ieșirea de pe teritoriul României a cetățenilor Uniunii Europene,
precum și a membrilor familiilor lor

Art. 7. — Cetățenii Uniunii Europene, precum și membrii
familiilor lor pot părăsi teritoriul României pe baza prezentării
documentelor și cu aplicarea corespunzătoare a prevederilor
privind aplicarea ștampilei de către organele poliției de frontieră,
prevăzute la art. 5.
Art. 8. — (1) Cetățenilor Uniunii Europene sau, după caz,
membrilor familiilor lor nu li se permite ieșirea din țară în
următoarele situații:
a) sunt învinuite sau inculpate într-o cauză penală și a fost
dispusă instituirea unei măsuri preventive, în condițiile Codului
de procedură penală;
b) au fost condamnate și au de executat o pedeapsă
privativă de libertate.
(2) Refuzul permiterii ieșirii de pe teritoriul României se
comunică de către organele poliției de frontieră în condițiile
prevăzute la art. 6 alin. (3). Împotriva refuzului permiterii ieșirii se
poate face acțiune la instanța de contencios administrativ
competentă. Procedura prevăzută la art. 6 alin. (4) se aplică în
mod corespunzător.
(3) Măsura de nepermitere a ieșirii încetează de drept dacă
persoana aflată în una dintre situațiile prevăzute la alin. (1) lit. a)
sau b) dovedește, cu documente emise de autoritățile
competente, potrivit legii, că:
a) s-a dispus scoaterea de sub urmărire penală, încetarea
urmăririi penale, a fost achitată sau s-a dispus încetarea
procesului penal;
b) a executat pedeapsa, a fost grațiată, beneficiază de
amnistie sau a fost condamnată, prin hotărâre judecătorească
rămasă definitivă, cu suspendarea condiționată a executării
pedepsei.
SECȚIUNEA a 3-a
Rezidența pe teritoriul României a cetățenilor Uniunii Europene,
precum și a membrilor familiilor lor

Art. 9. — (1) Pe durata șederii în România, cetățenii Uniunii
Europene sau, după caz, membrii de familie ai acestora sunt
obligați să declare, la formațiunea competentă teritorial a
Oficiului Român pentru Imigrări, în termen de 30 de zile de la
producerea evenimentului, următoarele:
a) orice modificare intervenită cu privire la nume, prenume,
cetățenie și adresă;
b) în cazul membrilor de familie care nu au cetățenia Uniunii
Europene, orice schimbare relevantă cu privire la starea civilă.
(2) Furtul documentelor în baza cărora se permite trecerea
frontierei de stat a României, precum și al celor eliberate de
autoritățile române, în baza prevederilor prezentei ordonanțe de
urgență, se declară la organul de poliție competent teritorial, în
termen de 48 de ore de la constatarea evenimentului.
(3) Pierderea, deteriorarea sau distrugerea documentelor
eliberate de autoritățile române în baza prevederilor prezentei
ordonanțe de urgență se declară la formațiunea competentă
teritorial a Oficiului Român pentru Imigrări, în termen de 48 de
ore de la constatarea evenimentului.
(4) Documentele eliberate de autoritățile române în baza
prevederilor prezentei ordonanțe de urgență, care sunt declarate
pierdute, deteriorate, distruse sau furate, sunt nule de drept.

MONITORUL OFICIAL AL ROMÂNIEI, PARTEA I, Nr. 774/2.XI.2011
(5) Persoana care a găsit un document eliberat de autoritățile
române în baza prevederilor prezentei ordonanțe de urgență
este obligată să îl depună ori să îl trimită, în termen de 24 de ore,
la cea mai apropiată unitate de poliție sau la cea mai apropiată
formațiune a Oficiului Român pentru Imigrări.
(6) Documentele de stare civilă, cele care atestă legătura de
rudenie, precum și cele care atestă sau dovedesc parteneriatul,
emise de autoritățile străine, trebuie să îndeplinească
următoarele condiții:
a) documentele eliberate de instituții din statele semnatare
ale Convenției cu privire la suprimarea cerinței supralegalizării
actelor oficiale străine, adoptată la Haga la 5 octombrie 1961, la
care România a aderat prin Ordonanța Guvernului nr. 66/1999,
aprobată prin Legea nr. 52/2000, cu modificările ulterioare, se
apostilează;
b) documentele eliberate de instituții din statele cu care
România a încheiat tratate de asistență judiciară sunt scutite de
supralegalizare, apostilare sau de orice altă formalitate;
c) documentele care nu se încadrează în categoriile
prevăzute la lit. a) și b) se supralegalizează în condițiile
prevăzute de art. 162 din Legea nr. 105/1992 cu privire la
reglementarea raporturilor de drept internațional privat, cu
modificările și completările ulterioare.
Art. 10. — Pe durata șederii în România, cetățenii Uniunii
Europene sau, după caz, membrii familiilor lor au obligația de a
se supune controalelor de specialitate ale organelor competente
române, efectuate în aceleași condiții ca și cele aplicabile
cetățenilor români.
CAPITOLUL III
Condițiile exercitării dreptului de rezidență pe teritoriul
României de către cetățenii Uniunii Europene,
precum și de membrii familiilor lor
SECȚIUNEA 1
Dispoziții generale

Art. 11. — (1) Cetățenii Uniunii Europene care intră pe
teritoriul României beneficiază de drept de rezidență pentru o
perioadă de până la 3 luni de la data intrării în țară, fără
îndeplinirea vreunei condiții suplimentare.
(2) Prin excepție de la prevederile alin. (1), cetățenii Uniunii
Europene care intră pe teritoriul României și sunt în căutarea
unui loc de muncă beneficiază de drept de rezidență pentru o
perioadă de până la 6 luni de la data intrării, fără îndeplinirea
vreunei condiții suplimentare.
(3) Membrii de familie ai cetățenilor Uniunii Europene,
indiferent de cetățenie, care îi însoțesc sau li se alătură ulterior
beneficiază de prevederile alin. (1).
(4) Persoanele prevăzute la alin. (1) și (3) pot beneficia de
drept de rezidență pe teritoriul României pentru o perioadă mai
mare de 3 luni în condițiile prevăzute la secțiunea a 2-a a
prezentului capitol.
(5) Persoanele prevăzute la alin. (1) și (3) pot beneficia de
drept de rezidență permanentă pe teritoriul României în
condițiile prevăzute la secțiunea a 3-a a prezentului capitol.
SECȚIUNEA a 2-a
Dreptul de rezidență pentru o perioadă de peste 3 luni

Art. 12. — (1) Cetățenii Uniunii Europene aflați în una dintre
următoarele situații au dreptul de rezidență în România pentru
o perioadă mai mare de 3 luni:
a) au statutul de lucrător;

9

b) dețin mijloace de întreținere pentru ei și membrii lor de
familie, de regulă cel puțin la nivelul venitului minim garantat în
România, și asigurare de sănătate;
c) sunt înscriși la o instituție din România, acreditată în
condițiile legii, având ca obiect principal de activitate
desfășurarea de activități de învățământ sau de perfecționare a
pregătirii profesionale, au asigurare de sănătate și asigură
autoritățile competente, printr-o declarație pe propria răspundere
sau prin orice alt mijloc, că dețin mijloace de întreținere pentru
ei și membrii lor de familie, de regulă cel puțin la nivelul venitului
minim garantat în România;
d) sunt membri de familie ai unui cetățean al Uniunii
Europene care îndeplinește una dintre condițiile prevăzute la
lit. a)—c) sau ai unui cetățean român cu domiciliul ori reședința
în România.
(2) Membrii de familie care nu sunt cetățeni ai Uniunii
Europene pot beneficia de dreptul de rezidență pentru o
perioadă de peste 3 luni dacă însoțesc sau se alătură ulterior
cetățeanului Uniunii Europene care îndeplinește una dintre
condițiile prevăzute la alin. (1) lit. a)—c).
(3) Dreptul de rezidență are o durată determinată de
perioada în care titularul îndeplinește condițiile de exercitare a
acestuia, prevăzute de prezenta ordonanță de urgență.
(4) Rezidentul care s-a aflat în situația prevăzută la alin. (1)
lit. a) pentru o perioadă mai mare de un an și ulterior a devenit
șomer, în condițiile legii, își păstrează dreptul de rezidență și
statutul de lucrător pe perioada în care este șomer.
(5) Rezidentul care a avut un contract de muncă cu o durată
determinată mai mică de un an sau care s-a aflat în situația
prevăzută la alin. (1) lit. a) pentru o perioadă de cel mult 12 luni
și ulterior a devenit șomer, în condițiile legii, își păstrează dreptul
de rezidență și statutul de lucrător pentru o perioadă de 6 luni de
la data la care devine șomer.
(6) Rezidentul care nu se mai află în situația prevăzută la
alin. (1) lit. a), dar care nu a devenit șomer și urmează un
program de pregătire profesională la o instituție dintre cele
prevăzute la alin. (1) lit. c) își păstrează dreptul de rezidență și
statutul de lucrător, dacă pregătirea are legătură cu domeniul în
care și-a desfășurat anterior activitatea.
(7) Pe perioada în care rezidentul aflat în situația prevăzută
la alin. (1) lit. a) se află în incapacitate temporară de muncă
datorată unei boli sau unui accident, acesta își menține dreptul
de rezidență și statutul de lucrător.
Art. 13. — În vederea luării în evidență și eliberării
certificatului de înregistrare, cetățenii Uniunii Europene aflați în
situațiile prevăzute la art. 12 alin. (1) lit. a)—c) vor depune la
sediul formațiunii teritoriale competente a Oficiului Român
pentru Imigrări, în termen de 3 luni de la data intrării pe teritoriul
României, o cerere însoțită de documentul național de identitate
sau pașaportul, valabile, precum și de următoarele documente,
după caz:
a) contractul de muncă sau o adeverință eliberată de
angajator, vizate în condițiile legii, ori documente care să ateste
desfășurarea de activități independente, eliberate conform legii,
în cazul în care solicită înregistrarea pentru scopul prevăzut la
art. 12 alin. (1) lit. a);
b) dovada că dețin mijloace de întreținere pentru ei și, după
caz, pentru membrii lor de familie, de regulă cel puțin la nivelul
venitului minim garantat în România, și că au asigurare de
sănătate, în situația în care solicită înregistrarea în cazul
prevăzut la art. 12 alin. (1) lit. b);
c) dovada că sunt înscriși la o instituție de învățământ
acreditată, dovada că au asigurare de sănătate și declarația pe
propria răspundere sau altă dovadă că dețin mijloace de

10

MONITORUL OFICIAL AL ROMÂNIEI, PARTEA I, Nr. 774/2.XI.2011

întreținere pentru ei și, după caz, pentru membrii lor de familie,
de regulă cel puțin la nivelul venitului minim garantat în
România, în cazul în care solicită înregistrarea pentru scopul
prevăzut la art. 12 alin. (1) lit. c).
Art. 14. — (1) În vederea luării în evidență și eliberării
certificatului de înregistrare, cetățenii Uniunii Europene prevăzuți
la art. 12 alin. (1) lit. d) trebuie să depună, la sediul formațiunii
teritoriale competente a Oficiului Român pentru Imigrări, în
termen de 3 luni de la data intrării pe teritoriul României, o cerere
însoțită de documentul național de identitate sau pașaportul,
valabile, precum și de următoarele documente:
a) actul de stare civilă care atestă căsătoria sau, după caz,
documentele care atestă legătura de rudenie cu rezidentul, în
condițiile art. 9 alin. (6), ori cu cetățeanul român, în condițiile
legii, și atunci când este cazul;
b) cartea de identitate valabilă a cetățeanului român al cărui
membru de familie este.
(2) Cetățeanul Uniunii Europene aflat în una dintre situațiile
prevăzute la art. 12 alin. (1) lit. b) și c), căruia i se alătură
membrii de familie prevăzuți la art. 12 alin. (1) lit. d), este obligat
să facă dovada că deține mijloace de întreținere pentru aceștia,
de regulă cel puțin la nivelul venitului minim garantat în
România, și asigurare de sănătate.
(3) Cetățeanul Uniunii Europene, membru de familie al unui
cetățean român, este obligat să facă dovada asigurării de
sănătate.
(4) Procedura stabilită la alin. (1) și (2) se aplică persoanelor
aflate în întreținere și partenerului, cetățeni ai Uniunii Europene,
situație în care aceștia vor prezenta documente eliberate de
autoritatea competentă din statul membru de origine sau de
proveniență, care să ateste aceste calități, precum și
documentul prevăzut la alin. (1) lit. b).
Art. 15. — (1) În baza documentelor depuse de persoanele
prevăzute la art. 13 și 14, organele competente eliberează
acestora certificatele de înregistrare în ziua depunerii cererii.
(2) În cazul în care, pe baza documentelor depuse de
persoanele prevăzute la art. 13 și 14, organele competente
constată că nu sunt întrunite condițiile prevăzute la art. 12
alin. (1), solicită persoanelor ca, într-un termen considerat
necesar de acestea, dar nu mai mare de 30 de zile, să prezinte
eventualele documente care mai sunt necesare în vederea
soluționării cererii. Dacă după termenul stabilit se constată în
continuare că nu sunt îndeplinite condițiile, organele competente
comunică în scris refuzul eliberării certificatului de înregistrare,
precum și motivele care au stat la baza acestei decizii,
indicându-se instanța competentă și termenul în care măsura
poate fi atacată.
(3) Împotriva refuzului eliberării certificatului de înregistrare
se poate face acțiune la instanța de contencios administrativ
competentă.
(4) Valabilitatea certificatului de înregistrare prevăzut la
alin. (1) este de 5 ani de la data emiterii. La solicitarea
cetățeanului Uniunii Europene, certificatul de înregistrare poate
fi emis pentru o perioadă mai mică de 5 ani, dar nu mai puțin de
un an.
(5) În situația continuării rezidenței pe teritoriul României,
înainte de expirarea valabilității certificatului de înregistrare,
titularul este obligat să se prezinte la formațiunea competentă
teritorial a Oficiului Român pentru Imigrări, în vederea eliberării
unui nou certificat de înregistrare.
Art. 16. — (1) În vederea luării în evidență și eliberării cărții
de rezidență, membrii de familie prevăzuți la art. 12 alin. (2)
trebuie să depună la sediul formațiunii teritoriale competente a
Oficiului Român pentru Imigrări, în termen de 3 luni de la data

intrării pe teritoriul României, o cerere însoțită de următoarele
documente:
a) pașaport valabil;
b) actul de stare civilă care atestă existența căsătoriei sau,
după caz, documentul care atestă legătura de rudenie cu
cetățeanul Uniunii Europene, în condițiile art. 9 alin. (6).
(2) Cetățeanul Uniunii Europene aflat în una dintre situațiile
prevăzute la art. 12 alin. (1) lit. b) și c), căruia i se alătură
membrii de familie prevăzuți la alin. (1), este obligat să facă
dovada că deține mijloace de întreținere pentru aceștia, de
regulă cel puțin la nivelul venitului minim garantat în România,
și asigurare de sănătate.
(3) Prevederile alin. (1) și (2) se aplică în mod corespunzător
persoanelor aflate în întreținere și partenerului, care nu sunt
cetățeni ai Uniunii Europene, situație în care vor prezenta
documente eliberate de autoritatea competentă din statul
membru de origine sau de proveniență, care să ateste aceste
calități, precum și documentele prevăzute la alin. (1) lit. a).
(4) La depunerea cererii prevăzute la alin. (1) organele
competente eliberează solicitantului o adeverință care face
dovada dreptului de rezidență până la eliberarea cărții de
rezidență. Cartea de rezidență va fi eliberată în cel mult 90 de
zile de la depunerea cererii.
(5) În termenul prevăzut la alin. (4), organele competente
efectuează toate verificările necesare pentru constatarea
îndeplinirii condițiilor pentru emiterea cărții de rezidență, inclusiv,
după caz, cele referitoare la elementele pe baza cărora se poate
stabili faptul că este o căsătorie de conveniență, potrivit
prevederilor Ordonanței de urgență a Guvernului nr. 194/2002
privind regimul străinilor în România, republicată, cu modificările
și completările ulterioare. Verificări similare pot fi efectuate și în
cazul parteneriatului, pentru a se determina dacă acesta a fost
încheiat sau este declarat cu scopul de a beneficia de drept de
rezidență pe teritoriul României.
(6) Dacă, pe baza verificărilor prevăzute la alin. (5), organele
competente care au primit cererea constată că sunt îndeplinite
condițiile prevăzute de prezenta ordonanță de urgență,
eliberează solicitantului ăcartea de rezidență pentru membrul de
familie al unui cetățean al Uniunii Europene”, în termenul
prevăzut la alin. (4).
(7) În cazul solicitărilor ulterioare, dacă sunt îndeplinite
prevederile prezentei ordonanțe de urgență, cartea de rezidență
se eliberează în cel mult 30 de zile de la data depunerii cererii.
(8) În cazul în care se constată că nu sunt îndeplinite
condițiile prevăzute de prezenta ordonanță de urgență, organele
competente comunică în scris refuzul eliberării cărții de
rezidență, motivele care au stat la baza acestei decizii,
indicându-se instanța competentă și termenul în care măsura
poate fi atacată.
(9) Împotriva refuzului eliberării cărții de rezidență se poate
face acțiune la instanța de contencios administrativ competentă.
Art. 17. — (1) Valabilitatea cărții de rezidență prevăzută la
art. 16 alin. (4) este de până la 5 ani de la data emiterii, dar nu
mai mare decât perioada de rezidență a cetățeanului Uniunii
Europene al cărui membru de familie este.
(2) Cartea de rezidență prevăzută la art. 16 alin. (4) își pierde
valabilitatea în cazul absenței temporare de pe teritoriul
României a titularului pentru mai mult de 6 luni în decurs de un
an, cu următoarele excepții:
a) absența de pe teritoriul României pentru satisfacerea
serviciului militar obligatoriu, indiferent de perioadă;
b) absența de pe teritoriul României pentru motive
întemeiate, precum starea de graviditate și de naștere, boală
gravă, participarea la programe de învățământ sau pregătire

MONITORUL OFICIAL AL ROMÂNIEI, PARTEA I, Nr. 774/2.XI.2011
profesională ori mutarea în interes de serviciu într-un alt stat
membru sau o țară terță, pentru o perioadă de maximum 12 luni
consecutive.
(3) Cu cel puțin 30 de zile înaintea expirării perioadei de
valabilitate, titularul cărții de rezidență este obligat să se prezinte
la formațiunea competentă teritorial a Oficiului Român pentru
Imigrări, în vederea eliberării unei noi cărți de rezidență, în
condițiile legii.
Art. 18. — (1) Dreptul de rezidență al membrilor de familie
care nu au cetățenia Uniunii Europene este valabil pe toată
perioada pentru care cetățeanul Uniunii Europene, ai cărui
membri de familie sunt, are rezidență în România, precum și,
până la împlinirea termenului la care pot beneficia de rezidență
permanentă, în următoarele situații:
a) în cazul în care cetățeanul Uniunii Europene al cărui
membru de familie este a decedat, dacă membrul de familie a
avut o rezidență de cel puțin un an în această calitate;
b) dacă se desface sau se anulează căsătoria în oricare
dintre următoarele condiții:
(i) de la încheierea căsătoriei și până la sesizarea instanței
de judecată competente pentru desfacerea, declararea
nulității sau anularea căsătoriei au trecut cel puțin 3 ani,
din care o perioadă de cel puțin un an pe teritoriul
României;
(ii) prin acordul soților ori prin hotărâre judecătorească,
soțului/soției care nu are cetățenia Uniunii Europene
i-a fost încredințat spre creștere și educare copilul
cetățeanului Uniunii Europene;
(iii) desfacerea căsătoriei se datorează unor circumstanțe
deosebit de dificile, precum faptul că soțul/soția care nu
are cetățenia Uniunii Europene a fost victima violenței
domestice în timpul căsătoriei;
(iv) în urma acordului soților ori prin hotărâre
judecătorească, instanța de judecată stabilește dreptul
soțului/soției care nu are cetățenia Uniunii Europene de
a vizita copilul minor. În acest caz, instanța de judecată
trebuie să precizeze în dispozitivul hotărârii
judecătorești că vizitele se vor efectua pe teritoriul
României, cu indicarea exactă a perioadei de timp
pentru care acest drept este acordat.
(2) Partenerul care nu are cetățenia Uniunii Europene își
păstrează dreptul de rezidență până la dobândirea dreptului de
rezidență permanentă în cazul în care parteneriatul înregistrat
se desface sau se anulează, cu aplicarea în mod corespunzător
a condițiilor prevăzute la alin. (1) lit. b).
(3) În situațiile prevăzute la alin. (1) și (2), dobândirea
ulterioară a dreptului de rezidență permanentă este condiționată
de continuarea șederii pe teritoriul României a persoanelor
prevăzute la art. 12 alin. (2) în oricare dintre situațiile prevăzute
la art. 12 alin. (1) lit. a) și b) sau în calitate de membru de familie
al unei persoane care îndeplinește una dintre aceste condiții,
dacă familia este deja constituită pe teritoriul României.
Art. 19. — (1) În situația în care cetățeanul Uniunii Europene
părăsește România sau a decedat, dreptul de rezidență al
copiilor acestuia și al părintelui în îngrijirea căruia copiii se află,
indiferent de cetățenie, rămâne valabil până la terminarea
studiilor, cu respectarea următoarelor condiții cumulative:
a) copiii locuiesc în România;
b) copiii sunt înscriși la o instituție de învățământ din
România.
(2) Persoanele care se încadrează în situațiile prevăzute la
alin. (1) și la art. 18 își păstrează dreptul de rezidență, exclusiv
cu titlu personal.

11

SECȚIUNEA a 3-a
Dreptul de rezidență permanentă

Art. 20. — (1) Cetățenii Uniunii Europene care au o rezidență
continuă și legală pe teritoriul României pentru o perioadă de
cel puțin 5 ani beneficiază de dreptul de rezidență permanentă.
(2) Persoanele care nu au cetățenia Uniunii Europene și care
au o rezidență continuă pe teritoriul României pentru o perioadă
de cel puțin 5 ani, în calitate de membri de familie ai unui
cetățean al Uniunii Europene rezident sau rezident permanent,
beneficiază de prevederile alin. (1).
(3) În înțelesul alin. (1) și (2), rezidența continuă presupune
exercitarea dreptului de rezidență, în condițiile legii, în ultimii
5 ani anteriori soluționării cererii de rezidență permanentă.
Dovada continuității rezidenței cade în sarcina solicitantului și
poate fi făcută prin orice mijloc de probă.
(4) În înțelesul alin. (1), rezidența legală presupune
exercitarea dreptului de rezidență pe teritoriul României, în
condițiile legii, fără a fi întreruptă de o măsură de limitare sau
restrângere a dreptului de rezidență, potrivit prezentei ordonanțe
de urgență, ori de o măsură de îndepărtare de pe teritoriul
României, potrivit Ordonanței de urgență a Guvernului
nr. 194/2002, republicată, cu modificările și completările
ulterioare.
(5) La stabilirea continuității perioadei de rezidență nu sunt
considerate întreruperi:
a) absențele temporare de pe teritoriul României care nu
depășesc 6 luni în decurs de un an;
b) absența de pe teritoriul României pentru satisfacerea
serviciului militar obligatoriu;
c) absența de pe teritoriul României pentru motive
întemeiate, precum starea de graviditate și de naștere, boală
gravă, participarea la programe de învățământ sau pregătire
profesională ori mutarea în interes de serviciu într-un alt stat
membru sau o țară terță, pentru o perioadă de maximum 12 luni
consecutive;
d) perioada în care a fost executată o pedeapsă privativă de
libertate pe teritoriul României, mai mică de 6 luni.
(6) Dreptul de rezidență permanentă se pierde în cazul unei
absențe de pe teritoriul României pentru o perioadă mai mare de
2 ani consecutivi.
Art. 21. — (1) Prin excepție de la prevederile art. 20,
rezidenții beneficiază de rezidență permanentă, anterior
împlinirii perioadei continue de 5 ani de ședere, atunci când:
a) au statutul de lucrător dacă, în momentul încetării
activității, au împlinit vârsta prevăzută de legislația națională în
vederea pensionării pentru limită de vârstă sau, în cazul în care
contractul de muncă încetează cu drept de pensionare
anticipată în condițiile legii, dacă au fost angajați în România cel
puțin în ultimele 12 luni și au avut o ședere continuă mai mare
de 3 ani pe teritoriul României. Pentru rezidenții care desfășoară
profesii liberale, condiția referitoare la vârsta de pensionare se
consideră îndeplinită în momentul împlinirii vârstei de 60 de ani,
dacă legea nu prevede altfel;
b) au statutul de lucrător și o ședere continuă pe teritoriul
României pentru o perioadă mai mare de 2 ani și încetează
munca din cauza pierderii totale sau a cel puțin jumătate din
capacitatea de muncă. Dacă această incapacitate este rezultatul
unui accident de muncă sau al unei boli profesionale, condiția
referitoare la durata șederii nu se aplică;
c) după o perioadă de 3 ani de rezidență, în situația
prevăzută la art. 12 alin. (1) lit. a), își desfășoară activitatea într-un
alt stat membru, menținându-și, în același timp, reședința pe
teritoriul României, unde se întorc, regulat, în fiecare zi sau cel

12

MONITORUL OFICIAL AL ROMÂNIEI, PARTEA I, Nr. 774/2.XI.2011

puțin o dată pe săptămână. La acordarea drepturilor prevăzute
la lit. a) și b), perioadele de angajare petrecute în statul membru
în care persoana în cauză lucrează vor fi considerate ca fiind
petrecute pe teritoriul României.
(2) Perioadele de șomaj, de concediu medical sau de
încetare a activității datorate îmbolnăvirii ori unui accident,
precum și orice alte perioade de încetare a activității pentru
motive neimputabile persoanei în cauză se iau în calcul la
stabilirea continuității perioadelor prevăzute la alin. (1).
(3) Condițiile referitoare la durata rezidenței și angajării,
stabilite la alin. (1) lit. a), și condiția referitoare la durata
rezidenței, stabilită la alin. (1) lit. b), nu se vor aplica dacă
persoana care este angajată sau desfășoară activități
economice în mod independent este căsătorită cu un cetățean
român.
(4) În cazul în care cetățeanul Uniunii Europene dobândește
dreptul de rezidență permanentă în baza alin. (1), membrii de
familie ai acestuia, indiferent de cetățenie, au drept de rezidență
permanentă numai dacă gospodăresc împreună cu acesta pe
teritoriul României.
(5) În cazul în care cetățeanul Uniunii Europene care avea
statutul de lucrător decedează în perioada de activitate, dar
anterior dobândirii dreptului de rezidență permanentă, membrii
de familie care au gospodărit împreună cu acesta pe teritoriul
României pot dobândi dreptul de rezidență permanentă, dacă
se află în una dintre următoarele situații:
a) la data decesului cetățeanul Uniunii Europene avea o
rezidență continuă de cel puțin 2 ani pe teritoriul României;
b) decesul a survenit în urma unui accident de muncă sau a
unei boli profesionale.
(6) Cetățenilor Uniunii Europene sau membrilor de familie ai
acestora care sunt de origine română sau născuți în România,
precum și celor a căror rezidență este în interesul statului român
li se poate acorda dreptul de rezidență permanentă fără
îndeplinirea condițiilor prevăzute la art. 20 alin. (1).
(7) Minorul ai cărui părinți sunt titulari ai unui drept de
rezidență permanentă poate beneficia de dreptul de rezidență
permanentă fără îndeplinirea condițiilor prevăzute la art. 20
alin. (1) și (2), la cererea ambilor părinți, a părintelui
supraviețuitor, a părintelui căruia i-a fost încredințat prin hotărâre
judecătorească rămasă definitivă și irevocabilă sau, după caz,
a reprezentantului legal. În cazul în care numai unul dintre părinți
este titular al unui drept de rezidență permanentă pe teritoriul
României, este necesar consimțământul celuilalt părinte, dat în
fața reprezentantului Oficiului Român pentru Imigrări, cu ocazia
depunerii cererii sau, după caz, în formă autentică.
(8) Cetățenilor Uniunii Europene care fac dovada că au
efectuat investiții de minimum 1.000.000 de euro sau au creat
peste 100 de locuri de muncă cu normă întreagă li se poate
acorda dreptul de rezidență permanentă, fără îndeplinirea
condițiilor prevăzute la art. 20 alin. (1).
Art. 22. — (1) Persoanele care îndeplinesc condițiile
prevăzute la art. 20 și 21 pot solicita formațiunilor teritoriale
competente ale Oficiului Român pentru Imigrări eliberarea cărții
de rezidență permanentă pentru cetățenii Uniunii Europene,
respectiv a cărții de rezidență permanentă pentru membrii de
familie care nu sunt cetățeni ai Uniunii Europene.
(2) Valabilitatea documentelor prevăzute la alin. (1) este de
10 ani de la data emiterii, cu excepția celor care se eliberează
persoanelor cu vârsta de până la 14 ani, a căror valabilitate este
de 5 ani de la data emiterii.
(3) Dacă Oficiul Român pentru Imigrări constată îndeplinirea
condițiilor pentru emiterea documentelor prevăzute la alin. (1),

eliberează, în termen de 30 de zile de la depunerea cererii,
cartea de rezidență permanentă pentru cetățenii Uniunii
Europene, respectiv, în termen de 90 de zile de la depunerea
cererii, cartea de rezidență permanentă pentru membrii de
familie care nu sunt cetățeni ai Uniunii Europene.
(4) În cazul în care se constată că nu sunt îndeplinite
condițiile prevăzute de prezenta ordonanță de urgență, organele
competente comunică în scris refuzul eliberării documentelor
prevăzute la alin. (1), motivele care au stat la baza acestei
decizii, indicându-se instanța competentă și termenul în care
măsura poate fi atacată.
(5) Împotriva refuzului eliberării documentelor prevăzute la
alin. (1) se poate face acțiune la instanța de contencios
administrativ competentă.
(6) Cu cel puțin 30 de zile înaintea expirării perioadei de
valabilitate, titularul cărții de rezidență permanentă este obligat
să se prezinte la formațiunea competentă teritorial a Oficiului
Român pentru Imigrări, în vederea preschimbării documentului.
SECȚIUNEA a 4-a
Limitele menținerii dreptului de rezidență

Art. 23. — (1) Cetățenii Uniunii Europene și membrii de
familie ai acestora beneficiază de dreptul de rezidență prevăzut
la art. 11 atât timp cât nu devin o sarcină excesivă pentru
sistemul național de asistență socială.
(2) Cetățenii Uniunii Europene și membrii de familie ai
acestora beneficiază de dreptul de rezidență prevăzut în
secțiunea a 2-a atât timp cât îndeplinesc condițiile prevăzute la
art. 12 și 18.
(3) Atunci când există date sau informații cu privire la
nerespectarea cadrului legal care reglementează dreptul de
rezidență, Oficiul Român pentru Imigrări poate verifica
îndeplinirea condițiilor pentru exercitarea dreptului de rezidență
de către cetățenii Uniunii Europene și membrii de familie ai
acestora. Asemenea verificări nu se efectuează în mod
sistematic.
Art. 24. — (1) Împotriva cetățenilor Uniunii Europene și
membrilor de familie ai acestora care nu îndeplinesc condițiile de
exercitare a dreptului de rezidență potrivit art. 23 alin. (1) și (2)
Oficiul Român pentru Imigrări poate emite o decizie de părăsire
a teritoriului României.
(2) Documentul care atestă rezidența pe teritoriul României
se anulează la data luării deciziei și se retrage cel mai târziu la
data la care această decizie este adusă la cunoștința persoanei
în cauză.
(3) Comunicarea deciziei se face în condițiile prevăzute de
normele metodologice de aplicare a prezentei ordonanțe de
urgență.
(4) Persoana împotriva căreia a fost emisă decizia de
părăsire a teritoriului are obligația de a părăsi România în
termen de o lună de la data comunicării deciziei.
(5) Decizia de părăsire a teritoriului României poate fi
contestată în termen de 10 zile de la data comunicării la curtea
de apel în a cărei rază de competență se află structura emitentă.
Instanța soluționează cererea în termen de 30 de zile de la data
primirii acesteia. Contestația suspendă executarea deciziei de
părăsire a teritoriului României. Hotărârea instanței prin care se
soluționează contestația este definitivă și irevocabilă.
(6) Cetățenilor Uniunii Europene și membrilor de familie ai
acestora care nu au părăsit teritoriul României în termenul
prevăzut la alin. (4) le sunt aplicabile prevederile Ordonanței de
urgență a Guvernului nr. 194/2002, republicată, cu modificările

MONITORUL OFICIAL AL ROMÂNIEI, PARTEA I, Nr. 774/2.XI.2011
și completările ulterioare, cu privire la îndepărtarea sub escortă
și, atunci când se impune, luarea în custodie publică și tolerarea
rămânerii pe teritoriul României.
Art. 25. — (1) Decizia de părăsire a teritoriului României nu
poate fi emisă împotriva cetățenilor Uniunii Europene și a
membrilor de familie ai acestora dacă:
a) cetățeanul Uniunii Europene are statutul de lucrător;
b) cetățeanul Uniunii Europene dovedește prin orice mijloc că
este în căutarea unui loc de muncă și că are posibilități reale de
a fi angajat.
(2) Decizia de părăsire a teritoriului României nu poate fi
emisă ca o consecință automată a unei solicitări de asistență
adresată sistemului național de asistență socială.
(3) În cazul cetățenilor Uniunii Europene și al membrilor de
familie ai acestora care nu mai dețin mijloace de întreținere și
care beneficiază de asistență socială, o decizie de părăsire a
teritoriului României poate fi emisă numai dacă, în urma unei
anchete sociale, se constată că persoana în cauză a devenit o
povară excesivă pentru sistemul național de asistență socială.
(4) Ancheta socială se efectuează de către instituția publică
specializată a autorității administrației publice locale competentă
teritorial, fiind avute în vedere cel puțin următoarele elemente:
a) raportul dintre perioada de ședere pe teritoriul României și
perioada pentru care s-au acordat prestații sociale;
b) posibilitatea ca, în perioada următoare, persoana în cauză
să nu mai aibă nevoie de prestații sociale;
c) gradul de integrare în societate a persoanei în cauză și a
familiei acesteia;
d) existența unor circumstanțe personale, cum ar fi vârsta
sau starea de sănătate, familiale sau de natură economică;
e) cuantumul prestațiilor sociale acordate și ponderea
acestora în totalul mijloacelor de întreținere ale persoanei în
cauză.
Art. 26. — (1) Oficiul Român pentru Imigrări anulează, prin
decizie motivată, dreptul de rezidență în România, dacă ulterior
înregistrării rezidenței se constată că:
a) la data înregistrării rezidenței, calitatea de cetățean al
Uniunii Europene sau de membru de familie al unui cetățean al
Uniunii Europene a fost dovedită prin folosirea de informații
false, documente false sau falsificate ori prin alte mijloace
ilegale;
b) dreptul de rezidență a fost înregistrat în baza unei căsătorii
de conveniență, constatate în condițiile prevăzute de Ordonanța
de urgență a Guvernului nr. 194/2002, republicată, cu
modificările și completările ulterioare, sau în baza unui
parteneriat, dacă acesta a fost încheiat ori este declarat cu
scopul de a beneficia de drept de rezidență pe teritoriul
României.
(2) Documentul care atestă rezidența pe teritoriul României
se anulează la data luării deciziei și se retrage cel mai târziu la
data la care această decizie este adusă la cunoștința persoanei
în cauză.
(3) Decizia de anulare se comunică:
a) de către Oficiul Român pentru Imigrări, dacă persoana în
cauză se află pe teritoriul României, prin decizia de returnare
emisă potrivit Ordonanței de urgență a Guvernului nr. 194/2002,
republicată, cu modificările și completările ulterioare;
b) de către Poliția de Frontieră Română, în momentul în care
persoana în cauză se prezintă la frontieră cu scopul de a intra
în România, prin înmânarea deciziei de anulare emise de Oficiul
Român pentru Imigrări.

13

CAPITOLUL IV
Restrângerea dreptului la liberă circulație
pe teritoriul României a cetățenilor Uniunii Europene
și a membrilor familiilor lor
SECȚIUNEA 1
Dispoziții generale

Art. 27. — (1) Autoritățile române competente pot restrânge
exercitarea dreptului la liberă circulație și rezidență pe teritoriul
României de către cetățenii Uniunii Europene sau de către
membrii de familie ai acestora numai din rațiuni de ordine
publică, securitate națională ori sănătate publică. Aceste motive
nu pot fi invocate în scopuri economice.
(2) Împotriva cetățenilor Uniunii Europene sau membrilor de
familie ai acestora, indiferent de cetățenie, care au drept de
rezidență permanentă se pot dispune, în condițiile legii, măsuri
specifice de restrângere a dreptului la liberă circulație numai
dacă reprezintă un pericol iminent pentru ordinea publică sau
securitatea națională.
(3) Dreptul la libera circulație pe teritoriul României, în cazul
următoarelor categorii de cetățeni ai Uniunii Europene, poate fi
restrâns numai pentru motive imperative de securitate națională:
a) rezidenții cu ședere continuă și legală pe teritoriul
României în ultimii 10 ani;
b) minorii, cu excepția cazului în care îndepărtarea este
necesară pentru interesul copilului, conform prevederilor
Convenției Națiunilor Unite privind Drepturile Copilului din
20 noiembrie 1989, ratificată prin Legea nr. 18/1990,
republicată, cu modificările ulterioare.
(4) Adoptarea de către organele competente a oricărei decizii
de restrângere a dreptului la liberă circulație, în special a celor
cu privire la îndepărtarea de pe teritoriul României, dispuse în
condițiile legii, se face numai cu luarea în considerare a duratei
efective a șederii persoanei în cauză pe teritoriul României, a
vârstei acesteia, a stării de sănătate, a situației familiale și
economice, a gradului de integrare socială și culturală în
România și a asigurării menținerii legăturilor sale cu țara de
origine.
(5) Dispunerea oricărei măsuri de restrângere a dreptului la
liberă circulație pe teritoriul României al cetățenilor Uniunii
Europene și al membrilor familiilor lor trebuie luată numai cu
respectarea principiului proporționalității și trebuie să aibă la
bază exclusiv comportamentul persoanei în cauză. Acest
comportament trebuie să reprezinte o amenințare reală, actuală
și suficient de gravă pentru valorile fundamentale ale societății.
O astfel de măsură nu poate fi bazată exclusiv pe existența unei
condamnări penale anterioare. Nu pot fi acceptate motivări care
nu sunt direct legate de caz sau care sunt legate de considerații
de prevenție generală.
(6) Orice măsură de restrângere a dreptului la libera circulație
pe teritoriul României a cetățenilor Uniunii Europene și a
membrilor familiilor lor nu poate avea decât caracter temporar și
poate fi dispusă numai pentru o durată de timp limitată la
perioada necesară încetării motivelor care au stat la baza
adoptării acesteia.
(7) Decizia de restrângere a dreptului la liberă circulație se
comunică cetățeanului Uniunii Europene sau membrului de
familie al acestuia, în scris, de către autoritatea care a dispus o
astfel de măsură, în condițiile legii. Decizia trebuie să conțină
prezentarea precisă și completă a tuturor motivelor de fapt și de
drept care au stat la baza dispunerii unei astfel de măsuri,
implicațiile acesteia pentru persoana în cauză, informații privind
instanța unde poate fi atacată decizia, termenul de introducere

14

MONITORUL OFICIAL AL ROMÂNIEI, PARTEA I, Nr. 774/2.XI.2011

a acțiunii și termenul în care cetățeanul Uniunii Europene sau
membrul de familie al acestuia trebuie să părăsească teritoriul
României.
(8) Termenul în care cetățeanul Uniunii Europene sau
membrul de familie al acestuia trebuie să părăsească teritoriul
României este de o lună de la data comunicării deciziei de
restrângere a dreptului la liberă circulație, cu excepția acelor
cazuri în care autoritatea competentă emitentă a deciziei de
restrângere a dreptului la liberă circulație constată că acesta
trebuie să părăsească teritoriul României de îndată ori într-un
termen mai scurt, în scopul evitării unui risc iminent și grav de
încălcare a ordinii publice, sănătății publice sau securității
naționale. În cazul expulzării care însoțește pedeapsa închisorii,
termenul se calculează de la data executării pedepsei.
(9) Instanța care judecă acțiunea introdusă împotriva unei
decizii de restrângere a dreptului la liberă circulație analizează
legalitatea deciziei, respectarea principiului proporționalității
măsurii dispuse și a condițiilor stabilite la alin. (1)—(8), precum
și faptele și circumstanțele care justifică măsura dispusă.
Art. 28. — (1) Deciziile de restrângere a dreptului la liberă
circulație al căror termen de părăsire a teritoriului României nu
a fost respectat și cele prin care se dispune părăsirea de îndată
a teritoriului României se pun în executare prin escortarea
persoanei în cauză până la frontieră sau până în țara de origine
de către personalul specializat al Oficiului Român pentru
Imigrări.
(2) Dacă escortarea prevăzută la alin. (1) nu se poate efectua
în 24 de ore, Oficiul Român pentru Imigrări poate solicita luarea
în custodie publică a persoanei în cauză, aplicându-se în mod
corespunzător prevederile Ordonanței de urgență a Guvernului
nr. 194/2002, republicată, cu modificările și completările
ulterioare, cu privire la luarea în custodie publică și, după caz,
la tolerarea rămânerii pe teritoriul României.
Art. 29. — Modalitățile prin care se poate restrânge exercițiul
liberei circulații pe teritoriul României a cetățenilor Uniunii
Europene și a membrilor familiilor acestora sunt următoarele:
a) nepermiterea intrării pe teritoriul României;
b) îndepărtarea de pe teritoriul României pentru motive de
sănătate publică;
c) declararea ca indezirabil;
d) expulzarea.
SECȚIUNEA a 2-a
Persoanele indezirabile

Art. 30. — (1) Declararea ca indezirabil este o măsură care
se dispune împotriva unui cetățean al Uniunii Europene sau unui
membru de familie al acestuia care a desfășurat, desfășoară ori
despre care există indicii temeinice că intenționează să
desfășoare activități de natură să pună în pericol securitatea
națională sau ordinea publică.
(2) Măsura prevăzută la alin. (1) se dispune de Curtea de
Apel București, la sesizarea procurorului anume desemnat de la
Parchetul de pe lângă Curtea de Apel București. Procurorul
sesizează instanța de judecată la propunerea instituțiilor cu
competențe în domeniul ordinii publice și securității naționale
care dețin date sau indicii temeinice în sensul celor prevăzute la
alin. (1).
(3) Datele și informațiile în baza cărora se propune
declararea ca indezirabil pentru rațiuni de securitate națională se
pun la dispoziție instanței de judecată în condițiile stabilite de
actele normative care reglementează regimul activităților

referitoare la siguranța națională și protejarea informațiilor
clasificate.
(4) Sesizarea prevăzută la alin. (2) se judecă în camera de
consiliu, cu citarea părților. Instanța de judecată aduce la
cunoștința persoanei în cauză faptele care stau la baza sesizării,
cu respectarea prevederilor actelor normative care
reglementează regimul activităților referitoare la siguranța
națională și la protejarea informațiilor clasificate.
(5) Curtea de Apel București se pronunță, prin hotărâre
motivată, în termen de 10 zile de la sesizarea formulată în
condițiile alin. (2) Hotărârea instanței este definitivă. Atunci când
declararea străinului ca indezirabil se întemeiază pe rațiuni de
securitate națională, în conținutul hotărârii nu se menționează
datele și informațiile care au stat la baza motivării acesteia.
(6) Hotărârea se comunică persoanei în cauză, precum și,
dacă instanța dispune declararea ca indezirabil, Oficiului Român
pentru Imigrări, pentru a fi pusă în executare.
(7) Dreptul de rezidență al persoanei în cauză încetează de
la data pronunțării hotărârii prin care aceasta a fost declarată
indezirabilă.
(8) Perioada pentru care un cetățean al Uniunii Europene
sau membrul de familie al unui cetățean al Uniunii Europene
poate fi declarat indezirabil este de la 1 la 10 ani, cu posibilitatea
prelungirii termenului pentru o nouă perioadă cuprinsă între
aceste limite, în cazul în care se constată că nu au încetat
motivele care au determinat luarea acestei măsuri. Prelungirea
termenului se face în condițiile prevăzute la alin. (2). Termenul
începe să curgă de la data expirării termenului prevăzut la
art. 27 alin. (8).
(9) Persoanele declarate indezirabile vor fi comunicate de
Oficiul Român pentru Imigrări Direcției generale afaceri
consulare.
Art. 31. — (1) Hotărârea prevăzută la art. 30 alin. (5) poate fi
atacată cu recurs, în termen de 10 zile de la data comunicării,
la Înalta Curte de Casație și Justiție. Instanța se pronunță în
termen de 5 zile de la data primirii cererii. Hotărârea este
definitivă și irevocabilă.
(2) Exercitarea căii de atac prevăzute la alin. (1) nu are efect
suspensiv de executare a hotărârii prin care cetățeanul Uniunii
Europene sau membrul de familie a fost declarat indezirabil. În
cazuri bine justificate și pentru a se preveni producerea de
pagube iminente, persoana în cauză poate cere instanței să
dispună suspendarea executării hotărârii prin care a fost
declarată indezirabilă, până la soluționarea căii de atac. Instanța
va soluționa cererea de suspendare de urgență, hotărârea
pronunțată în acest caz fiind executorie de drept.
(3) Exercitarea căii de atac prevăzute la alin. (1) nu are efect
suspensiv asupra măsurii de luare în custodie publică, dispusă
în condițiile art. 28 alin. (2).
Art. 32. — (1) După împlinirea a jumătate din perioada
interdicției dispuse în condițiile art. 30 sau după 3 ani de la data
dispunerii acesteia, persoana declarată indezirabilă în condițiile
prezentei ordonanțe de urgență poate solicita ridicarea
interdicției.
(2) Ridicarea interdicției se poate dispune luându-se în
considerare schimbările survenite față de împrejurările care au
determinat dispunerea acesteia.
(3) Cererea de ridicare a interdicției se depune la Curtea de
Apel București. Cererea se judecă în camera de consiliu.
(4) Instanța soluționează cauza de urgență și cu precădere.
(5) Hotărârea prevăzută la alin. (4) este supusă recursului.
Hotărârea instanței de recurs este definitivă și irevocabilă.

MONITORUL OFICIAL AL ROMÂNIEI, PARTEA I, Nr. 774/2.XI.2011
(6) Prezența procurorului este obligatorie la toate ședințele
de judecată.
(7) Hotărârile rămase definitive se comunică Inspectoratului
General al Poliției de Frontieră și Oficiului Român pentru
Imigrări.
SECȚIUNEA a 3-a
Expulzarea

Art. 33. — (1) Împotriva cetățeanului Uniunii Europene sau a
membrului de familie al acestuia care a săvârșit o infracțiune pe
teritoriul României poate fi dispusă măsura expulzării în
condițiile prevăzute de Codul penal și Codul de procedură
penală, cu respectarea prevederilor art. 27.
(2) Măsura prevăzută la alin. (1) este pusă în executare de
către Oficiul Român pentru Imigrări.
(3) Instanța poate dispune interzicerea intrării pe teritoriul
României persoanei împotriva căreia s-a dispus măsura
expulzării, pe o perioadă cuprinsă între 1 și 5 ani. Perioada de
interdicție curge de la data expirării termenului prevăzut la art. 27
alin. (8).
Art. 34. — (1) Cetățeanul Uniunii Europene sau membrul de
familie al acestuia nu poate fi expulzat într-un stat în care există
temeri justificate că viața îi este pusă în pericol ori că va fi supus
la torturi, tratamente inumane sau degradante.
(2) Interdicția de expulzare durează până la dispariția
motivelor pe care a fost întemeiată.
(3) Constatarea situațiilor prevăzute la alin. (1) este de
competența instanței de judecată, în urma comunicării efectuate
de către Oficiul Român pentru Imigrări.
Art. 35. — (1) Dacă măsura de expulzare, așa cum este
prevăzută la art. 33 alin. (1), este pusă în aplicare după o
perioadă mai mare de 2 ani de la data la care a fost dispusă, la
cererea Oficiului Român pentru Imigrări, instanța de executare
va verifica dacă persoana în cauză mai reprezintă o amenințare
reală și prezentă la ordinea publică sau securitatea națională ori
dacă au intervenit schimbări materiale în circumstanțele care au
determinat dispunerea măsurii de expulzare.
(2) Instanța se va pronunța asupra menținerii sau revocării
măsurii de siguranță a expulzării în termen de 3 zile lucrătoare
de la data sesizării. La ședința de judecată, prezența
procurorului este obligatorie. Hotărârea este definitivă și
irevocabilă.
(3) Procedura prevăzută la alin. (1) și (2) nu se aplică în
situația în care, deși i s-a adus la cunoștință posibilitatea
parcurgerii acestei proceduri, persoana în cauză își manifestă,
în scris, intenția de a părăsi în cel mai scurt timp teritoriul
României.
Art. 36. — (1) După împlinirea a jumătate din perioada
interdicției dispuse în condițiile art. 33 alin. (3), persoana
expulzată poate solicita ridicarea interdicției.
(2) Ridicarea interdicției se poate dispune luându-se în
considerare schimbările survenite față de împrejurările care au
determinat dispunerea acesteia.
(3) Cererea de ridicare a interdicției se depune la instanța
care a dispus această măsură. Cererea se judecă în camera de
consiliu.
(4) Instanța soluționează cauza de urgență și cu precădere.
(5) Hotărârea prevăzută la alin. (4) este supusă recursului.
Hotărârea instanței de recurs este definitivă și irevocabilă.
(6) Hotărârile rămase definitive se comunică Inspectoratului
General al Poliției de Frontieră și Oficiului Român pentru
Imigrări.

15

SECȚIUNEA a 4-a
Îndepărtarea de pe teritoriul României
pentru motive de sănătate publică

Art. 37. — (1) Măsura îndepărtării de pe teritoriul României
pentru motive de sănătate publică a cetățenilor Uniunii
Europene sau a membrilor de familie ai acestora poate fi
dispusă de Oficiul Român pentru Imigrări, la solicitarea
structurilor specializate ale Ministerului Sănătății, numai în cazul
în care, pe baza analizelor medicale efectuate de către
persoana în cauză la un interval de cel mult 3 luni de la intrarea
pe teritoriul României, se constată existența unei afecțiuni dintre
cele stabilite potrivit prevederilor alin. (3).
(2) Efectuarea analizelor prevăzute la alin. (1) de către
persoana în cauză este scutită de taxe și poate fi dispusă de
structurile specializate ale Ministerului Sănătății numai în cazul
în care exista indicii temeinice că, la data intrării pe teritoriul
României, suferea de una dintre afecțiunile stabilite potrivit
alin. (3).
(3) Afecțiunile care justifică măsura nepermiterii intrării sau a
îndepărtării de pe teritoriul României pe motiv de periclitare a
sănătății publice sunt cele care au potențial epidemiologic, astfel
cum sunt prevăzute de documentele relevante ale Organizației
Mondiale a Sănătății, în măsura în care acestea fac obiectul
unor măsuri de protecție a sănătății publice prevăzute de legea
română, aplicabile cetățenilor români.
(4) Prin excepție de la prevederile art. 28 alin. (1), măsurile
de îndepărtare dispuse potrivit alin. (1) se pun în executare prin
escortarea persoanei în cauză până la frontieră de către
personalul Oficiului Român pentru Imigrări. Structurile
specializate ale Ministerului Sănătății competente teritorial pun
la dispoziție un mijloc de transport echipat corespunzător,
precum și personalul necesar, în astfel de situații.
SECȚIUNEA a 5-a
Contravenții

Art. 38. — (1) Neîndeplinirea oricăreia dintre obligațiile
stabilite la art. 9 alin. (1), (2), (3) și (5), art. 13, 14, art. 15 alin. (5),
art. 16 alin. (1), art. 17 alin. (3) și la art. 22 alin. (6) constituie
contravenție și se sancționează cu amendă de la 25 lei la 50 lei.
(2) Constatarea contravențiilor și aplicarea sancțiunilor se fac
de către lucrători anume desemnați din cadrul Ministerului
Administrației și Internelor.
(3) În cazul contravențiilor prevăzute la alin. (1),
contravenientul poate achita în termen de cel mult 48 de ore de
la data încheierii procesului-verbal ori, după caz, de la data
comunicării acestuia jumătate din minimul amenzii prevăzute la
alin. (1), agentul constatator făcând mențiune despre această
posibilitate în procesul-verbal.
(4) Contravenției prevăzute la alin. (1) îi sunt aplicabile
prevederile Ordonanței Guvernului nr. 2/2001 privind regimul
juridic al contravențiilor, aprobată cu modificări și completări prin
Legea nr. 180/2002, cu modificările și completările ulterioare.
CAPITOLUL V
Dispoziții tranzitorii și finale
Art. 39. — (1) Dispozițiile prezentei ordonanțe de urgență cu
privire la cetățenii Uniunii Europene și la membrii de familie ai
acestora se aplică și cetățenilor statelor membre ale Spațiului
Economic European și ai Confederației Elvețiene, respectiv
membrilor de familie ai acestora.
(2) Pe data intrării în vigoare a prezentei ordonanțe de
urgență se abrogă Legea nr. 309/2004 privind libera circulație
pe teritoriul României a cetățenilor statelor membre ale Uniunii

16

MONITORUL OFICIAL AL ROMÂNIEI, PARTEA I, Nr. 774/2.XI.2011

Europene și Spațiului Economic European, publicată în
Monitorul Oficial al României, Partea I, nr. 593 din 1 iulie 2004.
Art. 40. — (1) Forma și conținutul documentelor care se
eliberează cetățenilor Uniunii Europene și membrilor de familie
ai acestora se stabilesc prin hotărâre a Guvernului.
(2) Materialele necesare producerii cărților de rezidență
eliberate cetățenilor Uniunii Europene și membrilor de familie ai
acestora sunt asigurate din stocurile achiziționate de Ministerul
Administrației și Internelor pentru confecționarea cărților de
identitate pentru cetățenii români, potrivit art. 23 alin. (1) din
Ordonanța Guvernului nr. 84/2001 privind înființarea,
organizarea și funcționarea serviciilor publice comunitare de
evidență a persoanelor, aprobată cu modificări și completări prin
Legea nr. 372/2002, cu modificările și completările ulterioare.
(3) Pentru aplicarea prezentei ordonanțe de urgență,
Ministerul Administrației și Internelor va elabora norme
metodologice, care vor fi aprobate prin hotărâre a Guvernului.
Art. 41. — (1) Fiecărui cetățean al Uniunii Europene, precum
și oricărui membru de familie care a fost luat în evidențele
Oficiului Român pentru Imigrări i se atribuie un cod numeric
personal care se înscrie în documentul care atestă rezidența pe
teritoriul României.
(2) Cetățenilor Uniunii Europene sau membrilor de familie ai
acestora care fac dovada că sunt lucrători frontalieri potrivit
art. 1 lit. f) din Regulamentul (CE) nr. 883/2004 al Parlamentului
European și al Consiliului din 29 aprilie 2004 privind
coordonarea sistemelor de securitate socială, publicat în
Jurnalul Oficial al Uniunii Europene nr. L 166 din 30 aprilie 2004,
li se atribuie cod numeric personal, fără eliberarea unui
document care să ateste rezidența pe teritoriul României.
Art. 42. — Prezenta ordonanță de urgență intră în vigoare la
data aderării României la Uniunea Europeană.
*

Prezenta ordonanță de urgență transpune Directiva
Consiliului nr. 38/2004/CE a Parlamentului European și a

Cristina-Gabriela F. Popescu

Consiliului din 29 aprilie 2004 privind libera circulație și rezidență
a cetățenilor Uniunii Europene și membrilor de familie ai
acestora pe teritoriul statelor membre, de modificare a
Regulamentului (CEE) nr. 1.612/68 și de abrogare a directivelor
64/221/CEE,
68/360/CEE,
72/194/CEE,
73/148/CEE,
75/34/CEE, 75/35/CEE, 90/364/CEE, 90/365/CEE și
93/96/CEE, publicată în Jurnalul Oficial al Uniunii Europene
nr. L 158 din 30 aprilie 2004.
NOTĂ:

Reproducem mai jos prevederile art. II din Legea nr. 80/2011,
care nu sunt încorporate în forma republicată a Ordonanței de
urgență a Guvernului nr. 102/2005 și care se aplică, în
continuare, ca dispoziții proprii ale acesteia:
ăArt. II. — (1) Certificatele de înregistrare și cărțile de
rezidență permanentă emise cetățenilor statelor membre ale
Uniunii Europene și ale Spațiului Economic European, în temeiul
Ordonanței de urgență a Guvernului nr. 102/2005, aprobată cu
modificări și completări prin Legea nr. 260/2005, cu modificările
și completările ulterioare, până la data intrării în vigoare a
prezentei legi, au valabilitatea de 5 și, respectiv, 10 ani de la
data emiterii.
(2) Înainte de expirarea termenului de valabilitate prevăzut
la alin. (1), titularii acestor documente au obligația să se prezinte
la formațiunea competentă teritorial a Oficiului Român pentru
Imigrări în vederea preschimbării acestora, potrivit prevederilor
Ordonanței de urgență a Guvernului nr. 102/2005, aprobată cu
modificări și completări prin Legea nr. 260/2005, cu modificările
și completările ulterioare.
(3) Oficiul Român pentru Imigrări informează în scris titularii
documentelor prevăzute la alin. (1) cu privire la stabilirea
termenelor de valabilitate pentru documentele respective, cu cel
puțin 3 luni înainte de împlinirea acestora.”

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 774/2.XI.2011 conține 16 pagini.

Prețul: 3,20 lei

&JUYDGY|527355]
ISSN 1453—4495

