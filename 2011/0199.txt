Anul 179 (XXIII) — Nr. 199

PARTEA I

LEGI, DECRETE, HOTĂRÂRI ȘI ALTE ACTE

Marți, 22 martie 2011

SUMAR

Pagina
DECIZII ALE CURȚII CONSTITUȚIONALE
Decizia nr. 34 din 18 ianuarie 2011 referitoare la excepția de
neconstituționalitate a dispozițiilor art. 286—288 din
Legea nr. 53/2003 — Codul muncii și ale art. 74,
art. 75 și art. 77 din Legea nr. 168/1999 privind
soluționarea conflictelor de muncă ............................
Decizia nr. 108 din 1 februarie 2011 referitoare la excepția de
neconstituționalitate a dispozițiilor art. 7 alin. 1 din
Legea nr. 85/1992 privind vânzarea de locuințe și
spații cu altă destinație construite din fondurile statului
și din fondurile unităților economice sau bugetare de
stat..............................................................................

Nr.

Pagina

Decizia nr. 191 din 10 februarie 2011 referitoare la excepția de
neconstituționalitate a prevederilor art. 1020 și
art. 1021 din Codul civil ..............................................

8–9

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
2–3

3–4

Decizia nr. 145 din 8 februarie 2011 referitoare la excepția de
neconstituționalitate a prevederilor art. 55 alin. (2) și
art. 56 alin. (1) din Ordonanța Guvernului nr. 26/2000
cu privire la asociații și fundații ..................................

5–6

Decizia nr. 175 din 8 februarie 2011 referitoare la excepția de
neconstituționalitate a dispozițiilor art. 65 din Legea
nr. 53/2003 — Codul muncii ......................................

6–8

16.

183.

232.

— Ordin al președintelui Autorității Naționale de
Reglementare în Domeniul Energiei privind stabilirea
tarifelor reglementate pentru prestarea serviciului de
distribuție și aprobarea prețurilor pentru furnizarea
reglementată a gazelor naturale realizate de
Societatea Comercială MĂCIN GAZ — S.R.L. ..........

10–11

— Ordin al ministrului sănătății privind aprobarea
Metodologiei de monitorizare și evaluare a zonelor de
îmbăiere ....................................................................

11–13

— Ordin al ministrului sănătății pentru aprobarea
condițiilor privind redistribuirea personalului de
specialitate medico-sanitar și auxiliar sanitar din cadrul
unităților sanitare propuse a fi reorganizate în cămine
pentru persoane vârstnice, care nu a fost preluat de
acestea, în alte unități sanitare ..................................

13–16

2

MONITORUL OFICIAL AL ROMÂNIEI, PARTEA I, Nr. 199/22.III.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 34
din 18 ianuarie 2011

referitoare la excepția de neconstituționalitate a dispozițiilor art. 286—288
din Legea nr. 53/2003 — Codul muncii și ale art. 74, art. 75 și art. 77 din Legea nr. 168/1999
privind soluționarea conflictelor de muncă
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Fabian Niculae

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 286—288 din Legea nr. 53/2003 — Codul
muncii și ale art. 74, art. 75 și art. 77 din Legea nr. 168/1999
privind soluționarea conflictelor de muncă, excepție ridicată de
Societatea Comercială ăTruman” — S.R.L. din Iași în Dosarul
nr. 5.163/40/2010 al Tribunalului Botoșani — Secția civilă.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 14 august 2010, pronunțată în Dosarul
nr. 5.163/40/2010, Tribunalul Botoșani — Secția civilă a
sesizat Curtea Constituțională cu excepția de
neconstituționalitate a prevederilor art. 286—288 din Legea
nr. 53/2003 — Codul muncii și ale art. 74—75 și art. 77 din
Legea nr. 168/1999 privind soluționarea conflictelor de
muncă.
Excepția a fost invocată de Societatea Comercială
ăTruman” — S.R.L. din Iași într-un dosar având ca obiect
soluționarea unui litigiu de muncă.
În motivarea excepției de neconstituționalitate autorul
susține, în esență, că dispozițiile legale atacate sunt de un
formalism excesiv, de natură să afecteze grav efectivitatea
exercitării drepturilor recunoscute de lege atât pentru angajat,
cât și pentru angajator și să restrângă nejustificat dreptul la
apărare al angajatorului, care este pus într-o situație de
dezechilibru față de angajatul care are calitatea de reclamant.
Autorul excepției invocă faptul că intervalul de timp dintre data
primirii citației și data termenului de judecată este prea scurt
pentru ca un angajator să își exercite dreptul la apărare și să se
achite de sarcina probei care îi revine.
De asemenea, se mai susține că obligarea angajatorului de
a suporta nelimitat întreaga sarcină a probei vine în contradicție
cu normele constituționale ce configurează alcătuirea sistemului
judiciar bazat pe egalitate de tratament, imparțialitate și echitate
procesuală, determinându-l să realizeze o probațiune diabolică,
mai mult decât împovărătoare.
Dispozițiile legale criticate încalcă principiul efectivității
juridice, consacrat de Curtea Europeană a Drepturilor Omului.
Acest principiu presupune că legiuitorul are obligația de a
asigura adoptarea unor dispoziții legale eficiente care să fie

coerente (Hotărârea din 18 decembrie 2008, pronunțată în
Cauza Unedic contra Franței), să evite paralelismul legislativ
(Hotărârea din 20 ianuarie 2009 pronunțată în Cauza Katz
contra României), să aibă vocația de a respecta drepturile și
libertățile fundamentale ale cetățenilor și să aibă o aplicabilitate
practică uniformă, pentru a se evita o jurisprudență neuniformă
(Hotărârea din 20 mai 2008 pronunțată în Cauza Santos Pinto
contra Portugaliei).
Tribunalul Botoșani — Secția civilă consideră că excepția
de neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că excepția de neconstituționalitate a
prevederilor art. 286—288 din Legea nr. 53/2003 — Codul
muncii și ale art. 74—75 și art. 77 din Legea nr. 168/1999 privind
soluționarea conflictelor de muncă este neîntemeiată.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 286—288 din Legea nr. 53/2003 — Codul muncii,
publicată în Monitorul Oficial al României, Partea I, nr. 72 din
5 februarie 2003, cu modificările și completările ulterioare, și ale
art. 74—75 și art. 77 din Legea nr. 168/1999 privind soluționarea
conflictelor de muncă, publicată în Monitorul Oficial al României,
Partea I, nr. 582 din 29 noiembrie 1999, cu modificările și
completările ulterioare, dispoziții ce au următorul conținut:
— Art. 286 din Codul muncii: ă(1) Cererile referitoare la
soluționarea conflictelor de muncă se judecă în regim de
urgență.
(2) Termenele de judecată nu pot fi mai mari de 15 zile.
(3) Procedura de citare a părților se consideră legal
îndeplinită dacă se realizează cu cel puțin 24 de ore înainte de
termenul de judecată.”;
— Art. 287 din Codul muncii: ăSarcina probei în conflictele
de muncă revine angajatorului, acesta fiind obligat să depună
dovezile în apărarea sa până la prima zi de înfățișare.”;
— Art. 288 din Codul muncii: ăAdministrarea probelor se face
cu respectarea regimului de urgență, instanța fiind în drept să
decadă din beneficiul probei admise partea care întârzie în mod
nejustificat administrarea acesteia.”

MONITORUL OFICIAL AL ROMÂNIEI, PARTEA I, Nr. 199/22.III.2011
— Art. 74 din Legea nr. 168/1999: ă(1) Cererile referitoare la
soluționarea conflictelor de drepturi se judecă în regim de
urgență.
(2) Termenele de judecată nu pot fi mai mari de 10 zile.
(3) Părțile sunt legal citate, dacă citația le-a fost înmânată
cel puțin cu o zi înaintea judecării.”;
— Art. 75 din Legea nr. 168/1999: ăÎn cazul în care sunt
contestate măsuri unilaterale dispuse de unitate, aceasta are
obligația ca, până la prima zi de înfățișare, să depună dovezile
în baza cărora a luat măsura respectivă.”;
— Art. 77 din Legea nr. 168/1999: ă(1) În cazul în care
judecata continuă, administrarea probelor se va face cu
respectarea regimului de urgență al judecării conflictelor de
drepturi.
(2) Instanța poate să decadă din beneficiul probei admise
partea care întârzie nejustificat administrarea acesteia.”
În opinia autorului excepției de neconstituționalitate,
dispozițiile legale criticate contravin prevederilor constituționale
ale art. 11 alin. (2) și art. 20 din Constituție referitoare la
raporturile dintre tratatele internaționale în materia drepturilor
omului și dreptul intern, art. 21 alin. (1)—(3) privind accesul liber
la justiție, art. 24 privind dreptul la apărare, art. 53 privind
restrângerea exercițiului unor drepturi sau al unor libertăți și
art. 124 privind înfăptuirea justiției, precum și dispozițiilor art. 6

3

din Convenția pentru apărarea drepturilor omului și a libertăților
fundamentale privind dreptul la un proces echitabil.
Examinând excepția de neconstituționalitate, Curtea reține
că s-a pronunțat asupra dispozițiilor art. 286—288 din Legea
nr. 53/2003 — Codul muncii, ale art. 74, art. 75 și art. 77 din
Legea nr. 168/1999 privind soluționarea conflictelor de muncă
prin Decizia nr. 1.015 din 7 iulie 2009, publicată în Monitorul
Oficial al României, Partea I, nr. 547 din 6 august 2009,
respingând excepția de neconstituționalitate. Cu acel prilej,
Curtea a constatat că dispozițiile art. 286—288 din Codul muncii
și ale art. 74, art. 75 și art. 77 din Legea nr. 168/1999 sunt
constituționale, întrucât acestea sunt norme care stabilesc o
procedură specială, derogatorie, privind termenele de judecată
și modalitatea administrării probelor în cazul judecării cererilor
referitoare la conflictele de muncă. Modalitatea în care au fost
reglementate aceste dispoziții este o opțiune a legiuitorului, care
a avut în vedere instituirea unei proceduri simple și urgente,
adaptată raporturilor de muncă și exercitării dreptului la muncă.
Regulile de procedură prevăzute de aceste dispoziții se aplică în
mod echitabil atât angajatorilor, cât și angajaților, fără a fi
favorizată o categorie sau alta.
Întrucât nu au intervenit elemente noi de natură să modifice
jurisprudența Curții, atât soluția, cât și considerentele deciziei
menționate își păstrează valabilitatea și în prezenta cauză.

Pentru motivele expuse mai sus, în temeiul art. 146 lit. d) și art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 286—288 din Legea nr. 53/2003 — Codul
muncii, ale art. 74, art. 75 și art. 77 din Legea nr. 168/1999 privind soluționarea conflictelor de muncă, excepție ridicată de
Societatea Comercială ăTruman” — S.R.L. din Iași în Dosarul nr. 5.163/40/2010 al Tribunalului Botoșani — Secția civilă.
Definitivă și general obligatorie.
Pronunțată în ședința publică din data de 18 ianuarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 108
din 1 februarie 2011

referitoare la excepția de neconstituționalitate a dispozițiilor art. 7 alin. 1 din Legea nr. 85/1992
privind vânzarea de locuințe și spații cu altă destinație construite din fondurile statului
și din fondurile unităților economice sau bugetare de stat
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 7 alin. 1 din Legea nr. 85/1992 privind
vânzarea de locuințe și spații cu altă destinație construite din
fondurile statului și din fondurile unităților economice sau
bugetare de stat, excepție ridicată, din oficiu, de Tribunalul
București — Secția a III-a civilă în Dosarul nr. 12.056/300/2008.

4

MONITORUL OFICIAL AL ROMÂNIEI, PARTEA I, Nr. 199/22.III.2011

La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, invocând jurisprudența Curții în această materie.
C U R T E A,

având în vedere actele și lucrările dosarului, reține următoarele:
Prin Încheierea din 31 martie 2010, pronunțată în Dosarul
nr. 12.056/300/2008, Tribunalul București — Secția a III-a
civilă a sesizat Curtea Constituțională cu excepția de
neconstituționalitate a dispozițiilor art. 7 alin. 1 din Legea
nr. 85/1992 privind vânzarea de locuințe și spații cu altă
destinație construite din fondurile statului și din fondurile
unităților economice sau bugetare de stat, excepție ridicată,
din oficiu, de instanța de judecată.
În motivarea excepției de neconstituționalitate,
Tribunalul București — Secția a III-a civilă susține, în esență,
că textul de lege criticat contravine dispozițiilor constituționale
cuprinse în art. 44 alin. (1) și (2) teza întâi privind garantarea și
ocrotirea dreptului de proprietate și a proprietății private în mod
egal, indiferent de titular, și alin. (3) privind exproprierea, precum
și prevederilor art. 1 din primul Protocol la Convenția pentru
apărarea drepturilor omului și a libertăților fundamentale,
deoarece aduce o restrângere nejustificată a dreptului de
proprietate privată al unei persoane juridice de drept privat
asupra locuințelor construite din fondurile fostelor unități
economice sau bugetare de stat, prin instituirea obligației
vânzării acestora către chiriași. În susținerea criticii, instanța
invocă Decizia nr. 871 din 9 octombrie 2007, publicată în
Monitorul Oficial al României, Partea I, nr. 701 din 17 octombrie
2007.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:

Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), art. 2, 3, 10 și 29 din Legea nr. 47/1992, să
soluționeze excepția de neconstituționalitate.
Obiectul excepției îl reprezintă prevederile art. 7 alin. 1 din
Legea nr. 85/1992 privind vânzarea de locuințe și spații cu altă
destinație construite din fondurile statului și din fondurile
unităților economice sau bugetare de stat, republicată în
Monitorul Oficial al României, Partea I, nr. 264 din 15 iulie 1998,
potrivit cărora ăLocuințele construite din fondurile unităților
economice sau bugetare de stat, până la data intrării în vigoare
a prezentei legi, altele decât locuințele de intervenție, vor fi
vândute titularilor contractelor de închiriere, la cererea acestora,
cu plata integrală sau în rate a prețului, în condițiile Decretuluilege nr. 61/1990 și ale prezentei legi.”
În opinia autoarei excepției de neconstituționalitate,
prevederile legale criticate contravin dispozițiilor constituționale
cuprinse în art. 44 privind dreptul de proprietate privată, precum
și prevederile art. 1 paragraful 1 din primul Protocol adițional la
Convenția pentru apărarea drepturilor omului și a libertăților
fundamentale.
Examinând excepția de neconstituționalitate, Curtea
constată că s-a mai pronunțat asupra constituționalității
prevederilor art. 7 alin. 1 din Legea nr. 85/1992, prin numeroase
decizii, ca, de exemplu, Decizia nr. 113 din 19 februarie 2008,
publicată în Monitorul Oficial al României, Partea I, nr. 185 din
11 martie 2008, și Decizia nr. 814 din 3 iulie 2008, publicată în
Monitorul Oficial al României, Partea I, nr. 574 din 30 iulie 2008.
Instanța constituțională a statuat, în esență, că art. 7 din Legea
nr. 85/1992 consacră o normă de justiție socială, întrucât dă
posibilitatea chiriașilor să cumpere locuințele la construirea
cărora au contribuit direct sau indirect în vechiul sistem stataljuridic.
În cazul privatizării unităților din ale căror fonduri a fost
construită locuința ce a făcut obiectul vânzării, obligația de
vânzare către chiriași, prevăzută de dispozițiile Legii nr. 85/1992,
este — astfel cum a statuat Curtea Constituțională — o obligație
in rem, instituită în considerarea obiectului (locuința construită
din fondurile unității economice sau bugetare), iar nu o obligație
in personam, reglementată în considerarea subiectului,
societatea comercială ce a luat naștere pe calea privatizării.
Considerentele și soluția deciziilor menționate își mențin
valabilitatea și în prezenta cauză, întrucât nu au intervenit
elemente noi, de natură să determine schimbarea acestei
jurisprudențe.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 7 alin. 1 din Legea nr. 85/1992 privind
vânzarea de locuințe și spații cu altă destinație construite din fondurile statului și din fondurile unităților economice sau bugetare
de stat, excepție ridicată, din oficiu, de Tribunalul București — Secția a III-a civilă în Dosarul nr. 12.056/300/2008.
Definitivă și general obligatorie.
Pronunțată în ședința publică din data de 1 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Mihaela Senia Costinescu

MONITORUL OFICIAL AL ROMÂNIEI, PARTEA I, Nr. 199/22.III.2011

5

CURTEA CONSTITUȚIONALĂ

D E C I Z I A Nr. 145
din 8 februarie 2011

referitoare la excepția de neconstituționalitate a prevederilor art. 55 alin. (2) și art. 56 alin. (1)
din Ordonanța Guvernului nr. 26/2000 cu privire la asociații și fundații
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ingrid Alina Tudora

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 55 alin. (2) și art. 56 alin. (1) din Ordonanța
Guvernului nr. 26/2000 cu privire la asociații și fundații, excepție
ridicată de Asociația Generală a Vânătorilor și Pescarilor Sportivi
din România în Dosarul nr. 3.096/300/2008 al Tribunalului
București — Secția a III-a civilă.
La apelul nominal răspunde, pentru autorul excepției,
avocatul Vasilica Coroiu, cu delegație la dosar. Lipsesc celelalte
părți, față de care procedura de citare este legal îndeplinită.
Cauza fiind în stare de judecată, președintele acordă
cuvântul avocatului, care solicită admiterea excepției de
neconstituționalitate.
În acest sens, arată că textele de lege criticate contravin
dispozițiilor constituționale care consacră accesul liber la justiție
și dreptul de asociere, prin faptul că acordă dreptul oricărei
persoane să declanșeze procedura de dizolvare a unei asociații.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 8 aprilie 2010, pronunțată în Dosarul
nr. 3.096/300/2008, Tribunalul București — Secția a III-a
civilă a sesizat Curtea Constituțională cu excepția de
neconstituționalitate a prevederilor art. 55 alin. (2) și art. 56
alin. (1) din Ordonanța Guvernului nr. 26/2000 cu privire la
asociații și fundații, excepție ridicată de Asociația Generală a
Vânătorilor și Pescarilor Sportivi din România într-o cauză având
ca obiect dizolvare persoană juridică.
În motivarea excepției de neconstituționalitate autorul
acesteia susține că prevederile legale criticate sunt
neconstituționale, întrucât legalitatea constituirii asociațiilor și
fundațiilor este supusă controlului unei autorități publice,
respectiv Ministerului Public, care are competența generală de
a verifica caracterul licit sau ilicit al scopului unei asociații ori
fundații, autoritate care deține atribuții în a veghea asupra
respectării normelor legale în vigoare și de a dispune sancțiuni,
în cazul încălcării acestora.
Acordarea dreptului oricărei persoane, mai mult sau mai
puțin interesate, să declanșeze procedura de dizolvare implică
o încălcare a consimțământului și acordului membrilor unei
asociații sau fundații de a se constitui într-o organizație
nonprofit, acord ce are ca temei dispozițiile constituționale ale
art. 40 din Legea fundamentală, fiind astfel încălcat dreptul de
asociere.

Tribunalul București — Secția a III-a civilă consideră că
excepția de neconstituționalitate invocată este neîntemeiată. În
acest sens, apreciază că textele de lege criticate nu contravin
normelor constituționale și convenționale invocate, deoarece
dreptul de asociere nu este un drept absolut, astfel încât
acordarea legitimării procesuale oricărei persoane interesate de
a formula cerere de constatare a dizolvării unei asociații nu
presupune încălcarea accesului liber la justiție și nici a dreptului
de asociere al cetățenilor.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, prevederile legale criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 55 alin. (2) și art. 56 alin. (1) din Ordonanța
Guvernului nr. 26/2000 cu privire la asociații și fundații, publicată
în Monitorul Oficial al României, Partea I, nr. 39 din 31 ianuarie
2000, care au următorul conținut:
— Art. 55 alin. (2): ăConstatarea dizolvării se realizează prin
hotărârea judecătoriei în a cărei circumscripție se află sediul
asociației, la cererea oricărei persoane interesate.”;
— Art. 56 alin. (1): ăAsociația se dizolvă, prin hotărâre
judecătorească, la cererea oricărei persoane interesate:
a) când scopul sau activitatea asociației a devenit ilicită sau
contrară ordinii publice;
b) când realizarea scopului este urmărită prin mijloace ilicite
sau contrare ordinii publice;
c) când asociația urmărește un alt scop decât cel pentru care
s-a constituit;
d) când asociația a devenit insolvabilă;
e) în cazul prevăzut la art. 14.”
Autorul
excepției
invocă
încălcarea
dispozițiilor
constituționale ale art. 40 alin. (1) referitoare la dreptul de
asociere și art. 129 privind folosirea căilor de atac. Totodată,
este invocată și contrarietatea textelor de lege criticate cu
prevederile art. 11 și art. 17 din Convenția pentru apărarea
drepturilor omului și a libertăților fundamentale, raportate la
art. 20 din Constituția României.
Examinând excepția de neconstituționalitate, Curtea
constată că reglementarea criticată a mai făcut obiect al
controlului de constituționalitate, în acest sens fiind, de exemplu
Decizia nr. 593 din 14 aprilie 2009, publicată în Monitorul Oficial
al României, Partea I, nr. 357 din 27 mai 2009, Decizia nr. 987
din 30 septembrie 2008, publicată în Monitorul Oficial al

6

MONITORUL OFICIAL AL ROMÂNIEI, PARTEA I, Nr. 199/22.III.2011

României, Partea I, nr. 720 din 23 octombrie 2008, și Decizia
nr. 1.383 din 16 decembrie 2008, publicată în Monitorul Oficial
al României, Partea I, nr. 208 din 1 aprilie 2009.
Prin aceste decizii, Curtea a reținut că prevederile art. 55—
56 din Ordonanța Guvernului nr. 26/2000 fac parte din cap. IX al
ordonanței, care instituie o procedură specială de dizolvare și
lichidare a asociațiilor, fundațiilor și federațiilor, ce are ca rezultat
final îndestularea corespunzătoare a creditorilor, transmiterea
bunurilor rămase în urma lichidării și radierea acestor forme
asociative din Registrul asociațiilor și fundațiilor. Instituirea unei
asemenea proceduri speciale este rezultatul faptului că
asociațiile și fundațiile, astfel cum prevede art. 1 alin. (2) din
ordonanță, sunt persoane juridice de drept privat fără scop
patrimonial, iar dizolvarea poate interveni și pentru alte motive
decât cele strict economice.
Este cazul, spre exemplu, al situațiilor prevăzute de
prevederile art. 56 alin. (1) lit. a)—c) din Ordonanța Guvernului
nr. 26/2000, și anume atunci când scopul sau activitatea

asociației a devenit ilicită ori contrară ordinii publice, când
realizarea scopului este urmărită prin mijloace ilicite sau
contrare ordinii publice ori când asociația urmărește un alt scop
decât cel pentru care s-a constituit.
Curtea a reținut, totodată, că debitorul are la dispoziție toate
mijloacele de probă prin care să se apere împotriva cererilor de
dizolvare și lichidare, ordonanța în cauză neîngrădind în niciun
fel folosirea acestora. Așa fiind, reglementarea legitimării
procesuale a oricărei persoane interesate de a formula cerere
de constatare a dizolvării unei asociații, în cazurile stabilite de
art. 56 din ordonanța criticată, nu contravine dispozițiilor
constituționale sau convenționale referitoare la dreptul de
asociere, fiind de competența instanțelor judecătorești să
verifice existența interesului de a promova o astfel de cerere.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în deciziile
menționate își păstrează valabilitatea și în cauza de față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 55 alin. (2) și art. 56 alin. (1) din Ordonanța
Guvernului nr. 26/2000 cu privire la asociații și fundații, excepție ridicată de Asociația Generală a Vânătorilor și Pescarilor Sportivi
din România în Dosarul nr. 3.096/300/2008 al Tribunalului București — Secția a III-a civilă.
Definitivă și general obligatorie.
Pronunțată în ședința publică din data de 8 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

CURTEA CONSTITUȚIONALĂ

D E C I Z I A Nr. 175
din 8 februarie 2011

referitoare la excepția de neconstituționalitate a dispozițiilor art. 65
din Legea nr. 53/2003 — Codul muncii
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Benke Károly

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Simona Ricu.

Pe rol se află soluționarea excepției de neconstituționalitate
a dispozițiilor art. 65 din Legea nr. 53/2003 — Codul muncii,
excepție ridicată de Emanoil Mierlăcioiu în Dosarul
nr. 4.041/91/2008 al Curții de Apel Galați — Secția conflicte de
muncă și asigurări sociale.
La apelul nominal se constată lipsa părților, față de care
procedura de citare este legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care solicită
respingerea acesteia ca neîntemeiată, arătând că este de
competența instanțelor judecătorești să controleze legalitatea și
temeinicia concedierilor realizate.

MONITORUL OFICIAL AL ROMÂNIEI, PARTEA I, Nr. 199/22.III.2011
C U R T E A,

având în vedere actele și lucrările dosarului, constată
următoarele:
Prin Încheierea din 31 mai 2010, pronunțată în Dosarul
nr. 4.041/91/2008, Curtea de Apel Galați — Secția conflicte
de muncă și asigurări sociale a sesizat Curtea
Constituțională cu excepția de neconstituționalitate a
dispozițiilor art. 65 din Legea nr. 53/2003 — Codul muncii,
excepție ridicată de Emanoil Mierlăcioiu într-o cauză având ca
obiect soluționarea recursurilor declarate împotriva sentinței prin
care s-a dispus anularea unei decizii de concediere dispuse în
temeiul art. 65 din Legea nr. 53/2003 — Codul muncii.
În motivarea excepției de neconstituționalitate se arată
că dispozițiile legale criticate, reglementând concedierea pentru
motive care nu țin de persoana salariatului, reprezintă o
îngrădire a dreptului constituțional la muncă, care nu poate fi
justificată nici prin prisma art. 53 din Constituție.
Curtea de Apel Galați — Secția conflicte de muncă și
asigurări sociale apreciază că dispozițiile legale criticate,
reglementând încetarea contractului individual de muncă pentru
motive care nu țin de persoana salariatului, vizează funcționarea
în bune condiții a unității angajatoare, ceea ce nu este de natură
a încălca prevederile art. 41 și art. 53 din Constituție.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul consideră că excepția de neconstituționalitate
ridicată este neîntemeiată; în acest sens, se arată că dreptul la
muncă nu este un drept absolut. Se susține că, asemenea
oricărui alt contract, încetarea contractului individual de muncă
poate fi dispusă din inițiativa ambelor părți contractante în
condițiile prevăzute de lege. Totodată, se arată că dificultățile
economice prin care trece un angajator pot justifica desființarea
unui post din schema sa organizatorică și concedierea
persoanei care îl ocupă.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 65 din Legea nr. 53/2003 — Codul muncii,
publicată în Monitorul Oficial al României, Partea I, nr. 72 din
5 februarie 2003, cu modificările și completările ulterioare, care
au următorul cuprins:
ă(1) Concedierea pentru motive care nu țin de persoana
salariatului reprezintă încetarea contractului individual de muncă

7

determinată de desființarea locului de muncă ocupat de salariat,
din unul sau mai multe motive fără legătură cu persoana
acestuia.
(2) Desființarea locului de muncă trebuie să fie efectivă și să
aibă o cauză reală și serioasă”.
Autorul excepției susține că dispozițiile legale criticate încalcă
prevederile constituționale ale art. 41 alin. (1) privind dreptul la
muncă și art. 53 privind restrângerea exercițiului unor drepturi
sau al unor libertăți.
Examinând excepția de neconstituționalitate, Curtea observă
că, prin Decizia nr. 379 din 30 septembrie 2004, publicată în
Monitorul Oficial al României, Partea I, nr. 979 din 25 octombrie
2004, a statuat că ădreptul la muncă, dreptul la libera alegere a
profesiei, a meseriei sau a ocupației, precum și a locului de
muncă și dreptul la protecția socială, consacrate de art. 41 din
Constituție, republicată, în concordanță cu reglementările din
instrumentele juridice internaționale, sunt drepturi fundamentale
și generale. În exercitarea acestor drepturi orice persoană are
posibilitatea să se încadreze în muncă fără să fie forțată în acest
sens, să opteze pentru o anumită profesie, meserie sau
ocupație, pentru care se pregătește și se califică în mod
corespunzător, precum și pentru un loc de muncă dorit”. Curtea
a reținut că ăacestea nu sunt însă drepturi absolute, în sensul că
persoana s-ar putea încadra la orice loc de muncă, de aceste
drepturi beneficiind numai persoanele cu calificarea și
aptitudinile necesare unei profesii, meserii sau ocupații pentru
care are calificarea și aptitudinea necesare. Astfel, Codul muncii,
în scopul eliminării oricăror discriminări la angajare și în scopul
asigurării stabilității raporturilor de muncă, prevede numeroase
garanții, menite să împiedice comportamentul abuziv al
angajatorilor, printre care foarte importantă este stricta
reglementare a condițiilor de încetare a contractului individual
de muncă. Acesta poate înceta și din inițiativa angajatorului
pentru motive ce țin de persoana salariatului, dar și pentru
motive legate de funcționarea în bune condiții a unității. Aceste
motive sunt concret determinate de lege, iar salariatul concediat
poate contesta în justiție legalitatea și temeinicia motivelor
concedierii”. Totodată, Curtea a observat că art. 24 lit. a) din
Carta socială europeană revizuită ăprevede posibilitatea
concedierii salariaților pentru «un motiv întemeiat, legat de
aptitudinea sau conduita acestora ori de cerințele de funcționare
a întreprinderii, a instituției sau a serviciului».
În ceea ce privește verificarea valabilității motivului invocat
de angajator, aceasta intră în competența instanțelor
judecătorești sesizate prin contestația salariatului concediat” —
în același sens, Curtea s-a mai pronunțat prin Decizia nr. 417 din
3 mai 2007, publicată în Monitorul Oficial al României, Partea I,
nr. 346 din 22 mai 2007, și Decizia nr. 840 din 2 iunie 2009,
publicată în Monitorul Oficial al României, Partea I, nr. 524 din
30 iulie 2009.
De asemenea, Curtea reține că acest text nu se poate aplica
în mod disimulat, întrucât conținutul său normativ presupune ca
desființarea locului de muncă, pe lângă efectivitatea sa, să fie
reală și serioasă, respectiv să aibă caracter obiectiv, adică să
nu țină de persoana salariatului, să fie precisă, și anume să fie
veritabilul motiv al concedierii, și să fie serioasă, în sensul ca
motivele invocate de angajator să fie de o anumită gravitate.

8

MONITORUL OFICIAL AL ROMÂNIEI, PARTEA I, Nr. 199/22.III.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 65 din Legea nr. 53/2003 — Codul muncii,
excepție ridicată de Emanoil Mierlăcioiu în Dosarul nr. 4.041/91/2008 al Curții de Apel Galați — Secția conflicte de muncă și
asigurări sociale.
Definitivă și general obligatorie.
Pronunțată în ședința publică din data de 8 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Benke Károly

CURTEA CONSTITUȚIONALĂ

D E C I Z I A Nr. 191
din 10 februarie 2011

referitoare la excepția de neconstituționalitate a prevederilor art. 1020 și art. 1021 din Codul civil
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Ingrid Alina Tudora

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 1020 și art. 1021 din Codul civil, excepție
ridicată de Societatea Comercială ăGreenlake Development” —
S.R.L. din București în Dosarul nr. 46.776/3/2009 al Tribunalului
București — Secția a VI-a comercială.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care invocă jurisprudența în materie a
Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 3 mai 2010, pronunțată în Dosarul
nr. 46.776/3/2009, Tribunalul București — Secția a VI-a
comercială a sesizat Curtea Constituțională cu excepția de
neconstituționalitate a prevederilor art. 1020 și art. 1021 din
Codul civil, excepție ridicată de Societatea Comercială

ăGreenlake Development” — S.R.L. din București într-o cauză
civilă având ca obiect rezoluțiune contract.
În motivarea excepției de neconstituționalitate autorul
acesteia susține că prevederile art. 1020 și art. 1021 din Codul
civil contravin principiului constituțional al egalității în drepturi,
deoarece conferă reclamantului-creditor o poziție privilegiată,
discriminatorie, față de pârâtul-debitor. În acest sens, arată că,
în cazul rezoluțiunii, desființarea contractului depinde exclusiv
de voința părții față de care cealaltă parte nu și-a executat
obligația, deoarece creditorul acestei obligații are un drept de
opțiune, putând opta între executarea silită și desființarea
contractului. Acest drept de opțiune este însă atât în favoarea
celui care și-a executat obligația asumată, cât și în favoarea
celui care, deși nu și-a executat obligația asumată, se declară
gata să o execute sau, așa cum este în cazul de față, se
presupune că urmează să și-o execute la termenul scadent
stabilit de părți.
Totodată, în opinia autorului excepției, textele de lege
criticate sunt neconstituționale, întrucât măsurile dispuse de
instanță în condițiile art. 1020 și art. 1021 din Codul civil pot
limita în mod nepermis accesul la exercitarea libertății
economice la care este autorizat, potrivit legii.
Tribunalul București — Secția a VI-a comercială
consideră că excepția de neconstituționalitate invocată este
neîntemeiată, reglementarea criticată fiind în concordanță cu
normele constituționale invocate în susținerea excepției.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.

MONITORUL OFICIAL AL ROMÂNIEI, PARTEA I, Nr. 199/22.III.2011
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, prevederile legale
criticate, raportate la dispozițiile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 1020 și art. 1021 din Codul civil, care prevăd că:
— Art. 1020: ăCondiția rezolutorie este subînțelesă totdeauna
în contractele sinalagmatice, în caz când una din părți nu
îndeplinește angajamentul său.”;
— Art. 1021: ăÎntr-acest caz, contractul nu este desființat de
drept. Partea în privința căreia angajamentul nu s-a executat are
alegerea sau să silească pe cealaltă a executa convenția, când
este posibil, sau să-i ceară desființarea, cu daune de interese.
Desființarea trebuie să se ceară înaintea justiției, care, după
circumstanțe, poate acorda un termen părții acționate.”
Autorul
excepției
invocă
încălcarea
dispozițiilor
constituționale ale art. 16 alin. (1) și (2) privind egalitatea în
drepturi și ale art. 45 referitoare la libertatea economică.
Examinând excepția de neconstituționalitate, Curtea
constată că reglementarea criticată a mai făcut obiect al
controlului de constituționalitate.
Astfel, în jurisprudența sa în materie, exemplu fiind Decizia
nr. 1.347 din 9 decembrie 2008, publicată în Monitorul Oficial al
României, Partea I, nr. 884 din 29 decembrie 2008, Decizia
nr. 24 din 8 ianuarie 2009, publicată în Monitorul Oficial al
României, Partea I, nr. 48 din 27 ianuarie 2009, și Decizia

9

nr. 939 din 6 iulie 2010, publicată în Monitorul Oficial al
României, Partea I, nr. 561 din 10 august 2010, Curtea a
constatat că textele de lege criticate reglementează două forme
de sancționare a neexecutării obligației de către o parte
contractuală, și anume rezoluțiunea sau rezilierea contractului.
Curtea constată că nu pot fi primite criticile autorului excepției
privind neconstituționalitatea prevederilor art. 1020 și art. 1021
din Codul civil, deoarece, așa cum a statuat prin Decizia
nr. 24/2009, ăîncheierea unui contract fiind guvernată de
principiul libertății contractuale, părțile pot să determine, prin
voința lor, clauzele contractuale și efectele pe care acestea
urmează să le producă. Totodată, prin reglementarea în
cuprinsul art. 1020 și art. 1021 din Codul civil a rezoluțiunii
contractelor sinalagmatice cu executare uno ictu sau rezilierii
contractelor cu executare succesivă, pentru neexecutarea
culpabilă a unor obligații contractuale, se recunoaște părții care
și-a executat sau este gata să-și execute obligațiile posibilitatea
de a alege între executarea silită și încetarea contractului prin
rezoluțiune, respectiv reziliere, în cazul când cealaltă parte nu-și
execută obligațiile sale contractuale, legiuitorul realizând astfel
un echilibru între principiul forței obligatorii a contractului și
principiul executării în natură și cu bună-credință a obligațiilor
asumate.
Garanția acestui echilibru este dată tocmai de competența
instanței judecătorești, reglementată prin teza ultimă a art. 1021
din Codul civil, de a aprecia asupra posibilității părții creditoare
de a cere rezoluțiunea sau rezilierea, acordând un termen de
grație, în situațiile în care apreciază că este posibilă executarea
în natură a obligațiilor debitorului sau de a respinge acțiunea
când debitorul și-a executat obligațiile în cursul procesului.”
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în deciziile
menționate își păstrează valabilitatea și în cauza de față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 1020 și art. 1021 din Codul civil, excepție
ridicată de Societatea Comercială ăGreenlake Development” — S.R.L. din București în Dosarul nr. 46.776/3/2009 al Tribunalului
București — Secția a VI-a comercială.
Definitivă și general obligatorie.
Pronunțată în ședința publică din data de 10 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid-Alina Tudora

10

MONITORUL OFICIAL AL ROMÂNIEI, PARTEA I, Nr. 199/22.III.2011

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
AUTORITATEA NAȚIONALĂ DE REGLEMENTARE ÎN DOMENIUL ENERGIEI

ORDIN
privind stabilirea tarifelor reglementate pentru prestarea serviciului de distribuție și aprobarea
prețurilor pentru furnizarea reglementată a gazelor naturale realizate de Societatea Comercială
MĂCIN GAZ — S.R.L.
Având în vedere dispozițiile art. 99 coroborate cu prevederile art. 100 alin. (1) lit. b) și cu prevederile art. 17 lit. g) din
Legea gazelor nr. 351/2004, cu modificările și completările ulterioare,
în temeiul dispozițiilor art. 7 alin. (4) din Hotărârea Guvernului nr. 1.428/2009 privind organizarea și funcționarea Autorității
Naționale de Reglementare în Domeniul Energiei, cu completările ulterioare,
președintele Autorității Naționale de Reglementare în Domeniul Energiei emite prezentul ordin.
Art. 1. — Se stabilesc venitul reglementat unitar și venitul
total unitar aferente serviciului de distribuție a gazelor naturale
realizate de Societatea Comercială MĂCIN GAZ — S.R.L. și se
aprobă rata de creștere a eficienței economice pentru activitatea
de distribuție, conform lit. a) din anexa nr. 1, care face parte
integrantă din prezentul ordin.
Art. 2. — Se stabilesc venitul reglementat unitar și venitul
total unitar aferente serviciului de furnizare a gazelor naturale
în regim reglementat realizate de Societatea Comercială MĂCIN
GAZ — S.R.L. și se aprobă rata de creștere a eficienței
economice pentru activitatea de furnizare în regim reglementat,
conform lit. b) din anexa nr. 1.
Art. 3. — (1) Se stabilesc tarifele reglementate pentru
prestarea serviciului de distribuție a gazelor naturale, prevăzute
în anexa nr. 2, care face parte integrantă din prezentul ordin.
(2) Tarifele reglementate prevăzute la alin. (1) se aplică
terților, beneficiari ai serviciului de distribuție a gazelor naturale
din localitățile în care Societatea Comercială MĂCIN GAZ —
S.R.L. deține licența de distribuție a gazelor naturale.
(3) Tarifele reglementate prevăzute la alin. (1) nu conțin TVA.
Art. 4. — (1) Se aprobă prețurile finale reglementate pentru
furnizarea gazelor naturale în regim reglementat, prevăzute în
anexa nr. 3, care face parte integrantă din prezentul ordin.

(2) Prețurile finale reglementate prevăzute la alin. (1) se
aplică consumatorilor din localitățile în care Societatea
Comercială MĂCIN GAZ — S.R.L. deține licențele de distribuție
și de furnizare a gazelor naturale și care optează pentru un
astfel de preț.
(3) Prețurile finale reglementate prevăzute la alin. (1) nu
conțin acciza pentru gazul natural și TVA.
Art. 5. — La data intrării în vigoare a prezentului ordin se
abrogă Ordinul președintelui Autorității Naționale de
Reglementare în Domeniul Energiei nr. 13/2009 privind
stabilirea tarifelor reglementate pentru prestarea serviciului de
distribuție și aprobarea prețurilor pentru furnizarea reglementată
a gazelor naturale realizate de Societatea Comercială
CONSTRUCT P&G — S.R.L, publicat în Monitorul Oficial al
României, Partea I, nr. 198 din 30 martie 2009, cu modificările
ulterioare.
Art. 6. — Societatea Comercială MĂCIN GAZ — S.R.L. va
duce la îndeplinire prevederile prezentului ordin, iar
compartimentele de resort din cadrul Autorității Naționale de
Reglementare în Domeniul Energiei vor urmări respectarea
acestora.
Art. 7. — Prezentul ordin se publică în Monitorul Oficial al
României, Partea I.

Președintele Autorității Naționale de Reglementare în Domeniul Energiei,
Iulius Dan Plaveti
București, 4 martie 2011.
Nr. 16.
ANEXA Nr. 1

Veniturile reglementate unitare, veniturile totale unitare și ratele
de creștere a eficienței economice pentru Societatea Comercială
MĂCIN GAZ — S.R.L.
a) Activitatea de distribuție a gazelor naturale
Cantitatea de gaze naturale distribuită
MWh
18.500
Venit reglementat unitar
lei/MWh
24,33
Venit total unitar
lei/MWh
26,57
Rata de creștere a eficienței economice
0,97%
b) Activitatea de furnizare a gazelor naturale în regim reglementat
Cantitatea de gaze naturale furnizată
MWh
18.500
Venit reglementat unitar
lei/MWh
3,89
Venit total unitar
lei/MWh
4,47
Rata de creștere a eficienței economice
4,53%

MONITORUL OFICIAL AL ROMÂNIEI, PARTEA I, Nr. 199/22.III.2011

11

ANEXA Nr. 2

Tarifele reglementate pentru activitatea de distribuție a gazelor naturale
realizată de Societatea Comercială MĂCIN GAZ — S.R.L.
Categoria de consumatori

Lei/MWh

B. Consumatori finali conectați în sistemul de distribuție
B.1. Cu un consum până la 23,25 MWh

28,12

B.2. Cu un consum anual între 23,26 MWh și 116,28 MWh

27,84

B.3. Cu un consum anual între 116,29 MWh și 1.162,78 MWh

26,43

B.4. Cu un consum anual între 1.162,79 MWh și 11.627,78 MWh

25,94

B.5. Cu un consum anual între 11.627,79 MWh și 116.277,79 MWh

0,00

B.6. Cu un consum anual peste 116.277,79 MWh

0,00
ANEXA Nr. 3

Prețurile finale reglementate pentru furnizarea gazelor naturale în regim
reglementat realizată de Societatea Comercială MĂCIN GAZ — S.R.L.
Categoria de consumatori

Lei/MWh

A. Consumatori finali conectați direct la sistemul de transport
A.1 Consum anual până la 1.162,78 MWh

0,00

A.2 Consum anual între 1.162,79 MWh și 11.627,78 MWh

0,00

A.3 Consum anual între 11.627,79 MWh și 116.277,79 MWh

0,00

A.4 Consum anual între 116.277,80 MWh și 1.162.777,87 MWh

0,00

A.5 Consum anual peste 1.162.777,87 MWh

0,00

B. Consumatori finali conectați în sistemul de distribuție
B.1. Cu un consum până la 23,25 MWh

96,32

B.2. Cu un consum anual între 23,26 MWh și 116,28 MWh

95,74

B.3. Cu un consum anual între 116,29 MWh și 1.162,78 MWh

93,78

B.4. Cu un consum anual între 1.162,79 MWh și 11.627,78 MWh

93,10

B.5. Cu un consum anual între 11.627,79 MWh și 116.277,79 MWh

0,00

B.6. Cu un consum anual peste 116.277,79 MW

0,00

MINISTERUL SĂNĂTĂȚII

ORDIN
privind aprobarea Metodologiei de monitorizare și evaluare a zonelor de îmbăiere
Văzând Referatul de aprobare al Direcției de sănătate publică și control în sănătate publică nr. Cs.A. 839 din cadrul
Ministerului Sănătății,
având în vedere prevederile art. 48 din Hotărârea Guvernului nr. 546/2008 privind gestionarea calității apei de îmbăiere,
în temeiul prevederilor art. 7 alin. (4) din Hotărârea Guvernului nr. 144/2010 privind organizarea și funcționarea Ministerului
Sănătății, cu modificările și completările ulterioare,
ministrul sănătății emite următorul ordin:
Art. 1. — Se aprobă Metodologia de monitorizare și evaluare
a zonelor de îmbăiere, prevăzută în anexa care face parte
integrantă din prezentul ordin.
Art. 2. — Direcțiile de specialitate din cadrul Ministerului
Sănătății, Institutul Național de Sănătate Publică, centrele
regionale de sănătate publică București, Iași, Cluj, Timișoara,

Sibiu, Târgu Mureș și direcțiile de sănătate publică județene și
a municipiului București vor duce la îndeplinire prevederile
prezentului ordin.
Art. 3. — Prezentul ordin se publică în Monitorul Oficial al
României, Partea I.

Ministrul sănătății,
Cseke Attila
București, 14 martie 2011.
Nr. 183.

12

MONITORUL OFICIAL AL ROMÂNIEI, PARTEA I, Nr. 199/22.III.2011
ANEXĂ

METODOLOGIE

de monitorizare și evaluare a zonelor de îmbăiere
Art. 1. — Definițiile termenilor și expresiilor din cuprinsul
prezentei metodologii sunt cele prevăzute în Hotărârea Guvernului
nr. 546/2008 privind gestionarea calității apei de îmbăiere.
Art. 2. — Direcțiile de sănătate publică județene și a
municipiului București întocmesc anual, în colaborare cu
administrațiile bazinale de apă, până la data de 15 mai, lista
apelor de îmbăiere cuprinzând toate apele de suprafață din
teritoriu utilizate pentru îmbăiere pentru care se preconizează
un număr mare de utilizatori și pentru care nu există o interdicție
sau o recomandare permanentă împotriva îmbăierii. La
stabilirea listei apelor de îmbăiere se va ține cont de:
a) estimarea numărului de amatori de scăldat pe care direcția
de sănătate publică îl consideră ca fiind mare, în baza
tendințelor ultimilor ani, infrastructura și serviciile asigurate sau
alte măsuri luate pentru a încuraja scăldatul;
b) informațiile privind calitatea apelor de suprafață primite de
la Administrația Națională ăApele Române” (ANAR), prin
direcțiile bazinale de apă;
c) sugestii, observații sau reclamații formulate de publicul
interesat consultat în acest sens, în conformitate cu art. 36 din
Hotărârea Guvernului nr. 546/2008.
Art. 3. — (1) Pentru fiecare apă de îmbăiere identificată și
cuprinsă în lista menționată la art. 2, direcțiile de sănătate
publică județene și a municipiului București stabilesc punctele
de monitorizare și determină coordonatele spațiale ale acestora.
(2) Punctul de monitorizare se stabilește de către direcțiile
de sănătate publică județene și a municipiului București acolo
unde:
a) se estimează cel mai mare număr de utilizatori; sau
b) se prognozează cel mai mare risc de poluare, luând în
considerare profilul apei de îmbăiere.
(3) Zona de îmbăiere va avea un număr de puncte de
prelevare a probelor de apă care să fie adecvat întinderii
țărmului și numărului de utilizatori care se estimează pentru
respectiva zonă de îmbăiere.
Art. 4. — Lista apelor de îmbăiere identificate, conținând și
punctele de monitorizare stabilite, precum și coordonatele
acestora se transmit către Institutul Național de Sănătate
Publică până la data de 20 mai a fiecărui an. Totodată, se
comunică Institutului Național de Sănătate Publică numărul de
amatori de scăldat stabilit de către direcția de sănătate publică
ca fiind ămare” pentru zonele de îmbăiere din județul respectiv
și din municipiul București.
Art. 5. — Institutul Național de Sănătate Publică informează
Ministerul Sănătății asupra listei apelor de îmbăiere, iar acesta
o afișează pe pagina web, astfel încât să poată fi consultată de
potențialii utilizatori.
Art. 6. — (1) Direcțiile de sănătate publică județene și a
municipiului București stabilesc programul calendaristic de
monitorizare pentru fiecare zonă de îmbăiere pe care îl transmit
către Institutul Național de Sănătate Publică București înainte
de începerea sezonului de îmbăiere.
(2) Prelevarea probelor de apă se face într-un termen de
maximum 4 zile de la data specificată în programul calendaristic
de monitorizare.
(3) Primele probe de monitorizare se iau cu 5—15 zile înainte
de începerea sezonului de îmbăiere.
(4) În timpul sezonului de îmbăiere, probele de apă de
îmbăiere se prelevează din fiecare punct de monitorizare la
fiecare două săptămâni.
Art. 7. — În condițiile în care calitatea apei de îmbăiere a fost
corespunzătoare timp de 2 ani consecutiv, probele se pot
preleva cu o frecvență mai redusă, adică o dată pe lună,
prelevându-se un număr total de minimum 4 probe/sezon de
îmbăiere.
Art. 8. — Numărul de probe pe durata unui sezon de
îmbăiere poate fi de 3, cu intervalul dintre datele recoltării mai
mic de o lună, numai în următoarele circumstanțe speciale:

a) sezon de îmbăiere ce nu depășește 8 săptămâni;
b) zona de îmbăiere este situată într-o regiune supusă unor
constrângeri geografice speciale.
Art. 9. — (1) Zona naturală amenajată pentru îmbăiere
necesită autorizare sanitară conform Ordinului ministrului
sănătății nr. 1.030/2009 privind aprobarea procedurilor de
reglementare sanitară pentru proiectele de amplasare,
amenajare, construire și pentru funcționarea obiectivelor ce
desfășoară activități cu risc pentru starea de sănătate a
populației.
(2) Autorizarea sanitară, supravegherea, evaluarea și
inspecția sanitară a zonei naturale amenajate și utilizate în scop
de îmbăiere se fac în conformitate cu Hotărârea Guvernului
nr. 88/2004 pentru aprobarea Normelor de supraveghere,
inspecție sanitară și control al zonelor naturale utilizate pentru
îmbăiere, cu modificările și completările ulterioare.
Art. 10. — Monitorizarea calității apei de îmbăiere din zone
naturale neamenajate, precum și informarea publicului privind
calitatea apei de îmbăiere din aceste zone se fac conform
prevederilor Hotărârii Guvernului nr. 88/2004, cu modificările și
completările ulterioare.
Art. 11. — Până la finele sezonului de îmbăiere 2011,
monitorizarea calității apei de îmbăiere se realizează pe baza
parametrilor prevăzuți în anexa nr. 1 la Normele de calitate
pentru apa din zonele naturale amenajate pentru îmbăiere,
aprobate prin Hotărârea Guvernului nr. 459/2002, cu modificările
ulterioare.
Art. 12. — (1) Începând cu sezonul de îmbăiere 2012, direcțiile
de sănătate publică județene și a municipiului București vor asigura
monitorizarea parametrilor prevăzuți în coloana A din anexa nr. 1
ăParametrii de calitate” la Hotărârea Guvernului nr. 546/2008, în
vederea raportării, realizându-se următoarele echivalări:
a) parametrul Enterococi intestinali monitorizat în
conformitate cu anexa nr. 1 ăParametrii de calitate” la Hotărârea
Guvernului nr. 546/2008 se echivalează cu parametrul
Streptococi fecali prevăzut la nr. crt. 3 din anexa la Normele de
calitate pentru apa din zonele naturale amenajate pentru
îmbăiere, aprobate prin Hotărârea Guvernului nr. 459/2002, cu
modificările ulterioare;
b) parametrul Escherichia coli monitorizat în conformitate cu
anexa nr. 1 ăParametrii de calitate” la Hotărârea Guvernului
nr. 546/2008 se echivalează cu parametrul Coliformi fecali
prevăzut la nr. crt. 2 din anexa la Normele de calitate pentru apa
din zonele naturale amenajate pentru îmbăiere, aprobate prin
Hotărârea Guvernului nr. 459/2002, cu modificările ulterioare.
(2) Pentru analizarea parametrilor microbiologici din cadrul
monitorizării se folosesc metodele de referință prevăzute în
anexa nr. 1 ăParametrii de calitate” la Hotărârea Guvernului
nr. 546/2008.
(3) Regulile de prelevare a probelor pentru analizele
microbiologice sunt cele prevăzute în anexa nr. 5 ăReguli de
prelevare a probelor pentru analize microbiologice” la Hotărârea
Guvernului nr. 546/2008.
Art. 13. — (1) Probele prelevate în timpul poluărilor pe
termen scurt pot să nu fie incluse în setul de date privind
calitatea apei de îmbăiere.
(2) În cazul unei poluări pe termen scurt, direcțiile de
sănătate publică județene prelevează o probă suplimentară
pentru a confirma sfârșitul incidentului; această probă nu trebuie
să facă parte din setul de date privind calitatea apei de îmbăiere.
(3) În cazul în care se dovedește necesară înlocuirea unei
probe care nu a fost luată în considerare ca urmare a poluării pe
termen scurt, se prelevează o (nouă) probă suplimentară după
7 zile de la terminarea poluării pe termen scurt.
Art. 14. — (1) Direcțiile de sănătate publică județene și a
municipiului București adoptă în timp util măsuri de
management adecvate atunci când, în urma monitorizării, se
constată modificări ale calității apei de îmbăiere, atunci când iau

MONITORUL OFICIAL AL ROMÂNIEI, PARTEA I, Nr. 199/22.III.2011
cunoștință de situații de poluare de scurtă durată, în caz de
proliferare a cianobacteriilor, a macroalgelor și/sau a
fitoplanctonului și ori de câte ori este identificat un risc pentru
sănătate sau se estimează că există riscul apariției unor
consecințe negative asupra sănătății utilizatorilor.
(2) În situațiile prevăzute la alin. (1), direcțiile de sănătate
publică județene și a municipiului București asigură informarea
publicului care poate merge până la emiterea unei recomandări
de restricționare temporară a îmbăierii sau de interzicere a
îmbăierii, după caz, în vederea prevenirii expunerii la poluare a
amatorilor de scăldat.
Art. 15. — (1) În situația în care ANAR și alte instituții,
conform competențelor pe care le au, declară existența unei
situații anormale, programul calendaristic de monitorizare
derulat poate fi suspendat de către direcțiile de sănătate publică
județene și a municipiului București, fiind reluat de îndată ce
acest lucru este posibil după încetarea situației anormale.
(2) Odată cu reluarea programului de monitorizare se vor
preleva noi probe pentru a înlocui probele care lipsesc din cauza
situației anormale.
(3) Direcțiile de sănătate publică județene și a municipiului
București au obligația de a comunica suspendarea calendarului
de monitorizare datorită unei situații anormale în raportarea
anuală către Institutul Național de Sănătate Publică.
Art. 16. — Direcțiile de sănătate publică județene și a
municipiului București, în colaborare cu administrațiile bazinale
de apă, elaborează profilul apelor de îmbăiere pentru prima dată
până cel târziu la data de 24 martie 2011, în conformitate cu
prevederile din anexa nr. 3 ăProfilul apelor de îmbăiere” la
Hotărârea Guvernului nr. 546/2008. În elaborarea profilului
apelor de îmbăiere se utilizează datele de monitorizare și
evaluările făcute în conformitate cu prevederile Legii apelor
nr. 107/1996, cu modificările și completările ulterioare, și pe
baza metodologiei recomandate de Comisia Europeană.
Art. 17. — (1) Pe baza datelor de monitorizare raportate la
sfârșitul sezonului de îmbăiere de către direcțiile de sănătate
publică județene și a municipiului București, Institutul Național
de Sănătate Publică, în colaborare cu ANAR, efectuează:
a) evaluarea anuală a calității fiecărei ape de îmbăiere;
b) clasificarea apelor de îmbăiere, pe baza setului de date,
în ape de calitate nesatisfăcătoare, satisfăcătoare, bune sau
excelente.

13

(2) Ministerul Sănătății, în colaborare cu Institutul Național
de Sănătate Publică și ANAR, decide dacă setul de date este
format din datele privind calitatea apei de îmbăiere din sezonul
curent și 3 sezoane precedente (minimum 16 probe pentru un
sezon mai mare de 8 săptămâni; minimum 12 probe pentru un
sezon mai mic de 8 săptămâni) sau din datele privind calitatea
apei de îmbăiere din ultimele 3 sezoane, fără a se lua în
considerare rezultatele monitorizării din sezonul curent.
(3) Clasificarea apelor de îmbăiere este făcută de Institutul
Național de Sănătate Publică pentru prima dată la sfârșitul
sezonului 2015, în conformitate cu dispozițiile din anexa nr. 2
ăProceduri privind evaluarea și clasificarea apelor de îmbăiere”
la Hotărârea Guvernului nr. 546/2008.
Art. 18. — Informațiile privind calitatea apei de îmbăiere,
rezultate din monitorizare, lista apelor de îmbăiere, precum și
alte informații disponibile privind clasificarea curentă a apei de
îmbăiere, profilul acesteia, situații de poluare pe termen scurt,
recomandările împotriva îmbăierii sau interdicțiile de îmbăiere
temporare ori permanente, informații privind natura și durata
prognozată a situațiilor anormale etc. sunt oferite publicului
direct și prin toate mijloacele de comunicare și tehnologiile
corespunzătoare, inclusiv paginile web ale instituțiilor implicate
în implementarea prezentei metodologii.
Art. 19. — Direcțiile de sănătate publică județene și a
municipiului București raportează Institutului Național de Sănătate
Publică, la sfârșitul fiecărui sezon de îmbăiere, până la data de 15
octombrie a anului în curs rezultatele monitorizării pentru fiecare
apă de îmbăiere cuprinsă în lista apelor de îmbăiere.
Art. 20. — Institutul Național de Sănătate Publică întocmește
anual raportul național privind calitatea apei de îmbăiere,
conținând rezultatele monitorizării și evaluării calității apei de
îmbăiere, precum și o descriere a principalelor măsuri de
management adoptate, pe care îl transmite spre avizare
Ministerului Sănătății.
Art. 21. — Ministerul Sănătății comunică Ministerului Mediului
și Pădurilor raportul național privind calitatea apei de îmbăiere și
transmite raportul Comisiei Europene, până la data de
31 decembrie a fiecărui an.

MINISTERUL SĂNĂTĂȚII

ORDIN
pentru aprobarea condițiilor privind redistribuirea personalului de specialitate medico-sanitar
și auxiliar sanitar din cadrul unităților sanitare propuse a fi reorganizate în cămine
pentru persoane vârstnice, care nu a fost preluat de acestea, în alte unități sanitare
Având în vedere:
— art. 4 din Hotărârea Guvernului nr. 212/2011 pentru aprobarea Programului de interes național ăDezvoltarea rețelei
naționale de cămine pentru persoanele vârstnice”;
— Referatul de aprobare al Direcției organizare și politici salariale nr. Cs.A. 3.150/2011,
în baza prevederilor Hotărârii Guvernului nr. 144/2010 privind organizarea și funcționarea Ministerului Sănătății, cu
modificările și completările ulterioare,
ministrul sănătății emite următorul ordin:
Art. 1. — (1) Se aprobă condițiile privind redistribuirea
personalului de specialitate medico-sanitar și auxiliar sanitar din
cadrul unităților sanitare propuse a fi reorganizate în cămine
pentru persoane vârstnice, care nu a fost preluat de acestea, în
alte unități sanitare, în baza criteriilor prevăzute în anexa nr. 1.
(2) Redistribuirea se realizează în baza opțiunii personale.
(3) În situația în care pentru un post vacant există mai multe
opțiuni, redistribuirea se face în ordinea descrescătoare a
punctajelor calculate conform anexei nr. 1.

Art. 2. — (1) Managerul unității sanitare propuse a fi
reorganizată în cămin pentru persoane vârstnice, cu avizul
autorității administrației publice locale, are obligația ca până la
data de 30 martie 2011 să depună la direcția de sănătate publică
teritorială tabelul nominal cu punctajele calculate conform
anexei nr. 1, pentru personalul de specialitate medico-sanitar și
auxiliar sanitar din cadrul unității sanitare, împreună cu opțiunea
individuală de redistribuire, conform modelului de cerere
prevăzut în anexa nr. 2.

14

MONITORUL OFICIAL AL ROMÂNIEI, PARTEA I, Nr. 199/22.III.2011

(2) Personalul de specialitate medico-sanitar și auxiliar
sanitar din unitățile sanitare propuse a fi reorganizate depune la
managerul unității sanitare până la data de 28 martie 2011
opțiunea de redistribuire potrivit modelului de cerere prevăzut
în anexa nr. 2.
(3) Fișa individuală cu punctajul calculat potrivit criteriilor
prevăzute în anexa nr. 1 se completează în 3 (trei) exemplare,
se semnează de angajat, iar un exemplar se transmite direcției
de sănătate publică teritoriale, un exemplar se înmânează
angajatului și un exemplar rămâne la unitate.
Art. 3. — (1) Unitățile sanitare și posturile vacante pe
categorii de personal și, în cazul medicilor, și pe specialități sunt
afișate pe site-ul Ministerului Sănătății.
(2) Până la data de 23 martie 2011, direcțiile de sănătate
publică afișează la sediul lor posturile vacante la nivel național,
pe categorii de personal și, în cazul medicilor, și pe specialități,
pe județe și unități sanitare, și transmit câte un exemplar fiecărei
unități sanitare propuse a fi reorganizată în cămin pentru
persoane vârstnice.
Art. 4. — Redistribuirea personalului de specialitate medicosanitar și auxiliar sanitar se realizează în unități sanitare de pe
raza administrativ-teritorială a județului/municipiului București
unde se află unitatea sanitară reorganizată în cămin pentru
persoane vârstnice, în termen de 10 zile de la data depunerii
tabelului nominal cu punctajele calculate conform anexei nr. 1.
Art. 5. — (1) În intervalul 10—20 aprilie 2011 se realizează
redistribuirea în județele limitrofe a personalului de specialitate
medico-sanitar și auxiliar sanitar care nu a fost redistribuit
potrivit art. 4, precum și a personalului care nu a fost acceptat
de unitățile sanitare unde a fost redistribuit.
(2) Redistribuirea potrivit alin. (1) se realizează în baza
opțiunii personale, depusă în zilele de 11 și 12 aprilie 2011 la
direcția de sănătate publică pe a cărei rază administrativteritorială se află unitatea sanitară solicitată, potrivit cererii al
cărei model este prevăzut în anexa nr. 2, însoțită de fișa de
evaluare individuală, și a clasificării realizate la nivelul județului
respectiv, care se aprobă prin act administrativ al directorului
executiv.
Art. 6. — (1) Începând cu data de 21 aprilie 2011, personalul
de specialitate medico-sanitar și auxiliar sanitar care nu a fost
redistribuit potrivit art. 4 și 5 sau nu a fost acceptat de unitățile
sanitare unde a fost redistribuit, pe baza opțiunii personale,
potrivit cererii al cărei model este prevăzut în anexa nr. 2, poate
fi redistribuit pe posturi vacante în alte județe, cu excepția celor
prevăzute la art. 4 și 5.
(2) Redistribuirea potrivit alin. (1) se realizează în baza
opțiunii personale, depusă în zilele de 21 și 26 aprilie 2011 la
direcția de sănătate publică pe a cărei rază administrativteritorială se află unitatea sanitară pentru care optează, însoțită
de fișa de evaluare individuală, și a clasificării realizate la nivelul
județului respectiv, aprobată prin act administrativ al directorului
executiv.
Art. 7. — Clasificarea în baza punctajelor calculate conform
anexei nr. 1, întocmită de fiecare unitate sanitară al cărei
personal urmează a fi redistribuit, se realizează la nivelul
direcțiilor de sănătate publică județene și a municipiului
București și se aprobă prin act administrativ al directorului
executiv al direcției de sănătate publică la următoarele date:
a) pe data de 1 aprilie 2011, pentru redistribuirea în același
județ cu unitatea sanitară propusă pentru reorganizare în cămin
pentru persoane vârstnice;

b) pe data de 13 aprilie 2011, pentru redistribuirea în județe
limitrofe;
c) pe data de 27 aprilie 2011, pentru redistribuirea în alte
județe, cu excepția celor prevăzute la lit. a) și b).
Art. 8. — Redistribuirea personalului de specialitate medicosanitar și auxiliar sanitar pe unități sanitare și posturi vacante
conform art. 1 alin. (2) și (3) se realizează de direcțiile de
sănătate publică județene și a municipiului București, după cum
urmează:
a) în zilele de 4 și 5 aprilie 2011, pentru redistribuirea în
același județ cu unitatea sanitară propusă pentru reorganizare
în cămin pentru persoane vârstnice;
b) în zilele de 14 și 15 aprilie 2011, pentru redistribuirea în
județe limitrofe;
c) în zilele de 28 și 29 aprilie 2011, pentru redistribuirea în
alte județe, cu excepția celor prevăzute la lit. a și b).
Art. 9. — La finalizarea redistribuirii, direcția de sănătate
publică teritorială comunică fiecărei persoane care a participat
la redistribuire unitatea sanitară solicitată, funcția și punctajul
individual realizat.
Art. 10. — (1) În termen de o zi de la data finalizării
redistribuirii, respectiv în datele de 6 aprilie 2011, 18 aprilie 2011
și 2 mai 2011, personalul de specialitate medico-sanitar și
auxiliar sanitar se prezintă la unitatea sanitară pentru care a
optat.
(2) În termen de 24 de ore, unitatea sanitară pentru care s-a
optat are posibilitatea de a-și exprima acceptul sau de a
comunica persoanelor care au fost redistribuite imposibilitatea
acesteia de a le prelua.
(3) Preluarea persoanelor care au optat pentru o anumită
unitate sanitară se face pe funcții și în ordinea descrescătoare
a punctajelor individuale realizate.
Art. 11. — (1) Posturile vacante de medici din unitățile
sanitare clinice din centrele universitare Iași, Cluj-Napoca,
Timișoara, București, Târgu Mureș, Craiova, Oradea, Sibiu,
Arad, Brașov, Constanța și Galați nu pot fi ocupate ca urmare a
redistribuirii, cu excepția posturilor de medici în specialitatea
medicină de urgență, radiologie și imagistică medicală și
anestezie și terapie intensivă.
(2) Specialitățile prevăzute ca excepție la alin. (1) se aplică
și în cazul medicilor rezidenți pe post.
(3) Pot fi redistribuiți în unități sanitare clinice numai medicii
care au fost încadrați într-o unitate sanitară clinică propusă
pentru reorganizare în cămin pentru persoane vârstnice.
Art. 12. — Pentru punctaje egale și aceeași opțiune,
departajarea se face în funcție de criteriul prevăzut la pct. 1 din
anexa nr. 1.
Art. 13. — Direcțiile de sănătate publică au obligația ca în
termen de două zile de la finalizarea fiecărei perioade de
redistribuire, respectiv până la data de 8 aprilie 2011, 18 aprilie
2011 și 3 mai 2011, să comunice Ministerului Sănătății —
Direcția organizare și politici salariale posturile ocupate ca
urmare a redistribuirii pe unități sanitare, categorii de personal și,
în cazul medicilor, și pe specialități, în vederea actualizării
posturilor vacante publicate pe site-ul Ministerului Sănătății.
Art. 14. — În cazul medicilor rezidenți pe post care solicită
redistribuire potrivit art. 4—6, în situația în care există mai multe
opțiuni pentru același post, are prioritate medicul rezident care
are domiciliul stabil în județul respectiv.
Art. 15. — Pentru medicii rezidenți pe post, redistribuirea se
confirmă prin ordin al ministrului sănătății, la propunerea
direcțiilor de sănătate publică.

15

MONITORUL OFICIAL AL ROMÂNIEI, PARTEA I, Nr. 199/22.III.2011
Art. 16. — Personalul de specialitate medico-sanitar și
auxiliar sanitar care nu a depus opțiunea la managerul unității în
termenul prevăzut la art. 2 alin. (2) poate beneficia de
redistribuirea prevăzută la art. 5 și 6 potrivit prezentului ordin.
Art. 17. — Anexele nr. 1 și 2 fac parte integrantă din prezentul
ordin.

Art. 18. — În cazurile soț-soție, dacă există solicitare de
redistribuire a ambilor în aceeași unitate sanitară cu paturi/județ,
redistribuirea se realizează în funcție de punctajul cel mai mare
realizat de unul dintre soți.
Art. 19. — Prezentul ordin se publică în Monitorul Oficial al
României, Partea I.

Ministrul sănătății,
Cseke Attila
București, 22 martie 2011.
Nr. 232.

ANEXA Nr. 1

UNITATEA SANITARĂ .......................
Numele și prenumele .........................
Funcția ...............................................
CRITERII

1. Vechimea în activitate în cadrul unității sanitare care se reorganizează în cămin pentru persoane
vârstnice:
1.1. pentru personalul de specialitate medico-sanitar și auxiliar sanitar, cu excepția medicilor
rezidenți pe post:
— până la 5 ani — 10 puncte;
— între 5 și 15 ani — 20 de puncte;
— peste 15 ani — 30 de puncte;
1.2. pentru medicii rezidenți pe post:
— medicii rezidenți anul I și anul II — 5 puncte;
— medicii rezidenți începând cu anul III — 10 puncte.
2. Evaluarea activității profesionale:
2.1. pentru personalul de specialitate medico-sanitar și auxiliar sanitar, cu excepția medicilor
rezidenți pe post, evaluarea activității profesionale pe anul 2010, realizată de șeful de compartiment și
aprobată de manager prin acordarea următoarelor calificative:
— foarte bine — 30 de puncte;
— bine — 20 de puncte;
— satisfăcător — 10 puncte;
— nesatisfăcător — 0 puncte;
2.2. pentru medicii rezidenți pe post conform mediei aritmetice calculate de managerul unității
angajatoare pe baza notelor acordate în ultimele 12 luni, la încheierea de stagiu, conform carnetului de
medic rezident sau adeverinței semnate de îndrumătorul de stagiu:
— între 9 și 10 — 30 de puncte;
— între 7 și 8,99 — 20 de puncte;
— între 6 și 6,99 — 10 puncte;
— sub 6 — 0 puncte.
3. Persoana face parte din familie monoparentală care are în îngrijire copii: 20 de puncte.
TOTAL punctaj: x punctaj
Manager,
..........................
Contrasemnează:
Angajat,
........................

16

MONITORUL OFICIAL AL ROMÂNIEI, PARTEA I, Nr. 199/22.III.2011
ANEXA Nr. 2

CERERE

— model —
Domnule Director executiv,
Subsemnatul(a), ........................................., având funcția de .....................................................
în unitatea sanitară ..................................................., județul ........................................., propusă pentru
reorganizare în cămin pentru persoane vârstnice, în baza prevederilor art. 4 din Hotărârea Guvernului
nr. 212/2011 pentru aprobarea Programului de interes național ăDezvoltarea rețelei naționale de cămine
pentru persoanele vârstnice”, solicit redistribuire la Spitalul/Serviciul de Ambulanță ....................................
de pe raza județului dumneavoastră, pe o funcție similară.
Data ............

Semnătura .....................................

Domnului director executiv al Direcției de Sănătate Publică a Județului ....................................

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 199/22.III.2011 conține 16 pagini.

Prețul: 3,20 lei

&JUYDGY|521605]
ISSN 1453—4495

