Anul 179 (XXIII) — Nr. 98

PARTEA I

Luni, 7 februarie 2011

LEGI, DECRETE, HOTĂRÂRI ȘI ALTE ACTE
SUMAR

Pagina
REPUBLICĂRI
Legea nr. 51/1995 pentru organizarea și exercitarea
profesiei de avocat ....................................................

2–16

2

MONITORUL OFICIAL AL ROMÂNIEI, PARTEA I, Nr. 98/7.II.2011

REPUBLICĂRI
L E G E A Nr. 51/1995*)
pentru organizarea și exercitarea profesiei de avocat
CAPITOLUL I
Dispoziții generale
Art. 1. — (1) Profesia de avocat este liberă și independentă,
cu organizare și funcționare autonome, în condițiile prezentei
legi și ale statutului profesiei.
(2) Profesia de avocat se exercită numai de avocații înscriși
în tabloul baroului din care fac parte, barou component al Uniunii
Naționale a Barourilor din România, denumită în continuare
U.N.B.R.
(3) Constituirea și funcționarea de barouri în afara U.N.B.R.
sunt interzise. Actele de constituire și de înregistrare ale
acestora sunt nule de drept. Nulitatea poate fi constatată și din
oficiu.
Art. 2. — (1) În exercitarea profesiei avocatul este
independent și se supune numai legii, statutului profesiei și
codului deontologic.
(2) Avocatul promovează și apără drepturile, libertățile și
interesele legitime ale omului.
(3) Avocatul are dreptul să asiste și să reprezinte persoanele
fizice și juridice în fața instanțelor autorității judecătorești și a
altor organe de jurisdicție, a organelor de urmărire penală, a
autorităților și instituțiilor publice, precum și în fața altor persoane
fizice sau juridice, care au obligația să permită și să asigure
avocatului desfășurarea nestingherită a activității sale, în
condițiile legii.
(4) Orice persoană are dreptul să își aleagă în mod liber
avocatul.
(5) În exercitarea dreptului de apărare avocatul are dreptul și
obligația de a stărui pentru realizarea liberului acces la justiție,
pentru un proces echitabil și într-un termen rezonabil.
Art. 3. — (1) Activitatea avocatului se realizează prin:
a) consultații și cereri cu caracter juridic;
b) asistență și reprezentare juridică în fața instanțelor
judecătorești, a organelor de urmărire penală, a autorităților cu
atribuții jurisdicționale, a notarilor publici și a executorilor
judecătorești, a organelor administrației publice și a instituțiilor,
precum și a altor persoane juridice, în condițiile legii;
c) redactarea de acte juridice, atestarea identității părților, a
conținutului și a datei actelor prezentate spre autentificare;

d) asistarea și reprezentarea persoanelor fizice sau juridice
interesate în fața altor autorități publice cu posibilitatea atestării
identității părților, a conținutului și a datei actelor încheiate;
e) apărarea și reprezentarea cu mijloace juridice specifice a
drepturilor și intereselor legitime ale persoanelor fizice și juridice
în raporturile acestora cu autoritățile publice, cu instituțiile și cu
orice persoană română sau străină;
f) activități de mediere;
g) activități fiduciare constând în primirea în depozit, în
numele și pe seama clientului, de fonduri financiare și bunuri,
rezultate din valorificarea sau executarea de titluri executorii,
după încheierea procedurii succesorale sau a lichidării, precum
și plasarea și valorificarea acestora, în numele și pe seama
clientului, activități de administrare a fondurilor sau a valorilor în
care acestea au fost plasate;
h) stabilirea temporară a sediului pentru societăți comerciale
la sediul profesional al avocatului și înregistrarea acestora, în
numele și pe seama clientului, a părților de interes, a părților
sociale sau a acțiunilor societăților astfel înregistrate;
i) activitățile prevăzute la lit. g) și h) se pot desfășura în
temeiul unui nou contract de asistență juridică;
j) orice mijloace și căi proprii exercitării dreptului de apărare,
în condițiile legii.
(2) Activitățile prevăzute la alin. (1) se exercită numai de
avocat, dacă legea nu prevede altfel.
Art. 4. — În exercitarea profesiei și în legătură cu aceasta
avocatul este protejat de lege.
Art. 5. — (1) Formele de exercitare a profesiei de avocat
sunt: cabinete individuale, cabinete asociate, societăți civile
profesionale sau societăți profesionale cu răspundere limitată.
(2) În cabinetul individual își poate exercita profesia un
avocat definitiv, singur sau împreună cu alți avocați colaboratori.
(3) Cabinetele individuale se pot asocia în scopul exercitării
în comun a profesiei; drepturile și obligațiile avocaților titulari ai
unor cabinete asociate își păstrează caracterul personal și nu
pot fi cedate. În mod corespunzător cabinetele individuale se
pot asocia și cu societățile civile profesionale.
(4) Cabinetele individuale se pot grupa pentru a-și crea
facilități tehnico-economice în vederea exercitării profesiei și își
păstrează individualitatea în relațiile cu clienții.

*) Republicată în temeiul art. VI din Legea nr. 270/2010 privind modificarea și completarea Legii nr. 51/1995 pentru organizarea și exercitarea profesiei
de avocat, publicată în Monitorul Oficial al României, Partea I, nr. 872 din 28 decembrie 2010, dându-se textelor o nouă numerotare.
Legea nr. 51/1995 pentru organizarea și exercitarea profesiei de avocat a fost republicată în Monitorul Oficial al României, Partea I, nr. 113 din 6 martie
2001 și ulterior a mai fost modificată și completată prin:
— Legea nr. 489/2002 privind modificarea și completarea Legii nr. 51/1995 pentru organizarea și exercitarea profesiei de avocat, publicată în Monitorul
Oficial al României, Partea I, nr. 578 din 5 august 2002;
— Ordonanța de urgență a Guvernului nr. 77/2003 privind completarea Legii nr. 161/2003 privind unele măsuri pentru asigurarea transparenței în
exercitarea demnităților publice, a funcțiilor publice și în mediul de afaceri, prevenirea și sancționarea corupției, publicată în Monitorul Oficial al României, Partea I,
nr. 640 din 9 septembrie 2003, aprobată cu modificări prin Legea nr. 280/2004, publicată în Monitorul Oficial al României, Partea I, nr. 574 din 29 iunie 2004;
— Legea nr. 201/2004 privind completarea Legii nr. 51/1995 pentru organizarea și exercitarea profesiei de avocat, publicată în Monitorul Oficial al
României, Partea I, nr. 483 din 28 mai 2004;
— Legea nr. 255/2004 privind modificarea și completarea Legii nr. 51/1995 pentru organizarea și exercitarea profesiei de avocat, publicată în Monitorul
Oficial al României, Partea I, nr. 559 din 23 iunie 2004;
— Ordonanța Guvernului nr. 94/2004 privind reglementarea unor măsuri financiare, publicată în Monitorul Oficial al României, Partea I, nr. 803 din
31 august 2004, aprobată cu modificări și completări prin Legea nr. 507/2004, publicată în Monitorul Oficial al României, Partea I, nr. 1.080 din 19 noiembrie 2004,
cu modificările ulterioare;
— Ordonanța de urgență a Guvernului nr. 190/2005 pentru realizarea unor măsuri necesare în procesul de integrare europeană, publicată în Monitorul
Oficial al României, Partea I, nr. 1.179 din 28 decembrie 2005, aprobată cu modificări și completări prin Legea nr. 332/2006, publicată în Monitorul Oficial al
României, Partea I, nr. 629 din 20 iulie 2006;
— Ordonanța de urgență a Guvernului nr. 159/2008 privind modificarea și completarea Legii nr. 51/1995 pentru organizarea și exercitarea profesiei de
avocat, publicată în Monitorul Oficial al României, Partea I, nr. 792 din 26 noiembrie 2008, respinsă prin Legea nr. 81/2010, publicată în Monitorul Oficial al
României, Partea I, nr. 300 din 10 mai 2010.

MONITORUL OFICIAL AL ROMÂNIEI, PARTEA I, Nr. 98/7.II.2011
(5) Societatea civilă profesională se constituie din 2 sau mai
mulți avocați definitivi. În societatea civilă profesională își pot
exercita profesia și avocați colaboratori sau avocați salarizați.
Societatea civilă profesională și avocații care profesează în
cadrul ei nu pot acorda asistență juridică persoanelor cu interese
contrare.
(6) Cabinetele grupate, cabinetele asociate, societățile civile
profesionale și societățile profesionale cu răspundere limitată
pot avea și proprietate comună.
(7) Avocatul poate schimba oricând forma de exercitare a
profesiei, cu înștiințarea baroului din care face parte.
(8) Avocatul nu își poate exercita profesia, în același timp, în
mai multe forme de exercitare a acesteia.
(9) Formele de exercitare a profesiei pot fi înstrăinate prin
acte între vii numai între avocați definitivi și aflați în exercițiul
profesiei sau pot fi lichidate la încetarea calității, cu respectarea
regimului investițiilor reglementat prin prezenta lege.
Art. 6. — (1) Societatea profesională cu răspundere limitată
este o societate civilă cu personalitate juridică, constituită în
condițiile prevăzute de prezenta lege și de Statutul profesiei de
avocat, prin asocierea a cel puțin 2 avocați definitivi, aflați în
exercițiul profesiei, indiferent dacă dețin sau nu ori dacă aparțin
sau nu unei alte forme de exercitare a profesiei.
(2) Dobândirea personalității juridice a societății profesionale
cu răspundere limitată are loc la data înregistrării la barou a
deciziei emise de către consiliul baroului în a cărui rază
teritorială se află sediul ei principal.
(3) Societatea profesională cu răspundere limitată deține un
patrimoniu de afectațiune.
(4) Obligațiile și răspunderea societății profesionale cu
răspundere limitată sunt garantate cu patrimoniul de afectațiune.
Asociații răspund personal, numai în limita aportului social al
fiecăruia.
(5) În situația în care societatea profesională cu răspundere
limitată se constituie din avocați care fac parte din alte forme de
exercitare a profesiei, acestea din urmă pot să nu fie supuse
lichidării, dacă asociații convin astfel.
(6) Forma de exercitare a profesiei din care provine
asociatul, dacă este cazul, își încetează activitatea profesională
desfășurată în nume propriu pe perioada în care avocatul titular
sau, după caz, avocații titulari ai acesteia au calitatea de asociat
în societatea profesională cu răspundere limitată. Pe perioada
în care forma de exercitare a profesiei își încetează activitatea
din această cauză, în Tabloul avocaților se menționează
corespunzător situația privind încetarea activității, în condițiile
prevăzute de Statutul profesiei de avocat.
(7) În cazul prestațiilor profesionale constând în asistență și
reprezentare juridică la instanțe, parchete, organe de cercetare
penală sau alte autorități, societatea profesională cu răspundere
limitată are obligația de a menționa în contractul încheiat cu
clientul
numele
avocatului/avocaților
ales/aleși
sau
acceptat/acceptați de client să asigure serviciul profesional,
precum și acordarea sau, după caz, neacordarea dreptului de
substituire.
(8) Societatea profesională cu răspundere limitată conduce
contabilitatea în partidă simplă și este supusă regimului
transparenței fiscale. Plata impozitului pe venit se face de către
fiecare asociat, pentru venitul său propriu.
Art. 7. — Orice avocat, indiferent de forma de exercitare a
profesiei, poate să încheie convenții de colaborare cu experți
sau cu alți specialiști, în condițiile legii. Societățile civile
profesionale și societățile profesionale cu răspundere limitată
pot încheia astfel de convenții numai cu acordul tuturor
asociaților.
Art. 8. — (1) Formele de exercitare a profesiei de avocat și
cabinetele grupate vor fi individualizate prin denumire, după cum
urmează:

3

a) în cazul cabinetului individual — numele avocatului titular,
urmat de sintagma cabinet de avocat;
b) în cazul cabinetelor asociate — numele tuturor titularilor,
urmate de sintagma cabinete de avocat asociate;
c) în cazul societăților civile profesionale și al societăților
profesionale cu răspundere limitată — numele a cel puțin unuia
dintre asociați, urmat de sintagma societate civilă de avocați
sau, după caz, societate profesională de avocați cu răspundere
limitată;
d) în cazul cabinetelor grupate — numele fiecărui titular de
cabinet, urmat de sintagma cabinete de avocat grupate.
(2) Denumirea formei de exercitare a profesiei,
individualizată potrivit alin. (1), poate fi păstrată și după decesul
sau plecarea unuia dintre asociați, cu acordul acestuia, sau,
după caz, al tuturor moștenitorilor celui decedat, exprimat în
formă autentică.
(3) Denumirile prevăzute la alin. (1) vor figura pe firmele
cabinetelor sau societăților, în condițiile stabilite de statutul
profesiei.
(4) În cazul tuturor formelor de exercitare a profesiei de către
avocații străini se pot utiliza denumirea și numele formei de
exercitare a profesiei din țară sau din străinătate, în condițiile
prezentului articol.
Art. 9. — (1) Convențiile de grupare și de asociere a
cabinetelor, actele de constituire a societăților civile profesionale
de avocați și a societăților profesionale cu răspundere limitată,
precum și convențiile prevăzute la art. 7 se încheie în formă
scrisă, cu respectarea condițiilor de fond prevăzute de lege și de
statutul profesiei.
(2) Consiliul baroului sesizat verifică îndeplinirea condițiilor
legale și, constatând îndeplinirea lor, dispune înregistrarea
convenției în termen de o lună de la înregistrarea cererii.
(3) Împotriva deciziei consiliului baroului orice persoană care
se consideră vătămată într-un drept sau interes legitim al său
poate formula plângere la organele de jurisdicție profesională, în
condițiile prezentei legi și ale statutului profesiei.
(4) Barourile țin evidența separată a avocaților pentru fiecare
formă de exercitare a profesiei.
Art. 10. — (1) Barourile și U.N.B.R. asigură exercitarea
calificată a dreptului de apărare, competența și disciplina
profesională, protecția demnității și onoarei avocaților membri.
(2) În fiecare județ există și funcționează un singur barou
membru al U.N.B.R., cu sediul în localitatea de reședință a
județului.
(3) Fiecare barou organizează și asigură funcționarea a câte
unui serviciu de asistență judiciară pe lângă fiecare judecătorie.
Consiliul baroului răspunde de organizarea și funcționarea
acestui serviciu.
Art. 11. — Avocatul este dator să păstreze secretul
profesional privitor la orice aspect al cauzei care i-a fost
încredințată, cu excepția cazurilor prevăzute expres de lege.
CAPITOLUL II
Dobândirea calității de avocat
SECȚIUNEA 1
Condițiile de înscriere în avocatură

Art. 12. — (1) Poate fi membru al unui barou din România cel
care îndeplinește următoarele condiții:
a) are exercițiul drepturilor civile și politice;
b) este licențiat al unei facultăți de drept cu durata stabilită de
lege;
c) nu se găsește în vreunul dintre cazurile de nedemnitate
prevăzute de prezenta lege;
d) este apt, din punct de vedere medical, pentru exercitarea
profesiei.

4

MONITORUL OFICIAL AL ROMÂNIEI, PARTEA I, Nr. 98/7.II.2011

(2) Îndeplinirea condiției prevăzute la lit. d) a alin. (1) trebuie
dovedită cu certificat medical de sănătate, eliberat pe baza
constatărilor făcute de o comisie medicală constituită în
condițiile prevăzute în statutul profesiei.
Art. 13. — (1) Membrul unui barou dintr-o altă țară poate
exercita profesia de avocat în România, în cazul îndeplinirii
condițiilor prevăzute de prezenta lege.
(2) Pentru a acorda consultanță juridică privind dreptul
românesc, avocatul străin are obligația de a susține un examen
de verificare a cunoștințelor de drept românesc și de limbă
română, organizat de U.N.B.R.
(3) Avocatul străin poate exercita profesia de avocat în
România, la alegere, în cadrul uneia dintre formele de
organizare prevăzute la art. 5.
(4) Avocatul străin nu poate pune concluzii orale sau scrise
în fața instanțelor judecătorești și a celorlalte organe
jurisdicționale și judiciare, cu excepția celor de arbitraj
internațional.
(5) Onorariile cuvenite avocatului străin se vor înregistra și se
vor plăti integral în România.
(6) Avocatul străin care exercită profesia în România este
obligat să se înscrie în tabloul special ținut de fiecare barou și se
supune prevederilor prezentei legi, ale statutului profesiei și
codului deontologic.
Art. 14. — Este nedemn de a fi avocat:
a) cel condamnat definitiv prin hotărâre judecătorească la
pedeapsa cu închisoare pentru săvârșirea unei infracțiuni
intenționate, de natură să aducă atingere prestigiului profesiei;
b) cel care a săvârșit abuzuri prin care au fost încălcate
drepturile și libertățile fundamentale ale omului, stabilite prin
hotărâre judecătorească, sau a săvârșit abateri disciplinare
grave, sancționate cu măsura excluderii din profesie, ca
sancțiune disciplinară;
c) cel căruia i s-a aplicat pedeapsa interdicției de a exercita
profesia, pe durata stabilită prin hotărâre judecătorească sau
disciplinară;
d) falitul fraudulos, chiar reabilitat.
Art. 15. — Exercitarea profesiei de avocat este incompatibilă
cu:
a) activitatea salarizată în cadrul altor profesii decât cea de
avocat;
b) ocupațiile care lezează demnitatea și independența
profesiei de avocat sau bunele moravuri;
c) exercitarea nemijlocită de fapte materiale de comerț.
Art. 16. — Exercitarea profesiei de avocat este compatibilă
cu:
a) calitatea de deputat sau senator, consilier în consiliile
locale sau județene;
b) activități și funcții didactice în învățământul juridic superior;
c) activitatea literară și publicistică;
d) calitatea de arbitru, mediator, conciliator sau negociator,
consilier fiscal, consilier în proprietate intelectuală, consilier în
proprietate industrială, traducător autorizat, administrator sau
lichidator în cadrul procedurilor de reorganizare și lichidare
judiciară, în condițiile legii.
Art. 17. — (1) Primirea în profesie se realizează numai în
baza unui examen organizat de U.N.B.R., cel puțin anual și la
nivel național, potrivit prezentei legi și Statutului profesiei de
avocat.
(2) Examenul pentru primirea în profesia de avocat se
susține în cadrul Institutului Național pentru Pregătirea și
Perfecționarea Avocaților și se desfășoară în mod unitar, în
centrele teritoriale ale acestuia, având la bază o metodologie
elaborată și aprobată de Consiliul U.N.B.R.
(3) Tematica examenului este unică la nivelul U.N.B.R., iar
selectarea subiectelor se face de comisia națională de examen.

(4) Comisia națională de examen este formată cu precădere
din avocați – cadre didactice universitare, care au minimum
10 ani vechime în profesia de avocat. Desemnarea acesteia se
face de Comisia permanentă a U.N.B.R., la propunerea
barourilor.
(5) Dispozițiile art. 102 alin. (2) din Legea nr. 303/2004 privind
statutul judecătorilor și procurorilor, republicată, cu modificările
și completările ulterioare, se aplică în mod corespunzător,
precum și judecătorilor de la instanțele internaționale.
Art. 18. — (1) La începutul exercitării profesiei avocatul
efectuează în mod obligatoriu un stagiu de pregătire
profesională cu durata de 2 ani, timp în care are calitatea de
avocat stagiar.
(2) Condițiile efectuării stagiului, drepturile și obligațiile
avocatului stagiar, ale avocatului îndrumător, precum și ale
baroului față de aceștia sunt reglementate prin statutul profesiei.
(3) În perioada stagiului, cu acordul avocatului îndrumător,
avocații stagiari pot urma cursuri de masterat, care sunt luate în
considerare la aprecierea formării profesionale inițiale, în
condițiile prevăzute de Statutul profesiei de avocat.
(4) Stagiul se suspendă în caz de lipsă motivată din profesie
ori în caz de încetare a îndrumării profesionale fără culpa
avocatului stagiar. Perioada de stagiu anterior efectuată se
socotește pentru îndeplinirea stagiului.
(5) După efectuarea stagiului avocatul stagiar va susține
examenul de definitivare.
(6) Avocatul stagiar respins de trei ori la examenul de
definitivare va fi exclus din profesie.
Art. 19. — Activitatea unui avocat stagiar poate fi îndrumată
numai de avocați definitivi cu o vechime de cel puțin 6 ani în
această calitate și care se bucură de o reputație profesională
neștirbită.
Art. 20. — (1) Calitatea de avocat definitiv se dobândește în
baza unui examen organizat de U.N.B.R., anual și la nivel
național, potrivit prezentei legi și Statutului profesiei de avocat
sau prin promovarea examenului de absolvire a Institutului
Național pentru Pregătirea și Perfecționarea Avocaților, în
condițiile prevăzute de Statutul profesiei de avocat.
(2) Examenul de definitivare se susține în cadrul Institutului
Național pentru Pregătirea și Perfecționarea Avocaților și se
desfășoară în mod unitar, pe centre teritoriale, având la bază o
metodologie elaborată și aprobată de Consiliul U.N.B.R.
(3) Tematica examenului de definitivare este unică la nivelul
U.N.B.R., iar selectarea subiectelor se face de comisia națională
de examen.
(4) Comisia națională de examen este formată, cu
precădere, din avocați — cadre didactice universitare, care au
minimum 10 ani vechime în profesie. Desemnarea acesteia se
face de Comisia permanentă a U.N.B.R., la propunerea
barourilor.
(5) Cel care a promovat examenul de primire în profesia de
avocat și care până la data susținerii examenului de primire în
profesia de avocat a îndeplinit funcția de judecător, procuror,
notar public, consilier juridic sau jurisconsult timp de 5 ani,
dobândește calitatea de avocat definitiv, fără susținerea
examenului de definitivare prevăzut la alin. (1), cu condiția
promovării examenului de definitivat în profesia din care provine.
(6) Dispozițiile alin. (5) se aplică și persoanelor care au
promovat examenul de intrare în profesia de avocat și care au
îndeplinit funcții de specialitate juridică în aparatul
Parlamentului, Administrației Prezidențiale, Guvernului, Curții
Constituționale, Avocatului Poporului, Curții de Conturi și
Consiliului Legislativ timp de 5 ani neîntrerupți.
(7) Avocatul stagiar care a exercitat cel puțin un mandat de
parlamentar, primar, viceprimar, președinte de consiliu județean
sau vicepreședinte de consiliu județean, dobândește la cerere
calitatea de avocat definitiv.

MONITORUL OFICIAL AL ROMÂNIEI, PARTEA I, Nr. 98/7.II.2011
(8) Avocații — foști judecători nu pot pune concluzii la
instanțele unde au funcționat, iar foștii procurori și cadrele de
poliție nu pot acorda asistență juridică la unitatea de urmărire
penală la care și-au desfășurat activitatea, timp de 5 ani de la
încetarea funcției respective.
Art. 21. — (1) Profesia de avocat nu poate fi exercitată la
instanțele, precum și la parchetele de pe lângă acestea, inclusiv
la Direcția Națională Anticorupție, Direcția de Investigare a
Infracțiunilor de Criminalitate Organizată și Terorism, Înalta
Curte de Casație și Justiție sau la Parchetul de pe lângă Înalta
Curte de Casație și Justiție, unde soțul avocatului sau ruda ori
afinul său până la gradul al treilea inclusiv îndeplinește funcția
de judecător sau procuror, indiferent de secția, direcția, serviciul
sau biroul în care își desfășoară activitatea.
(2) Dispozițiile alin. (1) se aplică în mod corespunzător și
avocatului al cărui soț, rudă ori afin până la gradul al treilea
inclusiv îndeplinește funcția de judecător la Curtea
Constituțională ori funcția de judecător financiar, consilier de
conturi sau procuror financiar la instanțele Curții de Conturi.
(3) Dispozițiile alin. (1) nu se aplică cabinetului asociat,
societății civile sau societății profesionale cu răspundere limitată
în care este asociat ori angajat cel căruia i se aplică interdicția
menționată la alin. (1) și (2).
(4) Dispozițiile alin. (1) și (2) se aplică și avocatului titular,
avocatului asociat, avocatului colaborator sau salarizat în cadrul
profesiei, care se folosește de forma de organizare profesională
ori de raporturile de conlucrare profesională stabilite în condițiile
legii în scopul eludării acestor interdicții.
Art. 22. — (1) La înscrierea în barou avocatul depune în fața
consiliului baroului, în cadru solemn, următorul jurământ: ăJur
să respect și să apăr Constituția și legile țării, drepturile și
libertățile omului și să exercit profesia de avocat cu cinste și
demnitate. Așa să-mi ajute Dumnezeu!”
(2) Jurământul poate fi depus și fără formula religioasă, în
acest caz, jurământul va începe cu formula: ăJur pe onoare și
conștiință!”
Art. 23. — (1) Avocatul stagiar poate pune concluzii numai la
judecătorie și poate asista ori reprezenta partea la organele și
instituțiile prevăzute la art. 3.
(2) Avocații stagiari, după înscrierea în barou, au obligația să
urmeze cursurile Institutului Național pentru Pregătirea și
Perfecționarea Avocaților, în perioada de stagiu.
(3) Avocatul definitiv are dreptul să pună concluzii la toate
instanțele, cu excepția Înaltei Curți de Casație și Justiție și Curții
Constituționale, unde va putea pune concluzii dacă are o
vechime neîntreruptă în profesie de cel puțin 5 ani de la
definitivare.
(4) Avocatul definitiv este obligat să frecventeze formele de
pregătire profesională continuă organizate de barou, Institutul
Național pentru Pregătirea și Perfecționarea Avocaților sau de
formele de exercitare a profesiei, în condițiile prevăzute de
Statutul profesiei de avocat.
Art. 24. — (1) Baroul are obligația să întocmească anual
tabloul avocaților definitivi și stagiari în ordine alfabetică, cu
menționarea numelui, prenumelui, titlului științific, datei înscrierii
în barou, sediului profesional, formei de exercitare a profesiei și
a instanțelor la care au dreptul să pună concluzii.
(2) A doua parte a tabloului va cuprinde cabinetele asociate,
societățile civile profesionale și societățile profesionale cu
răspundere limitată, cu indicarea sediului și a avocaților care le
compun.
(3) Prin grija baroului, tabloul anual al avocaților și
modificările intervenite sunt comunicate la începutul fiecărui an
instanțelor judecătorești, organelor de urmărire penală și
autorităților administrative ale județului sau municipiului
București, precum și U.N.B.R.

5

Art. 25. — (1) Consiliul baroului emite decizii de trecere pe
tabloul avocaților incompatibili, la cerere sau din oficiu, iar
reînscrierea pe tabloul avocaților cu drept de exercitare a
profesiei se face numai la cerere, după încetarea stării de
incompatibilitate.
(2) În cazurile în care există incompatibilitate, decizia de
primire în profesie va produce efectele numai de la data încetării
stării de incompatibilitate, care trebuie rezolvată în termen de
două luni de la emiterea deciziei.
Art. 26. — (1) Exercitarea oricărei activități de asistență
juridică specifică profesiei de avocat și prevăzută la art. 3 de
către o persoană fizică sau juridică ce nu are calitatea de avocat
înscris într-un barou și pe tabloul avocaților acelui barou
constituie infracțiune și se pedepsește potrivit legii penale.
(2) Instanțele sunt obligate să verifice și să se pronunțe
asupra calității de reprezentant al unei persoane care se
prezintă ca avocat, exercitând acte specifice acestei profesii și
folosind însemnele profesiei de avocat.
(3) Actele specifice profesiei de avocat, efectuate în mod
public de o persoană care nu a dobândit calitatea de avocat în
condițiile prezentei legi, sunt nule dacă s-a produs o vătămare
ce nu poate fi remediată în alt mod, în afară de cazul în care
modul de îndeplinire a acestora a fost de natură să producă o
eroare comună cu privire la calitatea celui care le-a săvârșit.
(4) În cazurile prevăzute de prezentul articol, baroul are
dreptul la acțiune în despăgubiri împotriva persoanei fizice sau
juridice care exercită fără drept profesia de avocat.
(5) Sumele obținute cu titlu de despăgubiri potrivit alin. (4)
vor fi cuprinse în bugetele barourilor și vor fi folosite în mod
exclusiv pentru organizarea activității de pregătire profesională
a avocaților, în condițiile legii.
SECȚIUNEA a 2-a
Încetarea și suspendarea calității de avocat

Art. 27. — Calitatea de avocat încetează:
a) prin renunțarea scrisă la exercițiul profesiei;
b) prin deces;
c) dacă împotriva avocatului s-a luat măsura excluderii din
profesie ca sancțiune disciplinară;
d) dacă avocatul a fost condamnat definitiv pentru o faptă
prevăzută de legea penală și care îl face nedemn de a fi avocat,
conform legii.
Art. 28. — Calitatea de avocat este suspendată:
a) în caz de incompatibilitate, pe durata existenței acestei
stări;
b) pe perioada interdicției de a profesa, dispusă prin hotărâre
judecătorească sau disciplinară;
c) în caz de neplată totală sau parțială a taxelor și a
contribuțiilor profesionale către barou, către U.N.B.R. și către
sistemul propriu de asigurări sociale, timp de 3 luni de la
scadența acestora și până la lichidarea integrală a datoriilor;
d) la cererea scrisă a avocatului.
CAPITOLUL III
Drepturile și îndatoririle avocatului
SECȚIUNEA 1
Drepturile avocaților

Art. 29. — (1) Avocatul înscris în tabloul baroului are dreptul
să asiste și să reprezinte orice persoană fizică sau juridică, în
temeiul unui contract încheiat în formă scrisă, care dobândește
dată certă prin înregistrarea în registrul oficial de evidență.
(2) Avocatul, precum și clientul au dreptul să renunțe la
contractul de asistență juridică sau să îl modifice de comun
acord, în condițiile prevăzute de statutul profesiei. Renunțarea
unilaterală a clientului nu constituie cauză de exonerare pentru

6

MONITORUL OFICIAL AL ROMÂNIEI, PARTEA I, Nr. 98/7.II.2011

plata onorariului cuvenit, pentru serviciile avocațiale prestate,
precum și pentru acoperirea cheltuielilor efectuate de avocat în
interesul procesual al clientului.
Art. 30. — Avocatul are dreptul de a alege și de a fi ales în
organele de conducere ale profesiei, în condițiile prevăzute în
prezenta lege și în statut.
Art. 31. — (1) Pentru activitatea sa profesională avocatul are
dreptul la onorariu și la acoperirea tuturor cheltuielilor făcute în
interesul procesual al clientului său.
(2) În acest scop, avocatul poate să își deschidă un cont
bancar pentru încasarea onorariilor și altul pentru depunerea
sumelor primite de la client pentru cheltuieli procesuale în
interesul acestuia. Modul de administrare a sumelor predate de
client avocatului, pentru cheltuieli procesuale în interesul său,
va fi stabilit prin convenția dintre avocat și client, în condițiile
prevăzute de statutul profesiei.
(3) Contractul de asistență juridică, legal încheiat, este titlu
executoriu. Învestirea cu formulă executorie este de competența
judecătoriei în a cărei rază teritorială se află sediul profesional
al avocatului. Restanțele din onorarii și alte cheltuieli efectuate
de avocat în interesul procesual al clientului său se recuperează
potrivit dispozițiilor statutului profesiei.
Art. 32. — Contestațiile și reclamațiile privind onorariile se
soluționează de decanul baroului. Decizia decanului poate fi
atacată la consiliul baroului, a cărui hotărâre este definitivă.
Art. 33. — (1) Avocații au propriul sistem de asigurări sociale.
(2) Sistemul de asigurări sociale al avocaților este
reglementat prin lege și se bazează pe contribuția acestora,
precum și pe alte surse prevăzute de lege ori de Statutul Casei
de Asigurări a Avocaților.
(3) Timpul servit în avocatură este considerat vechime în
muncă.
(4) Avocatul are dreptul la recuperarea capacității de muncă,
în condițiile prevăzute de Statutul profesiei de avocat.
Art. 34. — Constituie vechime în profesia de avocat perioada
în care avocatul a exercitat funcția de judecător, procuror, notar,
a îndeplinit funcții de specialitate juridică în aparatul
Parlamentului, Administrației Prezidențiale, Guvernului, Curții
Constituționale, Avocatului Poporului, Curții de Conturi și
Consiliului Legislativ, precum și perioada în care acesta a fost
suspendat din profesie în vederea exercitării unei funcții de
demnitate publică sau a unei funcții asimilate cu funcția de
demnitate publică.
Art. 35. — (1) Pentru asigurarea secretului profesional, actele
și lucrările cu caracter profesional aflate asupra avocatului sau
în cabinetul său sunt inviolabile. Percheziționarea avocatului, a
domiciliului ori a cabinetului său sau ridicarea de înscrisuri și
bunuri nu poate fi făcută decât de procuror, în baza unui mandat
emis în condițiile legii.
(2) Nu vor putea fi ascultate și înregistrate, cu niciun fel de
mijloace tehnice, convorbirile telefonice ale avocatului și nici nu
va putea fi interceptată și înregistrată corespondența sa cu
caracter profesional, decât în condițiile și cu procedura
prevăzute de lege.
Art. 36. — (1) Contactul dintre avocat și clientul său nu poate
fi stânjenit sau controlat, direct sau indirect, de niciun organ al
statului.
(2) În cazul în care clientul se află în stare de arest sau
detenție, administrația locului de arest ori detenție are obligația
de a lua măsurile necesare pentru respectarea drepturilor
prevăzute la alin. (1).
Art. 37. — Avocatul care profesează individual, cabinetele
asociate, societatea civilă profesională și societatea
profesională cu răspundere limitată au dreptul la sediu
profesional în circumscripția baroului în care sunt înscriși și la
sedii secundare în alt barou din țară sau din străinătate unde
sunt luați în evidență.

Art. 38. — Ministerul Justiției este obligat să asigure spațiile
necesare în vederea desfășurării activității avocaților în sediul
instanțelor judecătorești.
Art. 39. — (1) În exercitarea profesiei avocații sunt ocrotiți de
lege, fără a putea fi asimilați funcționarului public sau altui
salariat.
(2) Amenințarea săvârșită împotriva avocatului în timpul
exercitării profesiei și în legătură cu aceasta se pedepsește cu
închisoare de la 3 luni la 2 ani sau cu amendă.
(3) Lovirea sau alte acte de violență săvârșite împotriva
avocatului în condițiile alin. (2) se pedepsesc cu închisoare de
la 6 luni la 3 ani.
(4) Acțiunea penală se pune în mișcare la plângerea
prealabilă a părții vătămate, iar pentru faptele prevăzute la
alin. (3), și din oficiu. Retragerea plângerii prealabile sau
împăcarea părților înlătură răspunderea penală.
(5) În cazul infracțiunilor prevăzute la alin. (2) și (3), săvârșite
împotriva soțului sau a unei rude apropiate a avocatului în scop
de intimidare ori de răzbunare în legătură cu exercitarea de
către avocat a profesiei, limitele speciale de pedeapsă
prevăzute de lege se majorează cu jumătate.
(6) Avocatul este obligat să respecte solemnitatea ședinței
de judecată, să nu folosească cuvinte sau expresii de natură a
aduce atingere autorității, demnității și onoarei completului de
judecată, procurorului, celorlalți avocați și părților ori
reprezentanților acestora din proces.
(7) Avocatul nu răspunde penal pentru susținerile făcute oral
sau în scris, în forma adecvată și cu respectarea prevederilor
alin. (6), în fața instanțelor de judecată, a organelor de urmărire
penală sau a altor organe administrative de jurisdicție și numai
dacă aceste susțineri sunt în legătură cu apărarea în acea cauză
și sunt necesare stabilirii adevărului.
(8) Avocatul nu răspunde penal pentru recomandările și
opiniile profesionale pe care le comunică clientului său și nici
pentru actele juridice pe care le propune clientului său, urmate
de săvârșirea de către client a unei fapte prevăzute de legea
penală. Prezentul alineat nu se aplică în cazul infracțiunilor
prevăzute de Codul penal la art. 155—173, art. 174—192,
art. 197—204, art. 205—206, art. 236—244, art. 273—277,
art. 279—281, art. 303—307, art. 308—313, art. 314—316,
art. 317—330, art. 331—347, art. 348—352, art. 353—355,
art. 356—361.
(9) Nerespectarea de către avocat a prevederilor alin. (6)
și (7) constituie abatere disciplinară gravă. Răspunderea
disciplinară nu exclude răspunderea juridică penală sau civilă,
după caz.
SECȚIUNEA a 2-a
Îndatoririle avocaților

Art. 40. — Avocatul este dator să studieze temeinic cauzele
care i-au fost încredințate, angajate sau din oficiu, să se prezinte
la fiecare termen la instanțele de judecată sau la organele de
urmărire penală ori la alte instituții, conform mandatului
încredințat, să manifeste conștiinciozitate și probitate
profesională, să pledeze cu demnitate față de judecători și de
părțile din proces, să depună concluzii scrise sau note de
ședință ori de câte ori natura sau dificultatea cauzei cere
aceasta ori instanța de judecată dispune în acest sens.
Nerespectarea imputabilă a acestor îndatoriri profesionale
constituie abatere disciplinară.
Art. 41. — Avocatul este obligat să acorde asistență juridică
în cauzele în care a fost desemnat din oficiu sau gratuit de către
barou.
Art. 42. — Avocatul este obligat să se asigure pentru
răspunderea profesională, în condițiile stabilite prin statutul
profesiei.

MONITORUL OFICIAL AL ROMÂNIEI, PARTEA I, Nr. 98/7.II.2011
Art. 43. — Avocatul este obligat să participe la toate ședințele
convocate de consiliul baroului, la activitățile profesionale și la
ședințele organelor de conducere din care face parte.
Absentarea repetată și în mod nejustificat constituie abatere
disciplinară.
Art. 44. — (1) Avocatul este obligat să țină evidențele cerute
de lege și de statut cu privire la cauzele în care s-a angajat și să
achite cu regularitate și la timp taxele și contribuțiile stabilite
pentru formarea bugetului baroului și a fondurilor Casei de
Asigurări a Avocaților din România și ale filialelor. Bugetul
U.N.B.R. este format din contribuțiile barourilor, stabilite conform
legii și statutului profesiei.
(2) Actele întocmite de avocat pentru ținerea evidențelor
profesionale cerute de lege, precum și pentru legitimarea față
de terți a calității de reprezentant au forța probantă deplină până
la înscrierea în fals.
Art. 45. — Avocatul este obligat să restituie actele ce i s-au
încredințat persoanei de la care le-a primit.
Art. 46. — (1) Avocatul nu poate asista sau reprezenta părți
cu interese contrare în aceeași cauză sau în cauze conexe și nu
poate pleda împotriva părții care l-a consultat mai înainte în
legătură cu aspectele litigioase concrete ale pricinii.
(2) Avocatul nu poate fi ascultat ca martor și nu poate furniza
relații niciunei autorități sau persoane cu privire la cauza care
i-a fost încredințată, decât dacă are dezlegarea prealabilă,
expresă și scrisă din partea tuturor clienților săi interesați în
cauză.
(3) Calitatea de martor are întâietate față de calitatea de
avocat cu privire la faptele și împrejurările pe care acesta le-a
cunoscut înainte de a fi devenit apărător sau reprezentant al
vreunei părți în cauză.
(4) Dacă a fost ascultat ca martor, avocatul nu mai poate
desfășura nicio activitate profesională în acea cauză.
(5) Avocatul nu poate îndeplini funcția de expert sau de
traducător în cauza în care este angajat apărător.
Art. 47. — (1) Avocatul este obligat să poarte robă în fața
instanțelor judecătorești.
(2) Caracteristicile robei sunt cele stabilite prin statutul
profesiei.
(3) Purtarea robei în afara incintei instanței judecătorești este
interzisă, cu excepția cazurilor în care avocatul este delegat de
către organele profesiei să reprezinte baroul sau U.N.B.R. într-o
ocazie care impune această ținută.
Art. 48. — (1) Este interzis avocatului ca, în mod nemijlocit
sau prin persoane interpuse, să folosească procedee
incompatibile cu demnitatea profesiei în scopul dobândirii
clientelei.
(2) De asemenea, este interzis avocatului să folosească
mijloace de reclamă sau de publicitate în același scop. Statutul
stabilește cazurile și măsura în care avocatul poate informa
publicul cu privire la exercitarea profesiei sale.
CAPITOLUL IV
Organizarea profesiei de avocat
SECȚIUNEA 1
Baroul

Art. 49. — (1) Profesia de avocat este organizată și
funcționează în baza principiului autonomiei, în limitele
competențelor prevăzute în prezenta lege.
(2) Alegerea organelor de conducere ale profesiei de avocat
se face numai prin vot secret.
(3) Organele de conducere colegiale iau hotărâri numai prin
vot deschis. Deliberările și votul constituie secret profesional.

7

Art. 50. — (1) Baroul este constituit din toți avocații dintr-un
județ sau din municipiul București. Sediul baroului este în orașul
de reședință al județului, respectiv în municipiul București.
(2) Baroul are personalitate juridică, patrimoniu și buget
propriu.
(3) Contribuția avocaților la realizarea bugetului este stabilită
de consiliul baroului.
(4) Patrimoniul baroului poate fi folosit în activități
producătoare de venituri, în condițiile legii.
Art. 51. — (1) Organele de conducere ale baroului sunt:
a) adunarea generală;
b) consiliul;
c) decanul.
(2) În cadrul baroului își desfășoară activitatea comisia de
cenzori și comisia de disciplină. Organizarea, funcționarea,
precum și atribuțiile acestora sunt reglementate potrivit
Statutului profesiei de avocat.
Art. 52. — (1) Adunarea generală este formată din toți
avocații înscriși în tabloul baroului cu drept de exercitare a
profesiei.
(2) Adunarea generală are următoarele competențe:
a) stabilește măsuri pentru exercitarea profesiei în baroul
respectiv, în limitele legii și ale statutului;
b) alege și revocă decanul, membrii consiliului, membrii
comisiei de cenzori și pe cei ai comisiei de disciplină. Decanul
este ales pentru un mandat de 4 ani și poate fi reales o singură
dată. Decanul se alege dintre avocații cu o vechime de minimum
10 ani în profesie;
c) alege delegații baroului la Congresul avocaților;
d) aprobă proiectul de buget al baroului și dă descărcare
consiliului cu privire la activitatea și gestiunea sa.
Art. 53. — (1) Adunarea generală ordinară se întrunește
anual, în primul trimestru, la convocarea consiliului baroului.
(2) Convocarea se face prin afișare la sediul baroului, la
sediul serviciilor de asistență din județ și prin publicare într-un
ziar local cu cel puțin 15 zile înainte de data stabilită.
(3) Adunarea generală extraordinară poate fi convocată de
consiliul sau de comisia de cenzori ale baroului.
(4) La cererea a peste o treime din totalul membrilor baroului
consiliul este obligat să convoace adunarea generală
extraordinară în termen de cel mult 15 zile de la primirea cererii.
În acest caz procedura convocării va fi efectuată cu cel puțin
7 zile înainte de data stabilită.
(5) Ședința adunării generale este condusă de decan
împreună cu 5 membri aleși prin vot deschis de cei prezenți,
dintre care unul va fi desemnat secretar. În caz de alegere sau
de revocare a decanului ori a membrilor consiliului niciunul dintre
aceștia nu va face parte din prezidiu, iar ședința va fi condusă
de cel mai în vârstă membru prezent.
Art. 54. — (1) Adunarea generală este legal constituită cu
participarea majorității membrilor săi.
(2) În cazul în care numărul legal nu este întrunit, iar pe
ordinea de zi a ședinței nu este inclusă alegerea organelor de
conducere a baroului, prezidiul adunării generale, de față cu cei
prezenți, stabilește o nouă adunare generală în termen de cel
mult 15 zile de la data primei convocări. Consiliul baroului are
obligația să îndeplinească procedura convocării cu cel puțin
7 zile înainte de data fixată.
(3) Adunarea generală convocată în condițiile alin. (2) este
legal constituită cu participarea a cel puțin unei treimi din
numărul total al membrilor săi.
(4) Hotărârile adunării generale se iau cu votul majorității
membrilor prezenți, în afară de cazurile în care legea prevede alt
cvorum de ședință și de vot.
Art. 55. — (1) Adunările generale de alegere a organelor de
conducere a baroului sunt legal constituite numai cu participarea
majorității membrilor adunării generale a baroului.

8

MONITORUL OFICIAL AL ROMÂNIEI, PARTEA I, Nr. 98/7.II.2011

(2) Prin excepție de la prevederile alin. (1), în cazul barourilor
care au în evidență mai mult de 500 de avocați cu drept de
exercitare a profesiei, în cazul în care, la prima convocare,
numărul legal de participanți nu este întrunit sunt aplicabile, în
mod corespunzător, dispozițiile art. 54 alin. (2) și (3).
(3) Participarea la adunarea generală de alegere a organelor
de conducere a baroului se face personal. Avocatul membru al
baroului nu poate delega exercitarea dreptului său de vot unui
alt avocat.
Art. 56. — (1) Consiliul baroului este format din 5 până la
15 membri, aleși pe o perioadă de 4 ani și care au o vechime
continuă în profesie de minimum 8 ani. Decanul și prodecanul se
includ în acest număr.
(2) Consiliul baroului are următoarele atribuții:
a) adoptă hotărâri pentru aplicarea și respectarea
prevederilor prezentei legi și ale statutului profesiei;
b) duce la îndeplinire hotărârile Consiliului U.N.B.R. și ale
adunării generale a baroului;
c) întocmește, modifică și dă publicității tabloul anual al
avocaților, membri ai baroului, și îl comunică celor în drept;
d) adoptă măsuri pentru organizarea controlului profesional,
disciplinar și deontologic, pentru soluționarea sesizărilor și
reclamațiilor, în condițiile prevăzute de lege și de statutul
profesiei;
e) verifică și constată îndeplinirea condițiilor legale ale
cererilor de primire în profesie și aprobă primirea în profesie cu
examen sau cu scutire de examen;
f) hotărăște asupra stării de incompatibilitate și asupra
încetării acesteia;
g) soluționează cererile de transfer în conformitate cu
prevederile legii și ale statutului profesiei;
h) verifică și constată dacă actele privind constituirea,
modificarea și schimbarea formelor de exercitare a profesiei,
precum și convențiile de grupare sau de conlucrare profesională
îndeplinesc condițiile prevăzute de lege și de statutul profesiei;
organizează și ține evidența acestora;
i) coordonează activitatea filialelor sau sucursalelor Casei de
Asigurări a Avocaților din raza de competență;
j) organizează conferințele de stagiu, cercurile de studii și
editează publicațiile baroului;
k) organizează și îndrumă activitatea serviciilor de asistență
juridică din județ, potrivit legii și statutului profesiei;
l) sesizează comisia de disciplină cu judecarea abaterilor
disciplinare ale avocaților;
m) suspendă din exercitarea profesiei, pe durata neplății
taxelor, avocatul care nu achită taxele și contribuțiile prevăzute
de lege și de statutul profesiei timp de 3 luni de la scadența
acestora, dacă a fost avertizat despre neplată și nu s-a
conformat obligației;
n) soluționează contestațiile împotriva deciziei decanului
privind onorariile;
o) stabilește cota de contribuție a avocaților la bugetul
baroului;
p) acceptă donațiile și legatele făcute baroului;
q) aprobă statul de funcții și angajează personalul baroului;
r) întocmește proiectul de buget anual, pe care îl supune
adunării generale și administrează patrimoniul baroului;
s) prezintă anual adunării generale, spre aprobare, raportul
de activitate a consiliului și a decanului, de gestiune curentă și
de gestionare a patrimoniului baroului;
t) alege prodecanul baroului;
u) soluționează plângerile și contestațiile împotriva deciziilor
decanului baroului;
v) îndeplinește orice alte atribuții prevăzute de lege sau
hotărâte de Consiliul U.N.B.R. ori de biroul executiv al U.N.B.R.

Art. 57. — Consiliul baroului lucrează legal în prezența a
două treimi din numărul membrilor săi și ia hotărâri valabile cu
votul majorității membrilor prezenți.
Art. 58. — (1) Decanul baroului are următoarele competențe:
a) reprezintă baroul în raporturile acestuia cu persoanele
fizice și juridice din țară și din străinătate;
b) convoacă și prezidează ședințele consiliului baroului;
c) aprobă cererile de asistență juridică gratuită;
d) exercită căile de atac împotriva hotărârilor comisiei de
disciplină și împotriva deciziilor consiliului baroului pentru care
sunt prevăzute căi de atac;
e) ordonanțează cheltuielile baroului;
f) ia măsuri privind conducerea baroului care nu sunt de
competența adunării generale sau a consiliului baroului;
g) îndeplinește orice alte atribuții prevăzute de lege sau
hotărâte de organele de conducere ale U.N.B.R. și date în
competența sa.
(2) Prodecanul îl înlocuiește pe decan la cererea sau în
absența acestuia.
(3) Dacă decanul și prodecanul sunt în imposibilitate
temporară de a-și exercita funcțiile, consiliul baroului poate
delega un consilier pentru a îndeplini, în tot sau în parte,
atribuțiile decanului.
(4) La Baroul București, consiliul baroului alege 2 prodecani.
Decanul este înlocuit, la cerere sau în absența sa, de către
prodecanul pe care îl desemnează în scris.
Art. 59. — Avocatul nemulțumit de decizia decanului o poate
ataca la consiliul baroului.
SECȚIUNEA a 2-a
Uniunea Națională a Barourilor din România — U.N.B.R.

Art. 60. — (1) Uniunea Națională a Barourilor din România —
U.N.B.R. este formată din toate barourile din România și are
sediul în capitala țării, municipiul București.
(2) U.N.B.R. este persoană juridică de interes public, are
patrimoniu și buget proprii.
(3) Bugetul U.N.B.R. se formează din contribuția barourilor în
cote stabilite de Congresul avocaților. Patrimoniul U.N.B.R.
poate fi folosit și în activități producătoare de venituri, în
condițiile legii.
(4) Baroul de avocați se constituie și funcționează numai în
cadrul U.N.B.R., potrivit prezentei legi și statutului profesiei.
(5) U.N.B.R. este succesoarea de drept a Uniunii Avocaților
din România.
(6) Folosirea fără drept a denumirilor ăBarou”, ăUniunea
Națională a Barourilor din România”, ăU.N.B.R.” ori ăUniunea
Avocaților din România” sau a denumirilor specifice formelor de
exercitare a profesiei de avocat de către orice persoană fizică
sau persoană juridică, indiferent de obiectul activității
desfășurate de aceasta, precum și folosirea însemnelor
specifice profesiei ori purtarea robei de avocat în alte condiții
decât cele prevăzute de prezenta lege constituie infracțiuni și
se pedepsesc cu închisoare de la 6 luni la 3 ani sau cu amendă.
Art. 61. — (1) Organele de conducere ale U.N.B.R. sunt:
a) Congresul avocaților;
b) Consiliul U.N.B.R.;
c) Comisia permanentă a U.N.B.R.;
d) președintele U.N.B.R.
(2) În cadrul U.N.B.R. se constituie și funcționează:
a) Comisia centrală de cenzori;
b) Comisia centrală de disciplină;
c) aparatul tehnic-administrativ.
Art. 62. — (1) Congresul avocaților este constituit din delegați
ai fiecărui barou, potrivit normei de reprezentare stabilite de
statutul profesiei, și din membrii Consiliului U.N.B.R.
(2) Congresul avocaților se întrunește anual în sesiune
ordinară, la convocarea Consiliului U.N.B.R.

MONITORUL OFICIAL AL ROMÂNIEI, PARTEA I, Nr. 98/7.II.2011
(3) La cererea a cel puțin unei treimi din numărul barourilor,
Consiliul U.N.B.R. este obligat să convoace Congresul
avocaților în sesiune extraordinară.
Art. 63. — (1) Convocarea congresului se face cu cel puțin o
lună înainte de data stabilită, prin înștiințarea în scris a barourilor
și prin publicare într-un ziar central. Consiliile barourilor sunt
obligate să afișeze data convocării și ordinea de zi la sediul
baroului și la instanțele judecătorești din raza acestora.
(2) Barourile sunt obligate să își aleagă delegații cu cel puțin
10 zile înainte de congres.
(3) Congresul este legal constituit în prezența a două treimi
din numărul membrilor săi și adoptă hotărâri cu votul majorității
membrilor prezenți.
Art. 64. — (1) Congresul avocaților are următoarele atribuții:
a) analizează și aprobă raportul anual al Consiliului U.N.B.R.;
b) alege Comisia centrală de cenzori și Consiliul de
conducere al Casei de Asigurări a Avocaților;
c) face propuneri autorităților cu drept de inițiativă legislativă
privind profesia de avocat;
d) adoptă și modifică statutul profesiei și statutul Casei de
Asigurări a Avocaților, în conformitate cu prevederile prezentei
legi și pe baza proiectelor întocmite de Consiliul U.N.B.R.;
e) adoptă hotărâri privitoare la relațiile dintre barouri,
perfecționarea pregătirii profesionale și respectarea regulilor
deontologice ale profesiei;
f) alege și revocă membrii Comisiei centrale de disciplină.
Fiecare barou are dreptul de a propune câte un candidat pentru
Comisia centrală de disciplină. Competența și procedura de
judecată ale Comisiei centrale de disciplină se stabilesc prin
statut;
g) aprobă bugetul anual al Casei de Asigurări a Avocaților și
execuția bugetară anuală;
h) aprobă bugetul anual al U.N.B.R. și execuția bugetară
anuală a acestuia și stabilește cota de contribuție a barourilor la
formarea bugetului U.N.B.R. Cheltuielile necesare organizării
congreselor se suportă de către fiecare barou în funcție de
numărul reprezentanților săi.
(2) Hotărârile congresului sunt definitive și obligatorii pentru
toate organele profesiei.
Art. 65. — (1) Consiliul U.N.B.R. este format din decanii
barourilor și reprezentanții barourilor aleși potrivit normei de
reprezentare stabilite în statutul profesiei.
(2) Mandatul de membru al Consiliului U.N.B.R. este de
4 ani. În cazul încetării mandatului unuia dintre ei, înlocuitorul
său execută diferența de mandat. Înlocuitorul este desemnat în
condițiile prevăzute la alin. (1).
(3) În caz de schimbare a decanului unui barou noul decan
îl înlocuiește de drept pe predecesorul său. Celelalte vacanțe
sunt completate la proximul congres al avocaților.
(4) Consiliul U.N.B.R. se întrunește trimestrial la convocarea
președintelui U.N.B.R. Convocarea se face cu cel puțin 15 zile
înainte de data ședinței.
(5) La cererea a cel puțin unei treimi din numărul membrilor
Consiliului U.N.B.R. sau în situații excepționale, președintele
U.N.B.R. va convoca Consiliul U.N.B.R. în ședință
extraordinară, în cel mult 10 zile de la data solicitării sau a
evenimentului justificativ.
(6) Consiliul U.N.B.R. lucrează în prezența a cel puțin două
treimi din numărul membrilor săi și adoptă hotărâri valabile cu
votul majorității membrilor prezenți.
Art. 66. — Consiliul U.N.B.R. are următoarele atribuții:
a) este organul reprezentativ și deliberativ al barourilor din
România și asigură activitatea permanentă a U.N.B.R.;
b) duce la îndeplinire hotărârile Congresului avocaților;
c) rezolvă orice probleme interesând profesia de avocat între
sesiunile Congresului avocaților, cu excepția acelora care sunt
date în competența exclusivă a Congresului avocaților;

9

d) exercită controlul asupra activității și asupra hotărârilor
Comisiei permanente a U.N.B.R.;
e) organizează examenul de verificare a cunoștințelor de
drept românesc și de limba română ale avocaților străini;
f) organizează și conduce activitatea Institutului Național de
Pregătire și Perfecționare a Avocaților, constituit ca persoană
juridică de drept privat nonprofit și care nu face parte din
sistemul național de învățământ și nu este supus procedurilor
de autorizare și acreditare;
g) adoptă hotărâri în toate problemele privind pregătirea și
perfecționarea profesională a avocaților, precum și recomandări
privind relațiile dintre barouri;
h) organizează examenul de primire în profesia de avocat și
de dobândire a titlului profesional de avocat definitiv, în condițiile
art. 17 și cu respectarea prevederilor Statutului profesiei de
avocat;
i) organizează și supraveghează serviciul statistic general al
U.N.B.R.;
j) organizează și editează publicațiile U.N.B.R. și sprijină
publicațiile barourilor;
k) întocmește proiectul de buget al U.N.B.R. și îl supune spre
aprobare Congresului avocaților, precum și execuția bugetară
anuală a bugetului U.N.B.R.;
l) întocmește raportul anual de activitate și de gestiune a
patrimoniului U.N.B.R. și le supune spre aprobare Congresului
avocaților;
m) stăruie pentru realizarea bugetului U.N.B.R. și executarea
de către barouri a hotărârilor adoptate de Congresul avocaților
și de Consiliul U.N.B.R.;
n) alege și revocă președintele și vicepreședinții U.N.B.R. și
membrii Comisiei permanente a U.N.B.R., dintre membrii săi,
avocați cu o vechime mai mare de 10 ani în profesie, pentru un
mandat de 4 ani;
o) verifică legalitatea și temeinicia deciziilor de primire în
profesie, date de către consiliile barourilor, la cererea
persoanelor interesate;
p) anulează hotărârile barourilor pentru cauze de nelegalitate
și rezolvă plângerile și contestațiile făcute împotriva hotărârilor
adoptate de consiliile barourilor, în cazurile prevăzute de lege și
de statutul profesiei;
q) înființează Casa Centrală de Credit și Ajutor a Avocaților
și controlează activitatea acesteia;
r) coordonează activitatea Casei de Asigurări a Avocaților și
adoptă regulamentul acesteia;
s) îndeplinește și alte atribuții prevăzute de lege și adoptă
hotărâri în interesul profesiei, cu respectarea legii;
t) acordă, la propunerea Comisiei permanente a U.N.B.R.,
titlul de membru de onoare, respectiv de președinte de onoare
al U.N.B.R.
Art. 67. — Comisia permanentă a U.N.B.R. se compune din
15 membri, dintre care 5 membri sunt reprezentanți ai Baroului
București, iar 10 membri sunt reprezentanți ai celorlalte barouri
din țară. Președintele și vicepreședinții U.N.B.R. sunt membri
de drept ai Comisiei permanente a U.N.B.R. și se includ în cei
15 membri. Mandatul membrilor Comisiei permanente a
U.N.B.R. este de 4 ani. În caz de încetare a mandatului unui
membru al Comisiei permanente a U.N.B.R., desemnarea
înlocuitorului se face pe aceleași criterii și înlocuitorul execută
diferența de mandat. Unul dintre membrii Comisiei permanente
a U.N.B.R. îndeplinește funcția de secretar al acesteia și este
desemnat prin vot de Comisia permanentă a U.N.B.R.
Președintele U.N.B.R. este și președintele Comisiei permanente
a U.N.B.R.
Art. 68. — (1) Comisia permanentă a U.N.B.R. are
următoarele atribuții:
a) este organul executiv al Consiliului U.N.B.R., cu activitate
permanentă și de legătură cu barourile U.N.B.R.;

10

MONITORUL OFICIAL AL ROMÂNIEI, PARTEA I, Nr. 98/7.II.2011

b) duce la îndeplinire hotărârile Congresului avocaților și ale
Consiliului U.N.B.R. și supraveghează executarea acestor
hotărâri de către barouri, adoptând decizii corespunzătoare;
c) organizează serviciile Consiliului U.N.B.R. și serviciile
proprii și angajează personalul acestora;
d) asigură execuția bugetară și urmărește realizarea
resurselor bugetului U.N.B.R.;
e) acceptă donațiile și legatele făcute U.N.B.R.;
f) în realizarea atribuțiilor sale, emite decizii executorii;
g) aprobă propunerile barourilor de desemnare a comisiilor
teritoriale necesare pentru susținerea examenului de intrare și
definitivare în profesia de avocat.
(2) Comisia permanentă a U.N.B.R. este condusă de
președintele U.N.B.R. și lucrează valabil în prezența majorității
membrilor săi și tot astfel adoptă deciziile.
(3) Comisia permanentă a U.N.B.R. îndeplinește și alte
atribuții stabilite de lege sau de organele ierarhice ale profesiei.
Art. 69. — (1) Președintele U.N.B.R. are următoarele atribuții:
a) reprezintă U.N.B.R. în relațiile cu persoanele fizice și
juridice din țară și din străinătate;
b) încheie convenții, acorduri și contracte în numele
U.N.B.R., cu autorizarea Consiliului U.N.B.R.;
c) convoacă și conduce ședințele Consiliului U.N.B.R. și ale
Comisiei permanente a U.N.B.R.;
d) ordonanțează cheltuielile bugetare și extrabugetare ale
U.N.B.R.;
e) semnează actele Consiliului și ale Comisiei permanente
ale U.N.B.R.;
f) supraveghează relațiile dintre structurile centrale ale
profesiei și barouri, precum și relațiile dintre barouri;
g) acordă sprijin și ajutor barourilor în relațiile lor cu
autoritățile centrale și locale;
h) veghează la asigurarea condițiilor corespunzătoare de
desfășurare a activității avocaților la instanțele judecătorești și la
organele de urmărire penală.
(2) Președintele este înlocuit, la cerere sau în absența sa,
de către vicepreședintele pe care îl desemnează în acest scop.
Art. 70. — Consiliul U.N.B.R. stabilește personalul necesar
îndeplinirii atribuțiilor funcției pentru președintele U.N.B.R.
CAPITOLUL V
Asistența judiciară
SECȚIUNEA 1
Cazurile și condițiile de acordare a asistenței judiciare

Art. 71. — (1) În cazurile prevăzute de lege, barourile asigură
asistența judiciară în următoarele forme:
a) în cauzele penale, în care apărarea este obligatorie potrivit
dispozițiilor Codului de procedură penală;
b) în orice alte cauze decât cele penale, ca modalitate de
acordare a ajutorului public judiciar, în condițiile legii;
c) asistența judiciară prin avocat, acordată la solicitarea
organelor administrației publice locale.
(2) În cazuri de excepție, dacă drepturile persoanei lipsite de
mijloace materiale ar fi prejudiciate prin întârziere, decanul
baroului poate aproba acordarea cu titlu gratuit a asistenței de
specialitate juridică.
Art. 72. — (1) În cazul în care, potrivit art. 11—19 din
Ordonanța de urgență a Guvernului nr. 51/2008 privind ajutorul
public judiciar în materie civilă, aprobată cu modificări și
completări prin Legea nr. 193/2008, a fost încuviințată cererea
de ajutor public judiciar sub forma asistenței prin avocat, cererea
împreună cu încheierea de încuviințare se trimit de îndată
decanului baroului din circumscripția acelei instanțe.
(2) Decanul baroului sau avocatul căruia decanul i-a delegat
această atribuție va desemna, în termen de 3 zile, un avocat

înscris în Registrul de asistență judiciară, căruia îi transmite,
odată cu înștiințarea desemnării, încheierea prevăzută la
alin. (1). Decanul baroului are obligația de a comunica și
beneficiarului ajutorului public judiciar numele avocatului
desemnat. Beneficiarul ajutorului public judiciar poate solicita el
însuși desemnarea unui anumit avocat, cu consimțământul
acestuia, în condițiile legii.
Art. 73. — (1) Avocatul desemnat potrivit art. 72 alin. (2) să
acorde ajutorul public judiciar nu poate refuza această sarcină
profesională decât în caz de conflict de interese sau pentru alte
motive justificate.
(2) Refuzul nejustificat de a prelua cazul sau de a continua
executarea constituie abatere disciplinară, în condițiile legii.
(3) Refuzul nejustificat al beneficiarului sau renunțarea
unilaterală și nejustificată a acestuia la asistența acordată de
avocatul desemnat duce la încetarea ajutorului public sub forma
asistenței prin avocat.
Art. 74. — (1) Asistența extrajudiciară prevăzută la art. 35 din
Ordonanța de urgență a Guvernului nr. 51/2008, aprobată cu
modificări și completări prin Legea nr. 193/2008, se acordă de
Serviciul de asistență judiciară constituit la nivelul fiecărui barou,
pe baza unei cereri al cărei model se aprobă de Departamentul
de coordonare a asistenței judiciare, care va cuprinde mențiuni
privind obiectul și natura solicitării de asistență, identitatea, codul
numeric personal, domiciliul și starea materială ale solicitantului
și ale familiei sale, atașându-se înscrisuri doveditoare ale
veniturilor acestuia și ale familiei sale, precum și dovezi cu
privire la obligațiile de întreținere sau de plată. Cererea va fi
însoțită și de o declarație pe propria răspundere a solicitantului,
în sensul de a preciza dacă în cursul ultimelor 12 luni a mai
beneficiat de ajutor public judiciar, în ce formă, pentru ce cauză,
precum și cuantumul acestui ajutor.
(2) Dovada stării materiale a solicitantului se face, în
principal, cu următoarele documente:
a) adeverință eliberată de autoritățile competente sau de
către angajator, după caz, din care să rezulte veniturile
profesionale ale solicitantului și ale celorlalți membri ai familiei
supuse, potrivit legii, impozitului pe venit, realizate în perioada
prevăzută de legislația privind ajutorul public judiciar, sau sumele
încasate cu titlu de pensie, indemnizație de șomaj sau asigurări
sociale și altele asemenea, încasate pe aceeași perioadă;
b) livretul de familie și, după caz, certificatele de naștere ale
copiilor;
c) certificatul de persoană cu handicap al solicitantului sau al
copilului, după caz;
d) declarație pe propria răspundere din care să reiasă că
solicitantul și ceilalți membri ai familiei nu beneficiază de alte
venituri suplimentare;
e) declarație pe propria răspundere privind situația
patrimonială a solicitantului și a familiei sale;
f) declarație pe propria răspundere din care să rezulte că
solicitantul și/sau celălalt părinte natural ori adoptiv sau, după
caz, o altă persoană căreia i s-a încredințat copilul în vederea
adopției ori care are copilul în plasament sau în plasament în
regim de urgență ori a fost numită tutore se ocupă de creșterea
și îngrijirea copilului și că acesta nu este încredințat sau dat în
plasament niciunui organism privat autorizat ori serviciu public
autorizat sau unei persoane juridice;
g) dovada eliberată de autoritățile competente privind situația
bunurilor impozabile ale solicitantului sau, după caz, ale celorlalți
membri ai familiei;
h) alte acte necesare stabilirii dreptului la acordarea de
asistență judiciară, potrivit legii.
(3) Cererea de acordare a asistenței extrajudiciare se
depune la serviciul de asistență judiciară și se soluționează în
termen de cel mult 15 zile lucrătoare de la data înregistrării, prin
decizie de admitere ori de respingere, după caz.

MONITORUL OFICIAL AL ROMÂNIEI, PARTEA I, Nr. 98/7.II.2011
(4) În cazul admiterii cererii de acordare a asistenței
extrajudiciare, decizia privind acordarea de asistență judiciară
va cuprinde următoarele:
a) denumirea actului;
b) denumirea organului emitent;
c) temeiul legal și de fapt pentru emiterea deciziei;
d) persoana căreia i se acordă asistența extrajudiciară;
e) tipul sau forma asistenței extrajudiciare acordate;
f) data eliberării, funcția și semnătura persoanei care a
eliberat actul respectiv.
(5) În temeiul deciziei de acordare a asistenței extrajudiciare,
decanul baroului competent desemnează un avocat din
Registrul de asistență judiciară al baroului.
(6) După posibilități, decanul baroului poate aproba
acordarea asistenței extrajudiciare de către un avocat ales de
persoana căreia i se acordă asistența judiciară.
(7) Decizia prevăzută la alin. (3) se comunică solicitantului
în termen de 5 zile lucrătoare de la data emiterii deciziei.
(8) Decizia de respingere a cererii de acordare a asistenței
extrajudiciare poate fi contestată la consiliul baroului, în termen
de 5 zile de la comunicarea acesteia.
(9) Contestațiile formulate împotriva deciziei de respingere
se soluționează de consiliul baroului, cu caracter de urgență la
prima ședință a consiliului baroului.
Art. 75. — Avocatul care acordă asistență judiciară potrivit
prezentului capitol nu are dreptul să primească de la client sau
de la cel apărat niciun fel de remunerație sau de alte mijloace de
recompensă, nici chiar cu titlu de acoperire a cheltuielilor.
SECȚIUNEA a 2-a
Organizarea activității de acordare a asistenței judiciare

Art. 76. — (1) În cadrul U.N.B.R. se organizează
Departamentul de coordonare a asistenței judiciare, organ cu
activitate permanentă, coordonat de un vicepreședinte al
U.N.B.R. Structura organizatorică a acestui departament se
stabilește prin decizie a Comisiei permanente a U.N.B.R.
(2) Departamentul de coordonare a asistenței judiciare emite
decizii și norme metodologice în limitele atribuțiilor conferite prin
prezenta lege, în condițiile și cu procedura prevăzute de Statutul
profesiei de avocat.
Art. 77. — Departamentul de coordonare a asistenței
judiciare exercită, în principal, următoarele atribuții:
a) desfășoară conducerea metodologică a activității de
acordare a asistenței judiciare;
b) elaborează proiectul de Regulament-cadru pentru
organizarea serviciilor de asistență judiciară;
c) propune sau, după caz, avizează proiecte de protocoale
ce se încheie cu autoritățile publice competente în scopul
obținerii mijloacelor financiare necesare pentru organizarea
serviciilor de asistență judiciară;
d) organizează Registrul național de asistență judiciară pe
baza registrelor întocmite de barouri;
e) organizează și coordonează metodologia de plată a
onorariilor pentru asistența judiciară acordată;
f) efectuează controlul asupra asistenței judiciare acordate;
g) elaborează proiecte de acte normative în domeniul
asistenței judiciare, pe care le propune Ministerului Justiției în
vederea promovării;
h) stabilește, împreună cu Ministerul Justiției, indicii statistici,
ține evidența statistică a sistemului de asistență judiciară și
analizează informațiile necesare pentru planificarea și
coordonarea corectă a sistemului de asistență judiciară;
i) colaborează cu Ministerul Justiției pentru buna funcționare
și planificarea, inclusiv din punct de vedere bugetar, a sistemului
de asistență judiciară;
j) popularizează sistemul de asistență judiciară;

11

k) stabilește formularistica utilizată de barouri pentru
organizarea activității de asistență judiciară și extrajudiciară, în
condițiile legii;
l) reprezintă U.N.B.R. în domeniul asistenței judiciare, în
cadrul colaborării internaționale în materie, în condițiile legii sau
ale Statutului profesiei de avocat.
Art. 78. — În vederea organizării activității de asistență
judiciară, barourile îndeplinesc următoarele atribuții:
a) organizează serviciile de asistență judiciară atât la nivelul
fiecărui barou, cât și la sediul fiecărei instanțe judecătorești;
b) organizează și actualizează Registrul de asistență
judiciară al fiecărui barou pe baza cererilor avocaților, aprobate
de consiliul baroului;
c) desemnează avocații înscriși în Registrul de asistență
judiciară pentru acordarea asistenței judiciare, ținând cont de
experiența profesională și de calificarea avocatului, precum și
de natura și complexitatea cazului, de celelalte desemnări ale
acestuia potrivit prezentei legi și de gradul de angajare al
acestuia;
d) efectuează controlul asupra acordării asistenței judiciare
de către avocații din cadrul baroului;
e) organizează și execută programe de popularizare a
sistemului de asistență judiciară;
f) îndeplinesc orice alte atribuții prevăzute de lege sau de
Regulamentul-cadru pentru organizarea serviciilor de asistență
judiciară.
Art. 79. — (1) Baroul organizează serviciile de asistență
judiciară la sediile tuturor instanțelor judecătorești din județ, în
spații destinate exclusiv desfășurării acestei activități, care se
pun la dispoziție, în mod obligatoriu și cu titlu gratuit de
Ministerul Justiției sau, după caz, de autoritățile administrației
publice locale.
(2) Serviciile de asistență prevăzute la alin. (1) sunt conduse
de un avocat definitiv, numit de consiliul baroului, și sunt
coordonate de un membru al consiliului. Organizarea,
funcționarea și atribuțiile serviciilor de asistență judiciară se
realizează potrivit regulamentului aprobat de consiliul baroului,
în baza Regulamentului-cadru pentru organizarea serviciilor de
asistență judiciară, aprobat de Consiliul U.N.B.R.
Art. 80. — (1) Fiecare barou organizează Registrul de
asistență judiciară în care sunt înscriși avocații ce pot fi
desemnați pentru acordarea asistenței judiciare și a asistenței
extrajudiciare.
(2) Registrul este public, se păstrează pe suport hârtie și în
format electronic și se publică pe pagina de internet a fiecărui
barou.
(3) Actualizarea Registrului de asistență judiciară pentru
următorul an calendaristic se efectuează până la sfârșitul lunii
septembrie a anului calendaristic precedent.
(4) În cazuri excepționale, în Registrul de asistență judiciară
pot fi operate modificări și în cursul anului, potrivit procedurii
prevăzute pentru înscrierea în registru.
(5) U.N.B.R. organizează Registrul național de asistență
judiciară, constituit din registrele de asistență judiciară ale tuturor
barourilor.
(6) Registrul național de asistență judiciară se publică pe
pagina de internet a U.N.B.R. și se actualizează în mod automat
odată cu actualizarea datelor din registrul fiecărui barou.
Art. 81. — (1) Pentru înscrierea în Registrul de asistență
judiciară, avocatul depune o cerere la baroul din care face parte.
(2) Cererea prevăzută la alin. (1) se completează conform
formularului aprobat de Departamentul de coordonare a
asistenței judiciare din cadrul U.N.B.R.
(3) Înscrierea avocatului în Registrul de asistență judiciară
se efectuează în baza deciziei consiliului baroului.

12

MONITORUL OFICIAL AL ROMÂNIEI, PARTEA I, Nr. 98/7.II.2011

(4) Consiliul baroului poate, motivat, să refuze înscrierea în
registru sau să radieze din registru un avocat în următoarele
cazuri:
a) dacă avocatului solicitant i s-a aplicat o sancțiune
disciplinară;
b) dacă avocatul este învinuit pentru săvârșirea unei
infracțiuni de drept comun;
c) dacă s-a constatat încălcarea repetată a dispozițiilor
prezentei legi sau calitatea inferioară a asistenței judiciare
acordate.
(5) Radierea din registru poate fi dispusă pentru o perioadă
de un an, iar dacă se constată săvârșirea consecutivă a trei sau
a mai multor abateri de la obligațiile prevăzute de prezenta lege,
radierea se poate dispune pentru o perioadă de până la 3 ani.
(6) Refuzul baroului de înscriere a avocatului solicitant în
registru, precum și măsura radierii unui avocat din registru pot
fi contestate potrivit procedurii prevăzute la cap. VI din prezenta
lege.
(7) Decizia de radiere din registru se aduce la cunoștință
publicului prin afișare pe pagina de internet a baroului, precum
și pe pagina de internet a U.N.B.R.
Art. 82. — (1) Pentru asistența judiciară acordată, avocatul
desemnat are dreptul la un onorariu stabilit de organul judiciar,
potrivit naturii și volumului activității desfășurate, în limitele
sumelor stabilite prin protocolul încheiat între U.N.B.R. și
Ministerul Justiției.
(2) Prin actul de încuviințare a asistenței judiciare, organul
judiciar stabilește și valoarea provizorie a onorariului avocatului.
(3) După acordarea asistenței judiciare, avocatul întocmește
un referat scris cu privire la prestația avocațială efectivă,
conform formularului aprobat de Departamentul de coordonare
a asistenței judiciare din cadrul U.N.B.R. Referatul este supus
confirmării organului judiciar, care, în funcție de volumul și
complexitatea activității desfășurate de avocat, precum și în
raport cu durata, tipul și particularitățile cauzei, poate dispune
menținerea sau majorarea onorariului stabilit inițial.
(4) Referatul confirmat potrivit alin. (3) se înaintează baroului,
în vederea efectuării formalităților prevăzute de lege pentru plata
onorariilor.
(5) În cazul în care avocatul este sancționat disciplinar,
potrivit art. 86 alin. (1), avocatul nu va primi onorariul în
asigurarea asistenței judiciare pentru care a fost desemnat,
pentru acel caz.
Art. 83. — (1) Plata onorariului pentru asistența judiciară
acordată se face lunar prin virament bancar, pe baza
documentelor pentru decontare prevăzute la art. 82 alin. (2),
avizate de consiliul baroului.
(2) Sumele necesare pentru plata onorariilor sau, după caz,
a remunerațiilor pentru asistența judiciară se virează, lunar, în
condițiile legii, într-un cont distinct, deschis de fiecare barou.
Respectarea de către barouri a destinației fondurilor astfel virate
face și obiect al controlului U.N.B.R., în condițiile stabilite de
Statutul profesiei de avocat.
Art. 84. — U.N.B.R. și barourile conlucrează cu Ministerul
Justiției, Consiliul Superior al Magistraturii, instanțele
judecătorești, precum și cu parchetele de pe lângă acestea, în
vederea desfășurării în bune condiții a activității de acordare a
asistenței judiciare prevăzute de prezentul capitol.
Art. 85. — (1) Onorariile pentru asistența judiciară acordată
în oricare dintre formele prevăzute de prezentul capitol se
stabilesc prin protocolul încheiat între U.N.B.R. și Ministerul
Justiției, în condițiile legii.
(2) Fondurile necesare pentru plata onorariilor prevăzute la
alin. (1) se asigură potrivit art. 26 alin. (1) lit. a) din Legea
nr. 146/1997 privind taxele judiciare de timbru, cu modificările și
completările ulterioare.

(3) Pentru cheltuielile curente necesare funcționării serviciilor
de asistență judiciară din cadrul barourilor, din sumele virate
lunar pentru plata onorariilor cuvenite pentru asistența judiciară,
fiecare barou își constituie un fond prin reținerea a 1% din
valoarea acestor sume, aprobate și efectiv vărsate. Reținerea
procentului de 1% se face la achitarea efectivă a onorariului
către avocatul îndreptățit.
(4) Onorariile pentru asistența judiciară acordată în oricare
dintre formele prevăzute de prezentul capitol, la solicitarea
organelor administrației publice locale, se acordă din fondurile
acestor organe, în limitele sumelor stabilite prin protocol încheiat
de fiecare barou cu acestea. În lipsa protocolului, sunt aplicabile
limitele stabilite prin protocolul prevăzut la art. 82 alin. (1).
CAPITOLUL VI
Răspunderea disciplinară
Art. 86. — (1) Avocatul răspunde disciplinar pentru
nerespectarea prevederilor prezentei legi sau ale statutului,
pentru nerespectarea deciziilor obligatorii adoptate de organele
de conducere ale baroului sau ale uniunii, precum și pentru orice
fapte săvârșite în legătură cu profesia sau în afara acesteia,
care sunt de natură să prejudicieze onoarea și prestigiul
profesiei sau ale instituției.
(2) Avocatul care conduce asistența judiciară de pe lângă
fiecare instanță este obligat să sesizeze în scris consiliului
baroului faptele comise de orice avocat, în condițiile prevederilor
alin. (1).
(3) Instanțele judecătorești și parchetele Ministerului Public
sunt obligate să înainteze consiliului baroului orice plângere
făcută împotriva unui avocat și să îl înștiințeze despre orice
acțiune de urmărire penală sau de judecată pornită împotriva
unui avocat.
Art. 87. — (1) Anchetarea abaterii și exercitarea acțiunii
disciplinare sunt de competența consiliului baroului.
(2) Anchetarea abaterii și exercitarea acțiunii disciplinare
privind decanii barourilor și membrii Consiliului U.N.B.R. sunt de
competența Consiliului U.N.B.R. Persoana anchetată sau
trimisă în judecată disciplinară nu participă la luarea hotărârii.
(3) Membrii comisiei permanente care sunt anchetați nu pot
participa la dezbaterile privind luarea deciziei de exercitare a
acțiunii disciplinare.
(4) În toate cazurile acțiunea disciplinară poate fi exercitată
în termen de cel mult un an de la data săvârșirii abaterii.
Art. 88. — (1) În cadrul fiecărui barou se organizează și
funcționează o comisie de disciplină care judecă, în primă
instanță și în complet de 3 membri, abaterile disciplinare
săvârșite de avocații din acel barou.
(2) În cadrul U.N.B.R. este organizată și funcționează
Comisia centrală de disciplină, care judecă:
a) ca instanță de fond, în complet de 3 membri, abaterile
săvârșite de membrii Consiliului U.N.B.R. și de decanii
barourilor;
b) în contestație, în complet de 5 membri, potrivit prevederilor
statutului profesiei.
(3) Recursul declarat împotriva deciziei disciplinare a
Comisiei centrale de disciplină, ca instanță de fond, este judecat
de Consiliul U.N.B.R. constituit ca instanță disciplinară în plenul
său, în afară de persoana implicată în cauză.
(4) Împotriva hotărârilor pronunțate potrivit alin. (2) și (3),
partea interesată poate declara recurs la secția de contencios a
Curții de Apel București, a cărei hotărâre este definitivă și
irevocabilă.
(5) Procedura judecării abaterilor disciplinare este stabilită în
statutul profesiei și se completează cu prevederile Codului de
procedură civilă.
Art. 89. — (1) Sancțiunile disciplinare sunt:
a) mustrarea;
b) avertismentul;

MONITORUL OFICIAL AL ROMÂNIEI, PARTEA I, Nr. 98/7.II.2011
c) amendă de la 50 lei la 500 lei, care se face venit la bugetul
baroului. Plata amenzii se va face în termen de 30 de zile de la
data rămânerii definitive a hotărârii disciplinare. Neachitarea în
acest termen atrage suspendarea de drept din exercițiul
profesiei, până la achitarea sumei. Limitele amenzii disciplinare
se actualizează periodic de către Consiliul U.N.B.R., în funcție
de rata inflației.
d) interdicția de a exercita profesia pe o perioadă de la o lună
la un an;
e) excluderea din profesie.
(2) În perioada interdicției avocatul nu poate presta sub nicio
formă asistență juridică, nu poate face uz de calitatea de avocat
și nu poate participa la activitatea organelor profesiei.
(3) Împotriva deciziei disciplinare pot declara recurs
persoana interesată, decanul baroului și președintele uniunii, în
termen de 15 zile de la comunicare.
Art. 90. — (1) În caz de abatere evidentă și gravă, instanța
disciplinară poate lua măsura suspendării avocatului din
exercițiul profesiei până la judecarea definitivă a cauzei.
(2) Împotriva încheierii prin care s-a luat această măsură se
poate declara recurs în termen de 5 zile de la comunicare.
(3) Recursul este suspensiv de executare și va fi soluționat
de urgență.
CAPITOLUL VII
Casa de Asigurări a Avocaților
Art. 91. — (1) În cadrul U.N.B.R. este organizată și
funcționează Casa de Asigurări a Avocaților, în scopul stabilirii și
acordării pensiilor și ajutoarelor sociale cuvenite avocaților și
urmașilor acestora cu drepturi proprii la pensie, în condițiile
prevăzute de legea specială.
(2) Organizarea și funcționarea Casei de Asigurări a
Avocaților se stabilesc de Congresul avocaților prin statutul
acesteia.
Art. 92. — (1) Sunt membri ai Casei de Asigurări a Avocaților
toți avocații în activitate, avocații pensionari și urmașii acestora
cu drepturi proprii la pensie și la ajutoare sociale.
(2) Avocatul înscris în barou, cu drept de exercitare a
profesiei, este obligat să contribuie la constituirea fondului Casei
de Asigurări a Avocaților. Contribuția nu poate fi mai mică decât
suma stabilită de Consiliul U.N.B.R., astfel încât să acopere
nevoile curente de plată ale Casei de Asigurări a Avocaților.
Avocații pot face parte și din alte forme de asigurări sociale.
Art. 93. — (1) Casa de Asigurări a Avocaților are
personalitate juridică, patrimoniu și buget propriu. Sediul său
este în municipiul București. Patrimoniul său poate fi folosit în
activități economice producătoare de venituri, în condițiile legii,
cu autorizarea consiliului uniunii.
(2) Casa de Asigurări a Avocaților poate înființa sucursale
sau filiale, în condițiile și cu procedura prevăzute în statutul de
organizare și funcționare a acesteia.
Art. 94. — (1) Casa de Asigurări a Avocaților este condusă și
administrată de un consiliu format din 5 membri, dintre care 3
avocați în activitate și 2 avocați pensionari, aleși de congres pe
o perioadă de 4 ani.
(2) Consiliul alege din rândurile sale un președinte și un
vicepreședinte. Unul dintre membri, desemnat de președinte,
îndeplinește și funcția de secretar al consiliului.
Art. 95. — (1) Controlul financiar al Casei de Asigurări a
Avocaților se exercită de către comisia de cenzori, compusă din
3 membri, dintre care 2 avocați în activitate și un avocat
pensionar.
(2) Barourile și avocații sunt obligați să pună la dispoziție
comisiei de cenzori și inspectorilor financiari ai Casei de
Asigurări a Avocaților toate datele privind veniturile asupra
cărora se reține contribuția pentru fondul de pensii și ajutoare
sociale.

13

CAPITOLUL VIII
Exercitarea în România a profesiei de către avocații care
au obținut calificarea profesională în unul dintre statele
membre ale Uniunii Europene și ale Spațiului Economic
European
SECȚIUNEA 1
Dispoziții generale

Art. 96. — (1) Dispozițiile prezentului capitol se aplică
avocaților care și-au obținut calificarea profesională în unul
dintre statele membre ale Uniunii Europene și ale Spațiului
Economic European, care își exercită profesia pe teritoriul
României:
a) în mod independent sau în asociere;
b) ca avocați salariați în România;
c) prin prestare de servicii.
(2) Dispozițiile prezentului capitol sunt aplicabile și avocaților
care și-au obținut calificarea profesională în Confederația
Elvețiană, care își exercită profesia pe teritoriul României în
oricare dintre modalitățile prevăzute la alin. (1).
Art. 97. — În sensul prezentului capitol:
a) avocat reprezintă orice persoană provenind dintr-un stat
membru al Uniunii Europene sau al Spațiului Economic
European, care este autorizată să-și desfășoare activitățile
profesionale sub titlul profesional corespunzător obținut într-un
stat membru;
b) stat membru de origine reprezintă statul membru al Uniunii
Europene sau al Spațiului Economic European, în care un
avocat a obținut dreptul de a utiliza unul dintre titlurile
profesionale prevăzute la lit. a), înainte de a practica profesia
de avocat în România;
c) titlu profesional din statul membru de origine reprezintă
titlul profesional utilizat în statul membru unde un avocat a
obținut dreptul de a folosi acest titlu, înainte de a practica
profesia de avocat în România;
d) grupare reprezintă orice entitate, cu sau fără personalitate
juridică, organizată potrivit legislației unui stat membru, în cadrul
căreia avocații își desfășoară activitățile profesionale împreună,
sub nume comun;
e) titlu profesional din România reprezintă titlul profesional
sub care un avocat este înscris în Tabloul avocaților din
România;
f) autoritatea română competentă este structura din cadrul
U.N.B.R., desemnată potrivit statutului.
Art. 98. — Avocații care profesează în România sub titlul
profesional din statul membru de origine pot desfășura aceleași
activități profesionale ca și avocații care profesează sub titlul
profesional obținut în România, pot acorda asistență juridică și
pot reprezenta persoane fizice sau persoane juridice în fața
instanțelor române, referitor la dreptul statului membru de
origine, dreptul comunitar, dreptul internațional, precum și
dreptul românesc, cu respectarea regulilor de procedură
aplicabile în fața instanțelor române.
Art. 99. — (1) Avocații care profesează în România sub titlul
profesional din statul membru de origine vor folosi denumirea
sub care își desfășoară profesia în statul membru de origine,
exprimată în limba oficială sau în una dintre limbile oficiale ale
statului membru de origine respectiv.
(2) Pe lângă denumirea prevăzută la alin. (1), în denumire
se va menționa, alături de forma juridică de exercitare a profesiei
în România, și forma juridică a grupării din statul membru de
origine.
(3) Autoritatea română competentă poate cere unui avocat
care profesează sub titlul profesional obținut în statul membru
de origine să indice gruparea profesională din care face parte în
statul membru de origine sau autoritatea judiciară în cadrul

14

MONITORUL OFICIAL AL ROMÂNIEI, PARTEA I, Nr. 98/7.II.2011

căreia este admis să-și exercite profesia, potrivit legii din statul
membru de origine.
(4) Avocatul care obține admiterea în profesia de avocat în
România în condițiile art. 100 sau 109 are dreptul să folosească
titlul profesional din statul membru de origine, exprimat în limba
oficială sau în una dintre limbile oficiale ale statului membru de
origine, alături de titlul profesional corespunzător profesiei de
avocat din România.
Art. 100. — (1) Indiferent de forma de exercitare a activității
pe teritoriul României, avocații care profesează sub titlul
profesional din statul membru de origine pot solicita oricând
recunoașterea diplomelor, în vederea admiterii în profesia de
avocat și a practicării acesteia sub titlul profesional din România.
(2) În vederea recunoașterii diplomelor în România,
solicitantul va trebui să susțină, la alegere, un examen de
verificare a cunoștințelor sau să efectueze un stagiu de 3 ani în
domeniul dreptului românesc.
(3) U.N.B.R. va stabili componența comisiei de evaluare,
precum și conținutul și modul de desfășurare ale examenului
sau ale stagiului, după caz.
(4) La depunerea cererii de recunoaștere a diplomei, în
vederea determinării conținutului și modului de desfășurare ale
examenului sau ale perioadei de stagiu, comisia de evaluare va
verifica în prealabil dacă experiența profesională dobândită de
solicitant este de natură să acopere în tot sau în parte
diferențele existente între dreptul românesc și cel al statului
membru de origine în care a fost obținută diploma, în vederea
exceptării parțiale sau totale de la îndeplinirea condițiilor
prevăzute la alin. (2).
(5) Prevederile prezentului articol se completează cu
dispozițiile legislației-cadru privind recunoașterea reciprocă a
calificărilor profesionale.
Art. 101. — (1) Autoritatea competentă română și autoritățile
competente din statele membre de origine colaborează în
vederea aplicării corespunzătoare a dispozițiilor prezentei legi,
informațiile care se obțin în cadrul acestor colaborări fiind
confidențiale. Colaborarea se poate realiza și prin intermediul
sistemului de informare în cadrul pieței interne, în conformitate
cu prevederile Ordonanței de urgență a Guvernului nr. 49/2009
privind libertatea de stabilire a prestatorilor de servicii și
libertatea de a furniza servicii în România, aprobată cu
modificări și completări prin Legea nr. 68/2010.
(2) Autoritatea competentă din statul membru de origine
poate formula observații în cadrul procedurilor disciplinare care
se desfășoară împotriva unui avocat care profesează sub titlul
profesional din acel stat.
SECȚIUNEA a 2-a
Exercitarea cu caracter permanent a profesiei în România de
către avocații care au obținut calificarea profesională în unul
dintre statele membre ale Uniunii Europene și ale Spațiului
Economic European

Art. 102. — (1) În condițiile prezentei secțiuni, oricare dintre
avocații prevăzuți la art. 97 lit. a) poate desfășura pe teritoriul
României, cu caracter permanent și sub titlul profesional din
statul membru de origine, activitățile prevăzute la art. 98.
(2) Avocații care își exercită în mod permanent activitatea pe
teritoriul României pot dobândi titlul profesional din România fie
în condițiile prevăzute la art. 100, fie potrivit art. 109.
Art. 103. — (1) Avocatul care dorește să profeseze în
România sub titlul profesional din statul membru în care și-a
obținut calificarea profesională se înscrie în tabloul special ținut
de barourile române, în condițiile prezentului articol, ale art. 13
alin. (6) și ale statutului profesiei.
(2) Autoritatea română competentă înscrie avocatul solicitant
pe baza prezentării unui certificat care atestă înregistrarea lui la
autoritatea competentă din statul membru de origine. Autoritatea

română competentă informează autoritatea competentă din
statul membru de origine despre înscriere.
(3) Certificatul prevăzut la alin. (2) trebuie să fie eliberat cu
cel mult 3 luni înainte de formularea cererii de înscriere în
Tabloul avocaților din România.
(4) La publicarea numelor avocaților înscriși în România,
autoritatea română competentă va publica și numele avocaților
înscriși potrivit prezentei secțiuni.
Art. 104. — (1) Avocaților care profesează sub titlul
profesional din statul membru de origine li se asigură
reprezentarea corespunzătoare în asociațiile profesionale ale
avocaților din România, potrivit dispozițiilor prezentei legi și ale
statutului profesiei; ei au cel puțin dreptul de a participa la
alegerea organelor de conducere ale acestor asociații.
(2) Avocații care profesează sub titlul profesional din statul
membru de origine sunt obligați fie să se asigure pentru
răspundere profesională, în condițiile stabilite prin statutul
profesiei, fie să devină membri ai Casei de Asigurări a Avocaților,
în condițiile prevăzute la cap. VII.
(3) Avocații pot fi scutiți de obligațiile prevăzute la alin. (2),
dacă fac dovada unei asigurări plătite sau a unei alte garanții
date în condițiile legii statului membru de origine, în măsura în
care asigurarea sau garanția este echivalentă din punctul de
vedere al condițiilor și al acoperirii. Dacă acoperirea este doar
parțială, avocații trebuie să încheie o asigurare suplimentară
pentru a acoperi aspectele care nu se regăsesc în asigurarea
sau în garanția dată potrivit reglementărilor din statul membru de
origine.
Art. 105. — Avocații înscriși în România sub titlul profesional
din statul membru de origine pot profesa ca salariați în oricare
dintre formele de organizare a profesiei, permise pentru avocații
care profesează sub titlul profesional obținut în România.
Art. 106. — Avocații care profesează în România sub titlul
profesional din statul membru de origine se supun acelorași
reguli de conduită profesională prevăzute în prezenta lege și în
statutul profesiei ca și avocații care profesează sub titlul
profesional obținut în România, pentru activitățile desfășurate
pe teritoriul țării.
Art. 107. — (1) Avocații prevăzuți în prezentul capitol răspund
disciplinar pentru nerespectarea prezentei legi sau a statutului,
potrivit prevederilor cap. VI.
(2) Înainte de inițierea procedurilor disciplinare împotriva unui
avocat care profesează sub titlul profesional din statul membru
de origine, autoritatea română competentă informează în cel
mai scurt timp autoritatea competentă din statul membru de
origine, furnizând orice informații utile în cauză.
(3) Autoritatea română competentă cooperează cu
autoritatea competentă din statul membru de origine pe tot
parcursul desfășurării procedurilor disciplinare.
(4) Retragerea permanentă sau temporară de către
autoritatea competentă din statul membru de origine a
autorizației de exercitare a profesiei are ca efect obligatoriu
interdicția temporară sau permanentă ca avocatul în cauză să
profeseze în România sub titlul profesional din statul membru
de origine.
Art. 108. — (1) Unul sau mai mulți avocați din aceeași
grupare ori din același stat membru, care profesează sub titlul
profesional din statul membru de origine, pot profesa în
România prin înființarea unui sediu secundar al grupării
respective, organizat în orice formă de exercitare a profesiei de
avocat prevăzută de legea română.
(2) Profesia de avocat se poate exercita și în cadrul formelor
asociate prevăzute de legea română, astfel:
a) mai mulți avocați din diferite state membre, care
profesează sub titlurile profesionale din statele membre de
origine;

MONITORUL OFICIAL AL ROMÂNIEI, PARTEA I, Nr. 98/7.II.2011
b) unul sau mai mulți avocați dintre cei prevăzuți la lit. a) și
unul sau mai mulți avocați din România.
(3) Avocatul care intenționează să profeseze sub titlul
profesional din statul membru de origine informează autoritatea
română competentă despre faptul că este membru al unei forme
de exercitare a profesiei în statul membru de origine și
furnizează toate detaliile relevante despre acea grupare.
Art. 109. — (1) Avocații care profesează sub titlul profesional
din statul membru de origine și care își desfășoară activitatea
efectiv și cu regularitate, pe o perioadă de cel puțin 3 ani în
România, în domeniul dreptului românesc sau al dreptului
comunitar sunt admiși în profesia de avocat în România, fără a
fi necesară îndeplinirea condițiilor prevăzute la art. 100, cu
respectarea prevederilor prezentei legi referitoare la exercițiul
drepturilor civile și politice și la cazurile de nedemnitate și
incompatibilitate.
(2) În fața autorității române competente solicitanții trebuie
să facă dovada desfășurării cu regularitate a activității în
România pe o perioadă de cel puțin 3 ani în domeniul dreptului
românesc sau comunitar. În acest scop:
a) avocații trebuie să prezinte toate informațiile și
documentele relevante cu privire la numărul de cauze în care
au acordat asistență juridică, precum și cu privire la natura
acestora;
b) autoritatea română competentă poate să verifice
caracterul efectiv și regularitatea activității desfășurate și poate
cere avocatului, dacă este necesar, să ofere clarificări, în scris
sau verbal, cu privire la informațiile și documentele prevăzute la
lit. a).
(3) Avocații care profesează sub titlul profesional din statul
membru de origine în România pot oricând să ceară ca
diplomele să le fie recunoscute, potrivit dispozițiilor art. 100, în
vederea obținerii admiterii în profesia de avocat în România și
a exercitării acesteia sub titlul profesional astfel obținut.
(4) Avocații care profesează sub titlul profesional din statul
membru de origine și care au desfășurat în mod efectiv și cu
regularitate o activitate profesională în România pe o perioadă
de cel puțin 3 ani, dar pe o perioadă mai scurtă în domeniul
dreptului românesc, pot obține admiterea în profesia de avocat
și dreptul de a o practica sub titlul profesional din România, fără
a fi necesară îndeplinirea condițiilor prevăzute la art. 100, cu
respectarea prevederilor prezentei legi referitoare la exercițiul
drepturilor civile și politice și la cazurile de nedemnitate și
incompatibilitate, după următoarea procedură:
a) autoritatea română competentă ia în considerare
desfășurarea efectivă și cu regularitate a activității în perioada
de cel puțin 3 ani, cunoștințele și experiența profesională
dobândite în România, precum și orice participare la prelegeri și
seminarii despre dreptul românesc sau deontologia profesiei de
avocat;
b) solicitantul pune la dispoziția baroului român orice
informație și documentație relevantă, în special despre cauzele
în care a acordat asistență juridică.
(5) Decizia autorității române competente de a nu acorda
înscrierea automată în cazul în care nu s-a prezentat dovada că
cerințele prevăzute la alin. (1) sau (4) au fost îndeplinite va fi
motivată, comunicată solicitantului și baroului și supusă căilor
de atac prevăzute de statutul profesiei.
(6) Desfășurarea efectivă și cu regularitate a activității
avocatului în România și capacitatea sa de a o continua sunt
evaluate pe baza unui interviu susținut cu comisia de evaluare
prevăzută la art. 100.
(7) Autoritatea română competentă poate, printr-o decizie
motivată și supusă căilor de atac prevăzute de statutul profesiei,
să refuze avocatului solicitant acordarea titlului profesional de
avocat în România, dacă se consideră că aceasta ar aduce

15

atingere ordinii publice, ca urmare a unor abateri disciplinare, a
unor plângeri și incidente de orice fel.
(8) Reprezentanții U.N.B.R. sunt obligați să păstreze
confidențialitatea informațiilor primite cu ocazia examinării cererii
de acordare a titlului profesional în România.
SECȚIUNEA a 3-a
Exercitarea în România, prin prestarea de servicii, a profesiei
de către avocații provenind din statele membre ale Uniunii
Europene și ale Spațiului Economic European

Art. 110. — (1) În condițiile prezentei secțiuni, avocații
provenind din statele membre ale Uniunii Europene și ale
Spațiului Economic European pot desfășura în România
activități profesionale care pot fi exercitate ocazional sub forma
prestării de servicii.
(2) Activitatea de prestare de servicii prevăzută la alin. (1) se
exercită în România prin reprezentarea drepturilor și intereselor
legitime ale persoanelor fizice și persoanelor juridice în justiție
sau în fața autorităților publice, în condițiile prevăzute pentru
avocații stabiliți în acest stat, fără a fi necesară înscrierea în
barou.
(3) Pentru exercitarea altor activități decât cele menționate la
alin. (2), avocatul respectă condițiile și regulile de conduită
profesională ale statului membru de origine, precum și legislația
română privind profesia, în special cu privire la incompatibilități,
la secretul profesional, la relațiile dintre avocați, la interdicția ca
același avocat să reprezinte două părți având interese contrarii,
precum și la publicitate. Un avocat care nu este stabilit în
România este ținut de respectarea acestor reguli numai în
măsura în care respectarea lor este justificată obiectiv pentru
asigurarea exercitării corecte a activităților de avocat, a
demnității profesiei și a respectării regulilor privind
incompatibilitatea.
Art. 111. — (1) Autoritatea română competentă cere
avocatului care prestează servicii dovedirea calității sale de
avocat.
(2) În cazul nerespectării obligațiilor prevăzute la art. 110,
autoritatea română competentă stabilește prin statut
consecințele acestei nerespectări.
(3) La verificarea cazului de nerespectare a obligațiilor
prevăzute la art. 110, autoritatea română competentă poate
solicita orice informații profesionale utile cu privire la persoana
care prestează servicii.
(4) Autoritatea română competentă va informa autoritatea
competentă din statul membru de origine despre orice decizie
luată. Comunicările prevăzute de prezentul alineat au caracter
confidențial.
CAPITOLUL IX
Dispoziții tranzitorii și finale
Art. 112. — Prezenta lege va fi pusă în aplicare astfel:
a) actualele organe de conducere ale Uniunii Avocaților din
România își vor îndeplini în continuare atribuțiile, potrivit legii și
statutului profesiei, ca organe de conducere ale U.N.B.R., pe
întreaga durată a mandatului pentru care au fost alese;
b) Consiliul U.N.B.R. va elabora proiectul statutului profesiei
și îl va adopta în termen de cel mult 90 de zile de la data intrării
în vigoare a prezentei legi. Statutul profesiei va fi publicat în
Monitorul Oficial al României, Partea I;
c) formele noi de asociere pentru exercitarea profesiei de
avocat se vor organiza și vor funcționa numai după intrarea în
vigoare a noului statut al profesiei.
Art. 113. — (1) La data intrării în vigoare a prezentei legi
persoanele fizice sau juridice care au fost autorizate în baza
altor acte normative ori au fost încuviințate prin hotărâri
judecătorești să desfășoare activități de consultanță,

16

MONITORUL OFICIAL AL ROMÂNIEI, PARTEA I, Nr. 98/7.II.2011

reprezentare sau asistență juridică, în orice domenii, își
încetează de drept activitatea. Continuarea unor asemenea
activități constituie infracțiune și se pedepsește potrivit legii
penale.
(2) De asemenea, la data intrării în vigoare a prezentei legi
încetează de drept efectele oricărui act normativ, administrativ
sau jurisdicțional prin care au fost recunoscute ori încuviințate
activități de consultanță, reprezentare și asistență juridică
contrare dispozițiilor prezentei legi.
(3) Prevederile alin. (1) și (2) nu se aplică profesiei de
consilier juridic, care va fi exercitată potrivit dispozițiilor Legii
nr. 514/2003 privind organizarea și exercitarea profesiei de
consilier juridic, cu completările ulterioare.
(4) Consiliile și decanii barourilor au obligația și autorizarea
să urmărească ducerea la îndeplinire a prevederilor alin. (1)
și (2) și să ia măsurile legale în acest sens.
Art. 114. — La data intrării în vigoare a prezentei legi,
denumirea Uniunea Avocaților din România se înlocuiește cu
denumirea Uniunea Națională a Barourilor din România, în toate
actele normative.*)
Art. 115. — La data intrării în vigoare a prezentei legi orice
dispoziții contrare se abrogă.**)
Art. 116. — Procedurile și formalitățile de autorizare
prevăzute de prezenta lege pot fi îndeplinite și prin intermediul
punctului de contact unic, în conformitate cu prevederile
Ordonanței de urgență a Guvernului nr. 49/2009, aprobată cu
modificări și completări prin Legea nr. 68/2010. Prevederile
prezentului articol se aplică de la data operaționalizării punctului
de contact unic.
NOTĂ:

Reproducem mai jos prevederi care nu sunt încorporate în
forma republicată a Legii nr. 51/1995 și care se aplică, în
continuare, ca dispoziții proprii ale actelor modificatoare:
1. Art. II din Legea nr. 201/2004 privind completarea Legii
nr. 51/1995 pentru organizarea și exercitarea profesiei de
avocat:

ăArt. II. — (1) Prezenta lege intră în vigoare la data aderării
României la Uniunea Europeană.
(2) Dispozițiile aranjamentului provizoriu propus de Uniunea
Europeană, referitoare la restricționarea pentru o perioadă de
maximum 7 ani a libertății de circulație a avocaților, se aplică pe
bază de reciprocitate.”
2. Art. II—V din Legea nr. 270/2010 privind modificarea și
completarea Legii nr. 51/1995 pentru organizarea și exercitarea
profesiei de avocat:
ăArt. II. — (1) În termen de 60 de zile de la intrarea în vigoare
a prezentei legi, Statutul profesiei de avocat, publicat în
Monitorul Oficial al României, Partea I, nr. 45 din 13 ianuarie
2005, cu modificările și completările ulterioare, se modifică
potrivit prevederilor prezentei legi.
(2) În termenul prevăzut la alin. (1), Consiliul Uniunii
Naționale a Barourilor din România adoptă Regulamentul-cadru
pentru organizarea serviciilor de asistență judiciară prevăzut la
art. 686***) lit. b) din Legea nr. 51/1995, republicată, cu
modificările și completările ulterioare, precum și cu cele aduse
prin prezenta lege.
Art. III. — Dispozițiile referitoare la societățile profesionale
cu răspundere limitată din Legea nr. 51/1995, republicată, cu
modificările și completările ulterioare, precum și cu cele aduse
prin prezenta lege, intră în vigoare după intrarea în vigoare a
modificărilor Statutului profesiei de avocat, prevăzute la art. II.
Art. IV. — Dispozițiile art. I pct. 7—9 se aplică și pentru
examenele aflate în desfășurare la data intrării în vigoare a
prezentei legi.
Art. V. — În tot cuprinsul Legii nr. 51/1995, republicată, cu
modificările și completările ulterioare, sintagma «societate civilă
profesională cu răspundere limitată» se înlocuiește cu sintagma
«societate profesională cu răspundere limitată».”

*) Fost art. 83, astfel cum a fost modificat prin Legea nr. 255/2004.
**) Fost art. 84, introdus prin Legea nr. 255/2004.
***) Art. 686 a devenit prin renumerotare art. 77.

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

Cristina-Gabriela F. Popescu

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 98/7.II.2011 conține 16 pagini.

Prețul: 3,20 lei

&JUYDGY|449824]
ISSN 1453—4495

