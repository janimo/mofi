Anul 179 (XXIII) — Nr. 509

PARTEA I

LEGI, DECRETE, HOTĂRÂRI ȘI ALTE ACTE

Marți, 19 iulie 2011

SUMAR

Pagina
DECIZII ALE CURȚII CONSTITUȚIONALE
Decizia nr. 392 din 24 martie 2011 referitoare la excepția de
neconstituționalitate a dispozițiilor art. 12 din Legea
nr. 544/2001 privind liberul acces la informațiile de
interes public ..............................................................

2–3

Decizia nr. 541 din 28 aprilie 2011 referitoare la excepția de
neconstituționalitate a prevederilor art. 7 alin. (6) din
Legea contenciosului administrativ nr. 554/2004 ......

3–5

Decizia nr. 542 din 28 aprilie 2011 referitoare la excepția de
neconstituționalitate a dispozițiilor Ordonanței de
urgență a Guvernului nr. 40/1999 privind protecția
chiriașilor și stabilirea chiriei pentru spațiile cu
destinația de locuințe..................................................

5–6

Decizia nr. 603 din 5 mai 2011 referitoare la excepția de
neconstituționalitate a prevederilor art. 220 alin. (2)
lit. b) din Ordonanța Guvernului nr. 92/2003 privind
Codul de procedură fiscală ........................................

7–8

Decizia nr. 606 din 12 mai 2011 referitoare la excepția de
neconstituționalitate a prevederilor art. 58 lit. q) și
art. 59 alin. (1) lit. a) din Ordonanța de urgență a
Guvernului nr. 109/2005 privind transporturile rutiere

8–10

Pagina
Decizia nr. 611 din 12 mai 2011 referitoare la excepția de
neconstituționalitate a prevederilor art. 96 alin. (2)
pct. 1 din Ordonanța de urgență a Guvernului
nr. 195/2005 privind protecția mediului ......................
Decizia nr. 678 din 31 mai 2011 referitoare la excepția de
neconstituționalitate a dispozițiilor art. 4 alin. (4) și
art. 5 alin. (1) lit. m) din Legea recunoștinței față de
eroii-martiri și luptătorii care au contribuit la victoria
Revoluției române din decembrie 1989, precum și față
de persoanele care și-au jertfit viața sau au avut de
suferit în urma revoltei muncitorești anticomuniste de
la Brașov din noiembrie 1987 nr. 341/2004................
Decizia nr. 731 din 2 iunie 2011 referitoare la excepția de
neconstituționalitate a dispozițiilor art. 1 alin. (1), art. 4
alin. (2) și art. 6 alin. (1), (2) și (4) din Ordonanța
Guvernului nr. 5/2001 privind procedura somației de
plată............................................................................

13–14

HOTĂRÂRI ALE GUVERNULUI ROMÂNIEI
— Hotărâre privind modificarea art. 3 din Hotărârea
Guvernului nr. 832/2010 pentru aprobarea strategiei
de vânzare a unor acțiuni emise de Societatea
Comercială ăOMV Petrom” — S.A. București prin
metode specifice pieței de capital ..............................

15

720.

10–11

11–13

2

MONITORUL OFICIAL AL ROMÂNIEI, PARTEA I, Nr. 509/19.VII.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 392
din 24 martie 2011

referitoare la excepția de neconstituționalitate a dispozițiilor art. 12 din Legea nr. 544/2001
privind liberul acces la informațiile de interes public
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Ionița Cochințu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate a
prevederilor art. 12 din Legea nr. 544/2001 privind liberul acces
la informațiile de interes public, excepție ridicată de primarul
municipiului Onești în Dosarul nr. 1.840/110/2009 al Tribunalului
Bacău — Secția comercială și contencios administrativ.
La apelul nominal se prezintă pentru autorul excepției de
neconstituționalitate consilierul juridic Irina Elena Anghel, cu
delegație depusă la dosar, lipsind cealaltă parte, față de care
procedura de citare este legal îndeplinită.
Cauza fiind în stare de judecată, președintele acordă
cuvântul
reprezentantului
autorului
excepției
de
neconstituționalitate, care solicită admiterea excepției de
neconstituționalitate astfel cum a fost formulată.
Reprezentantul Ministerului Public pune concluzii de
respingere a excepției de neconstituționalitate, cu referire la
jurisprudența Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 5 noiembrie 2009, pronunțată în Dosarul
nr. 1.840/110/2009, Tribunalul Bacău — Secția comercială și
contencios administrativ a sesizat Curtea Constituțională
cu excepția de neconstituționalitate a prevederilor art. 12
din Legea nr. 544/2001 privind liberul acces la informațiile
de interes public, excepție ridicată de primarul municipiului
Onești cu ocazia soluționării unei cauze având ca obiect
comunicarea de informații de interes public.
În motivarea excepției de neconstituționalitate autorul
acesteia susține, în esență, că art. 12 din Legea nr. 544/2001,
prin care se exceptează unele categorii de informații de la
accesul liber al cetățenilor, încalcă art. 53 alin. (2) din
Constituție, întrucât principiul proporționalității impune ca
restrângerea dreptului să fie determinată de existența unui
pericol iminent în aprecierea căruia interesul public este prioritar,
deținătorul informației fiind cel care trebuie să dovedească
motivele pentru care o anumită informație este considerată
secretă sau din orice motiv scoasă din sfera publică și că o astfel
de justificare există la data soluționării cauzei.
Tribunalul Bacău — Secția comercială și contencios
administrativ apreciază că excepția este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului, precum și

Avocatului Poporului pentru a-și exprima punctele de vedere
asupra excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate, astfel cum rezultă
din încheierile de sesizare, îl constituie prevederile art. 12 din
Legea nr. 544/2001 privind liberul acces la informațiile de interes
public, publicată în Monitorul Oficial al României, Partea I,
nr. 663 din 23 octombrie 2001.
— Art. 12: ă(1) Se exceptează de la accesul liber al
cetățenilor, prevăzut la art. 1 și, respectiv, la art. 111, următoarele
informații:
a) informațiile din domeniul apărării naționale, siguranței și
ordinii publice, dacă fac parte din categoriile informațiilor
clasificate, potrivit legii;
b) informațiile privind deliberările autorităților, precum și cele
care privesc interesele economice și politice ale României, dacă
fac parte din categoria informațiilor clasificate, potrivit legii;
c) informațiile privind activitățile comerciale sau financiare,
dacă publicitatea acestora aduce atingere dreptului de
proprietate intelectuală ori industrială, precum și principiului
concurenței loiale, potrivit legii;
d) informațiile cu privire la datele personale, potrivit legii;
e) informațiile privind procedura în timpul anchetei penale
sau disciplinare, dacă se periclitează rezultatul anchetei, se
dezvăluie surse confidențiale ori se pun în pericol viața,
integritatea corporală, sănătatea unei persoane în urma
anchetei efectuate sau în curs de desfășurare;
f) informațiile privind procedurile judiciare, dacă publicitatea
acestora aduce atingere asigurării unui proces echitabil ori
interesului legitim al oricăreia dintre părțile implicate în proces;
g) informațiile a căror publicare prejudiciază măsurile de
protecție a tinerilor.
(2) Răspunderea pentru aplicarea măsurilor de protejare a
informațiilor aparținând categoriilor prevăzute la alin. (1) revine
persoanelor și autorităților publice care dețin astfel de informații,
precum și instituțiilor publice abilitate prin lege să asigure
securitatea informațiilor.”
În opinia autorului excepției de neconstituționalitate, acest
text de lege contravine prevederilor constituționale ale art. 31
alin. (1)—(3) privind dreptul persoanei la informațiile de interes
public și obligația autorităților publice de a asigura informarea
corectă a cetățenilor asupra treburilor publice și asupra
problemelor de interes personal, art. 53 referitor la restrângerea
exercițiului unor drepturi sau al unor libertăți, art. 148 alin. (2) și (4)

MONITORUL OFICIAL AL ROMÂNIEI, PARTEA I, Nr. 509/19.VII.2011
care dispune în legătură cu prioritatea reglementărilor
comunitare, ca urmare a aderării României la Uniunea
Europeană, față de dispozițiile contrare din legile interne și
garantarea aducerii lor la îndeplinire de către autorități.
Examinând excepția de neconstituționalitate, Curtea
constată că prevederile art. 12 din Legea nr. 544/2001 privind
liberul acces la informațiile de interes public au mai fost supuse
controlului de constituționalitate raportat la dispoziții
constituționale similare. Prin Decizia nr. 1.175 din 11 decembrie
2007, publicată în Monitorul Oficial al României, Partea I, nr. 56
din 24 ianuarie 2008, Curtea a constatat că prevederile art. 12
din legea criticată sunt chiar în sensul dispozițiilor art. 31 și art. 53
din Constituție, invocate ca fiind încălcate.
De asemenea, Curtea Constituțională a statuat prin Decizia
nr. 568 din 19 septembrie 2006, publicată în Monitorul Oficial al
României, Partea I, nr. 890 din 1 noiembrie 2006, că exceptarea
prevăzută de art. 12 alin. (1) lit. a) din Legea nr. 544/2001 este
legitimată chiar de prevederile constituționale ale art. 31 alin. (3),
care stabilesc că ăDreptul la informație nu trebuie să prejudicieze
[...] securitatea națională”, precum și ale art. 53, potrivit cărora
exercițiul unor drepturi poate fi restrâns, printre altele, pentru

3

apărarea securității naționale, concept care include apărarea
națională, siguranța și ordinea publică.
Așa fiind, cele statuate prin deciziile menționate își mențin
valabilitatea și în prezenta cauză, întrucât nu au intervenit
elemente noi, care să justifice schimbarea jurisprudenței Curții
Constituționale.
Distinct de cele arătate în deciziile menționate, Curtea
constată că legiuitorul este cel în drept să stabilească atât
condițiile, cât și situațiile în care se exceptează de la accesul
liber al cetățenilor unele categorii de informații, în temeiul art. 31
alin. (3) din Constituție. A lăsa la îndemâna organelor sau
autorităților publice, care dețin informațiile în cauză, să decidă
dacă acestea sunt sau nu exceptate de la accesul liber al
cetățenilor, ar însemna instituirea unui arbitrariu în aprecierea
informației ca fiind sau nu de interes public pentru cetățeni.
Or, o reglementare unitară și neechivocă a informațiilor
exceptate de la acest acces reprezintă o aplicare a prevederilor
art. 31 alin. (3) din Legea fundamentală, numai legiuitorul putând
califica o informație ca ținând de ăsecuritatea națională”, nu și
alte organe sau autorități publice.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii:
D E C I D E:

Respinge ca neîntemeiată excepția de neconstituționalitate a prevederilor art. 12 din Legea nr. 544/2001 privind liberul
acces la informațiile de interes public, excepție ridicată de primarul municipiului Onești în Dosarul nr. 1.840/110/2009 al Tribunalului
Bacău — Secția comercială și contencios administrativ.
Definitivă și general obligatorie.
Pronunțată în ședința publică din data de 24 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ionița Cochințu
CURTEA CONSTITUȚIONALĂ

D E C I Z I A Nr. 541
din 28 aprilie 2011

referitoare la excepția de neconstituționalitate a prevederilor art. 7 alin. (6)
din Legea contenciosului administrativ nr. 554/2004
Augustin Zegrean
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a prevederilor art. 7 alin. (6) din Legea contenciosului
administrativ nr. 554/2004, excepție ridicată de Compania

Națională Administrația Porturilor Maritime — S.A. din Constanța
în Dosarul nr. 5.025/118/2009 al Tribunalului Constanța —
Secția comercială, de contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate,
invocând Decizia Curții Constituționale nr. 1.039 din 9 octombrie
2008.
C U R T E A,

având în vedere actele și lucrările dosarului, constată
următoarele:

4

MONITORUL OFICIAL AL ROMÂNIEI, PARTEA I, Nr. 509/19.VII.2011

Prin Încheierea din 20 aprilie 2010, pronunțată în Dosarul
nr. 5.025/118/2009, Tribunalul Constanța — Secția
comercială, de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 7 alin. (6) din Legea contenciosului
administrativ nr. 554/2004, excepție ridicată de Compania
Națională Administrația Porturilor Maritime — S.A. din Constanța
într-o cauză de contencios administrativ având ca obiect
ăpretenții”.
În motivarea excepției de neconstituționalitate autorul
acesteia susține, în esență, că art. 7 alin. (6) din Legea
contenciosului administrativ nr. 554/2004 contravine dispozițiilor
art. 15 alin. (2) din Constituție, deoarece prevede obligativitatea
îndeplinirii procedurii prealabile fără a face distincție expresă
între contractele încheiate anterior intrării în vigoare a Legii
nr. 554/2004 și contractele încheiate ulterior intrării în vigoare a
Legii nr. 554/2004. Arată că, în unele cazuri, instanțele
judecătorești au reținut în mod greșit faptul că dispozițiile de lege
criticate se aplică și pentru trecut, mai exact, contractelor
încheiate anterior intrării în vigoare a legii. Susține că lipsa unei
precizări exprese în acest sens ăproduce prejudicii majore
drepturilor procesuale ocrotite prin Constituția României”. În
opinia autorului excepției, limitând perioada de timp în care
poate fi exercitată plângerea, prin derogare de la prevederile
art. 7201 din Codul de procedură civilă, se creează o
discriminare între părțile unui proces civil sau comercial și cele
ale unui proces de contencios administrativ, în ceea ce privește
dreptul de a solicita instanței obligarea uneia dintre părți la
respectarea clauzelor contractuale.
Tribunalul Constanța — Secția comercială, de
contencios administrativ și fiscal constată admisibilitatea
excepției de neconstituționalitate a dispozițiilor art. 7 alin. (6) din
Legea nr. 554/2004. În ce privește incidența în cauză a efectelor
deduse din nerespectarea textului de lege criticat, observă că,
în mod constant, Curtea Constituțională a reținut că acestea
reprezintă probleme de aplicare a legii, care excedează
controlului instanței de contencios constituțional.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 7 alin. (6) din Legea contenciosului administrativ
nr. 554/2004, publicată în Monitorul Oficial al României, Partea I,
nr. 1.154 din 7 decembrie 2004, astfel cum au fost modificate
prin art. I pct. 9 din Legea nr. 262/2007 privind modificarea și
completarea Legii contenciosului administrativ nr. 554/2004,
publicată în Monitorul Oficial al României, Partea I, nr. 510 din
30 iulie 2007, care au următorul cuprins:
— Art. 7 alin. (6): ă(6) Plângerea prealabilă în cazul acțiunilor
care au ca obiect contracte administrative are semnificația
concilierii în cazul litigiilor comerciale, dispozițiile Codului de
procedură civilă fiind aplicabile în mod corespunzător. În acest

caz, plângerea trebuie făcută în termenul de 6 luni prevăzut la
alin. (7), care va începe să curgă:
a) de la data încheierii contractului, în cazul litigiilor legate
de încheierea lui;
b) de la data modificării contractului sau, după caz, de la data
refuzului cererii de modificare făcute de către una dintre părți, în
cazul litigiilor legate de modificarea contractului;
c) de la data încălcării obligațiilor contractuale, în cazul
litigiilor legate de executarea contractului;
d) de la data expirării duratei contractului sau, după caz, de
la data apariției oricărei alte cauze care atrage stingerea
obligațiilor contractuale, în cazul litigiilor legate de încetarea
contractului;
e) de la data constatării caracterului interpretabil al unei
clauze contractuale, în cazul litigiilor legate de interpretarea
contractului.”
În opinia autorului excepției de neconstituționalitate, sunt
nesocotite următoarele dispoziții din Legea fundamentală:
art. 15 alin. (2) care instituie principiul neretroactivității legii, cu
exceptarea legii penale sau contravenționale mai favorabile,
art. 16 alin. (1) care consacră principiul egalității cetățenilor în
fața legii și a autorităților publice și art. 21 privind accesul liber
la justiție și dreptul la un proces echitabil.
Examinând excepția de neconstituționalitate, Curtea observă
că textul de lege criticat are în vedere plângerea prealabilă ce
trebuie introdusă în cazul acțiunilor care au ca obiect contracte
administrative, precizând, pe de o parte, că aceasta are
semnificația concilierii în cazul litigiilor comerciale, astfel că
dispozițiile Codului de procedură civilă sunt aplicabile în mod
corespunzător, și, pe de altă parte, individualizând momentul de
la care începe să curgă termenul de 6 luni fixat pentru
introducerea acesteia, în funcție de tipul litigiului izvorât din
respectivul contract.
Autorul excepției critică prevederile art. 7 alin. (6) din Legea
contenciosului administrativ nr. 554/2004 din perspectiva art. 15
alin. (2) din Constituție, susținând că au caracter retroactiv,
întrucât unele instanțe judecătorești fac aplicarea acestora
inclusiv în ceea ce privește contractele administrative încheiate
anterior intrării în vigoare a Legii nr. 262/2007 pentru modificarea
și completarea Legii contenciosului administrativ nr. 554/2004,
care a introdus în cuprinsul legii menționate și textul ce
formează obiectul prezentei excepții. Curtea constată că
aceasta nu reprezintă o critică de neconstituționalitate, ci o
nemulțumire a autorului excepției legată de modalitatea de
aplicare a legii de către instanțe. Or, Curtea Constituțională nu
are competența de a cenzura activitatea instanțelor, acestea
fiind suverane în aprecierea modului de soluționare a cauzelor
ce le sunt deduse judecății. Așa fiind, sunt singurele în măsură
să determine legea aplicabilă litigiului, soluționând, eventual, și
conflictele de legi în timp.
Critica referitoare la lipsa unei mențiuni exprese a
inaplicabilității textului de lege criticat în ceea ce privește
contractele administrative încheiate anterior intrării sale în
vigoare constituie o problemă ce excedează, de asemenea,
competenței instanței de contencios constituțional, care, potrivit
art. 2 alin. (3) din Legea nr. 47/1992, se pronunță numai asupra
constituționalității actelor cu privire la care a fost sesizată, fără
a putea modifica sau completa prevederile supuse controlului,
această atribuție revenind Parlamentului, ca unică autoritate
legiuitoare a țării.
În ceea ce privește critica referitoare la pretinsa încălcare a
principiului egalității, Curtea constată că este neîntemeiată,
întrucât textul de lege criticat nu instituie niciun fel de privilegii
sau discriminări în cadrul aceleiași categorii de persoane. În
jurisprudența sa, Curtea a reținut în mod constant că egalitatea
nu înseamnă uniformitate și că la situații diferite sunt permise
tratamente juridice diferite, în măsura în care există o justificare

MONITORUL OFICIAL AL ROMÂNIEI, PARTEA I, Nr. 509/19.VII.2011
obiectivă și rezonabilă. Astfel, prin Decizia nr. 1 din 8 februarie
1994, publicată în Monitorul Oficial al României, Partea I, nr. 69
din 16 martie 1994, Plenul Curții Constituționale a statuat că nu
este contrară principiului egalității instituirea unor reguli
procedurale speciale, cât timp ele asigură egalitatea juridică a
cetățenilor în utilizarea lor. Principiul egalității în fața legii
presupune instituirea unui tratament egal pentru situații care, în
funcție de scopul urmărit, nu sunt diferite. De aceea, el nu
exclude, ci, dimpotrivă, presupune soluții diferite pentru situații
diferite, ipoteză aplicabilă cauzei de față.

5

Totodată, Curtea reține că obligativitatea parcurgerii
procedurii prealabile nu reprezintă o nesocotire a accesului liber
la justiție, legiuitorul înțelegând să reglementeze și în această
materie o procedură extrajudiciară care să ofere părților
posibilitatea de a se înțelege asupra eventualelor pretenții ale
reclamantului, fără implicarea instanței judecătorești. În cazul în
care însă părțile nu reușesc să își concilieze interesele în acest
mod, au dreptul neîngrădit de a sesiza instanța competentă,
care va analiza pretențiile acestora în cadrul unui proces care va
satisface toate garanțiile specifice unui proces echitabil.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii:
D E C I D E:

Respinge, ca neîntemeiată, excepția de neconstituționalitate a prevederilor art. 7 alin. (6) din Legea contenciosului
administrativ nr. 554/2004, excepție ridicată de Compania Națională Administrația Porturilor Maritime — S.A. din Constanța în
Dosarul nr. 5.025/118/2009 al Tribunalului Constanța — Secția comercială, de contencios administrativ și fiscal.
Definitivă și general obligatorie.
Pronunțată în ședința publică din data de 28 aprilie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 542
din 28 aprilie 2011

referitoare la excepția de neconstituționalitate a dispozițiilor Ordonanței de urgență a Guvernului
nr. 40/1999 privind protecția chiriașilor și stabilirea chiriei pentru spațiile cu destinația de locuințe
Augustin Zegrean
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Benke Károly

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor Ordonanței de urgență a Guvernului nr. 40/1999
privind protecția chiriașilor și stabilirea chiriei pentru spațiile cu
destinația de locuințe, excepție ridicată de Ioana Ilinca în
Dosarul nr. 14.789/301/2008 al Curții de Apel București —
Secția a III-a civilă și pentru cauze cu minori și de familie.
La apelul nominal se constată lipsa părților, față de care
procedura de citare este legal îndeplinită.

Reprezentantul Ministerului Public solicită respingerea
excepției de neconstituționalitate, în principal, ca inadmisibilă,
întrucât autorul acesteia învederează aspecte ce țin de
interpretarea legii, iar în subsidiar, ca neîntemeiată și, prin
urmare, menținerea jurisprudenței în materie a Curții
Constituționale.
C U R T E A,

având în vedere actele și lucrările dosarului, constată
următoarele:
Prin Decizia civilă nr. 760 din 28 iunie 2010, pronunțată în
Dosarul nr. 14.789/301/2008, Curtea de Apel București —
Secția a III-a civilă și pentru cauze cu minori și de familie a
sesizat Curtea Constituțională cu excepția de
neconstituționalitate a dispozițiilor Ordonanței de urgență a
Guvernului nr. 40/1999 privind protecția chiriașilor și
stabilirea chiriei pentru spațiile cu destinația de locuințe,
excepție ridicată de Ioana Ilinca într-o cauză în care cererea
reconvențională depusă a fost întemeiată pe prevederile
Ordonanței de urgență a Guvernului nr. 40/1999.

6

MONITORUL OFICIAL AL ROMÂNIEI, PARTEA I, Nr. 509/19.VII.2011

În motivarea excepției de neconstituționalitate se arată
că lipsirea de locuință a autorului excepției în temeiul ordonanței
de urgență criticate reprezintă o discriminare și încalcă dreptul
acestuia la viață intimă, familială și privată, la un domiciliu și la
ocrotirea sănătății. Totodată, se susține că ordonanța de urgență
criticată nu cuprinde nicio mențiune cu privire la chiriașii care au
fost împiedicați să își cumpere locuința închiriată în baza Legii
nr. 112/1995 pentru reglementarea situației juridice a unor
imobile cu destinația de locuințe, trecute în proprietatea statului
sau a Legii locuinței nr. 114/1996.
Curtea de Apel București — Secția a III-a civilă și pentru
cauze cu minori și de familie consideră că excepția de
neconstituționalitate ridicată este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând actul de sesizare, raportul întocmit de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art.146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile Ordonanței de urgență a Guvernului nr. 40/1999
privind protecția chiriașilor și stabilirea chiriei pentru spațiile cu
destinația de locuințe, publicată în Monitorul Oficial al României,
Partea I, nr. 148 din 8 aprilie 1999.
Autorul excepției susține că dispozițiile legale criticate încalcă
prevederile constituționale ale art. 16 privind egalitatea în
drepturi, art. 22 privind dreptul la viață și la integritate fizică și

psihică, art. 26 privind viața intimă, familială și privată, art. 27
alin. (1) privind inviolabilitatea domiciliului și art. 34 privind
dreptul la ocrotirea sănătății. Totodată, în susținerea excepției
sunt invocate și prevederile art. 8 paragraful 1 privind dreptul la
respectarea vieții private și de familie din Convenția pentru
apărarea drepturilor omului și a libertăților fundamentale,
precum și ale art. 1 și art. 2 din Protocolul nr. 4 la Convenție
referitoare la interzicerea privării de libertate pentru datorii și
libertatea de circulație.
Examinând excepția de neconstituționalitate ridicată, Curtea
constată, în primul rând, că autorul excepției menționează doar
în mod formal textele constituționale pretins încălcate, fără a
arăta în concret în ce constă eventuala contradicție dintre textul
criticat și prevederile constituționale invocate, încălcându-se
astfel dispozițiile imperative ale art. 10 alin. (2) din Legea
nr. 47/1992, potrivit cărora ăSesizările trebuie făcute în formă
scrisă și motivate”, ceea ce conduce la inadmisibilitatea
excepției. Curtea observă că simpla enumerare în susținerea
excepției a unor prevederi constituționale și a unor acte
internaționale pretins încălcate nu este de natură să satisfacă
exigențele art. 10 alin. (2) din Legea nr. 47/1992. De altfel, în
acest sens, Curtea s-a mai pronunțat prin numeroase decizii,
dintre care, cu titlu exemplificativ, se rețin: Decizia nr. 627 din
29 mai 2008, publicată în Monitorul Oficial al României, Partea I,
nr. 555 din 23 iulie 2008, Decizia nr. 465 din 17 mai 2007,
publicată în Monitorul Oficial al României, Partea I, nr. 367 din
30 mai 2007, Decizia nr. 517 din 8 mai 2008, publicată în
Monitorul Oficial al României, Partea I, nr. 412 din 2 iunie 2008,
Decizia nr. 245 din 19 februarie 2009, publicată în Monitorul
Oficial al României, Partea I, nr. 166 din 17 martie 2009, Decizia
nr. 727 din 7 mai 2009, publicată în Monitorul Oficial al
României, Partea I, nr. 393 din 10 iunie 2009.
În al doilea rând, Curtea observă că, prin critica sa, autorul
excepției solicită modificarea ordonanței de urgență criticate; or,
având în vedere art. 2 alin. (3) din Legea nr. 47/1992, Curtea nu
are competența de a modifica sau completa dispozițiile legale
supuse controlului său de constituționalitate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii:
D E C I D E:

Respinge ca inadmisibilă excepția de neconstituționalitate a dispozițiilor Ordonanței de urgență a Guvernului nr. 40/1999
privind protecția chiriașilor și stabilirea chiriei pentru spațiile cu destinația de locuințe, excepție ridicată de Ioana Ilinca în Dosarul
nr. 14.789/301/2008 al Curții de Apel București — Secția a III-a civilă și pentru cauze cu minori și de familie.
Definitivă și general obligatorie.
Pronunțată în ședința publică din data de 28 aprilie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Benke Károly

MONITORUL OFICIAL AL ROMÂNIEI, PARTEA I, Nr. 509/19.VII.2011

7

CURTEA CONSTITUȚIONALĂ

D E C I Z I A Nr. 603
din 5 mai 2011

referitoare la excepția de neconstituționalitate a prevederilor art. 220 alin. (2) lit. b)
din Ordonanța Guvernului nr. 92/2003 privind Codul de procedură fiscală
Augustin Zegrean
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 220 alin. (2) lit. b) din Ordonanța Guvernului
nr. 92/2003 privind Codul de procedură fiscală, excepție ridicată
din oficiu de Judecătoria Brașov în Dosarul său
nr. 22.192/197/2009.
Dezbaterile au avut loc în ședința publică din 28 aprilie 2011,
fiind consemnate în încheierea de ședință de la acea dată, când
Curtea, având nevoie de timp pentru a delibera, a dispus
amânarea pronunțării pentru data de 5 mai 2011.
C U R T E A,

având în vedere actele și lucrările dosarului, constată
următoarele:
Prin Încheierea din 10 martie 2010, pronunțată în Dosarul
nr. 22.192/197/2009, Judecătoria Brașov a sesizat Curtea
Constituțională cu excepția de neconstituționalitate a
dispozițiilor art. 220 alin. (2) lit. b) din Ordonanța Guvernului
nr. 92/2003 privind Codul de procedură fiscală, excepție
ridicată de instanță din oficiu într-o cauză civilă având ca obiect
soluționarea plângerii introduse împotriva unui proces-verbal de
constatare și sancționare a unei contravenții, întocmit de agenți
ai Gărzii Financiare Brașov.
În motivarea excepției de neconstituționalitate
Judecătoria Brașov critică prevederile art. 220 alin. (2) lit. b) din
Ordonanța Guvernului nr. 92/2003, care impun confiscarea
autovehiculului care a fost folosit la pretinsa săvârșire a
contravenției prevăzute de art. 220 alin. (1) lit. k), fără a face
distincție după cum acesta este al contravenientului sau dacă,
aparținând altei persoane, aceasta a cunoscut scopul folosirii
lui. Arată că se aduce atingere dreptului de proprietate al unui
terț, respectiv al societății de leasing căreia îi aparține
autovehiculul, care se află în situația suportării unei sancțiuni
contravenționale complementare fără a avea calitatea de
participant la săvârșirea faptei prevăzute de legea
contravențională. Arată că terțul proprietar al bunului este în
situația de a suporta o sarcină exorbitantă prin confiscarea
bunului proprietatea sa, iar simplul fapt că are o acțiune în
regres împotriva utilizatorului pentru recuperarea prejudiciului
nu este de natură a-i ameliora poziția, în condițiile în care
rezultatul unui proces nu este și nu poate fi unul cert. Mai arată
că încheierea unui contract de leasing nu poate avea
semnificația asumării riscului de către proprietarul
autovehiculului în cazul încălcării legii contravenționale de către
utilizator, astfel că nu se poate reține vreo culpă în sarcina
primului, nici măcar culpa in eligendo, întrucât contractul nu se
încheie în considerarea persoanei co-contractantului.

În plus, menționează și dispozițiile art. 118 alin. (1) lit. b) din
Codul penal, care prevăd că sunt supuse măsurii de siguranță
a confiscării speciale ăbunurile care au fost folosite, în orice mod,
la săvârșirea unei infracțiuni, dacă sunt ale infractorului sau
dacă, aparținând altei persoane, aceasta a cunoscut scopul
folosirii lor”. Instanța conchide că, în lipsa unei distincții similare
făcute de legea contravențională, textul de lege criticat este
neconstituțional.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 220 alin. (2) lit. b) din Ordonanța Guvernului
nr. 92/2003 privind Codul de procedură fiscală, republicată în
Monitorul Oficial al României, Partea I, nr. 513 din 31 iulie 2007,
care prevăd următoarele:
— Art. 220 alin. (2) lit. b): ă(2) Contravențiile prevăzute la
alin. (1) se sancționează cu amendă de la 20.000 lei la 100.000 lei,
precum și cu: [...]
b) confiscarea cisternelor, recipientelor și a mijloacelor de
transport utilizate în transportul produselor accizabile, în cazul
prevăzut la alin. (1) lit. k).”
În opinia instanței autoare a excepției, textul de lege criticat
contravine dispozițiilor art. 44 alin. (1) și (2) din Constituție
privind garantarea dreptului de proprietate. De asemenea,
invocă prevederile art. 6 din Convenția pentru apărarea
drepturilor omului și a libertăților fundamentale, care consacră
dreptul la un proces echitabil, și cele ale art. 1 din primul
Protocol adițional la aceeași convenție.
Examinând excepția de neconstituționalitate, Curtea observă
că textul de lege criticat instituie sancțiunea complementară a
confiscării cisternelor, recipientelor și a mijloacelor de transport
utilizate în transportul produselor accizabile, în situația
prevăzută la alin. (1) lit. k), adică în cazul săvârșirii contravenției
constând în: transportul de produse accizabile care nu sunt
însoțite de documentul administrativ de însoțire a mărfii (DAI)
prevăzut la titlul VII din Codul fiscal sau transportul de produse
accizabile pentru care documentul este completat cu date
incorecte ori incomplete referitoare la cantitate, la codul NC sau
la mijlocul de transport, precum și transportul de produse
accizabile efectuat prin cisterne ori recipiente care nu poartă
sigiliile supraveghetorului fiscal ori au sigilii deteriorate.

8

MONITORUL OFICIAL AL ROMÂNIEI, PARTEA I, Nr. 509/19.VII.2011

În esență, instanța care a ridicat excepția de
neconstituționalitate din oficiu susține că textul de lege criticat
poate aduce atingere dreptului de proprietate al unui terț, în
speță, al societății de leasing căreia îi aparține autovehiculul
confiscat, care se află în situația suportării unei sancțiuni
contravenționale complementare fără a avea calitatea de
participant la săvârșirea acelei contravenții.
Asupra unei critici similare, formulate, însă, față de
dispozițiile din aceeași ordonanță în forma anterioară
republicării, al căror conținut se regăsește în prevederile art. 220
alin. (2) lit. b), criticate în cauza de față, Curtea s-a pronunțat
prin Decizia nr. 685 din 10 octombrie 2006, publicată în
Monitorul Oficial al României, Partea I, nr. 931 din 16 noiembrie
2006. Cu acel prilej, Curtea a reținut că proprietatea privată
poate constitui obiectul unor măsuri restrictive, cum sunt cele
care vizează bunurile folosite sau rezultate din săvârșirea unor
infracțiuni ori contravenții. Faptul că bunurile confiscate nu
aparțin contravenientului, ci unei terțe persoane, în speță
societății de leasing, nu poate atrage ineficiența acestei măsuri
sancționatorii a confiscării, având în vedere că art. 44 alin. (9)
din Constituție prevede că ăBunurile destinate, folosite sau
rezultate din infracțiuni ori contravenții pot fi confiscate numai în
condițiile legii”, fără a distinge după calitatea de proprietar sau
detentor precar a contravenientului. Instanța de contencios

constituțional a reținut că o altă interpretare referitoare la
confiscarea bunurilor care nu aparțin contravenientului ar
conduce la posibilitatea eludării cu ușurință a dispozițiilor legale,
deoarece de fiecare dată contravenientul s-ar putea apăra
invocând faptul că este un simplu detentor precar al bunului, iar
activitatea ilicită de transport ar putea continua. Totodată,
finanțatorul proprietar al bunurilor respective, utilizate în mod
ilicit, a încredințat folosința bunului său, asumându-și riscul ca
activitatea utilizatorului să genereze un pericol pentru societate.
Curtea a observat că, pentru a-și recupera prejudiciul, acesta
are la îndemână calea acțiunii în justiție împotriva utilizatorului,
în temeiul contractului de leasing încheiat cu acesta.
Întrucât în cauză nu au intervenit elemente noi, de natură să
justifice reconsiderarea acestei jurisprudențe, considerentele și
soluția pronunțată prin decizia amintită își mențin valabilitatea
și în cauza de față.
În ceea ce privește invocarea prevederilor art. 118 alin. 1
lit. b) din Codul penal, Curtea constată că nu constituie o
argumentare a neconstituționalității unui text de lege
compararea acestuia cu prevederi cuprinse în alte acte
normative, reperul controlului exercitat de Curtea Constituțională
reprezentându-l exclusiv Constituția și actele internaționale de
rang constituțional, potrivit art. 11 și art. 20 din aceasta.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 220 alin. (2) lit. b) din Ordonanța Guvernului
nr. 92/2003 privind Codul de procedură fiscală, excepție ridicată din oficiu de Judecătoria Brașov în Dosarul său
nr. 22.192/197/2009.
Definitivă și general obligatorie.
Pronunțată în ședința publică din data de 5 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 606
din 12 mai 2011

referitoare la excepția de neconstituționalitate a prevederilor art. 58 lit. q) și art. 59 alin. (1) lit. a)
din Ordonanța de urgență a Guvernului nr. 109/2005 privind transporturile rutiere
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 58 lit. q) și art. 59 alin. (1) din Ordonanța de
urgență a Guvernului nr. 109/2005 privind transporturile rutiere,
excepție ridicată de Societatea Comercială ăLorion” — S.R.L.
din Botoșani în Dosarul nr. 23.480/245/2009 al Tribunalului Iași —
Secția comercială și de contencios administrativ.
La apelul nominal se constată lipsa părților, față de care
procedura de citare a fost legal îndeplinită.

MONITORUL OFICIAL AL ROMÂNIEI, PARTEA I, Nr. 509/19.VII.2011
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate,
arătând că nu se impune reconsiderarea celor stabilite prin
Decizia Curții Constituționale nr. 191 din 13 martie 2007.
C U R T E A,

având în vedere actele și lucrările dosarului, constată
următoarele:
Prin Încheierea din 10 iunie 2010, pronunțată în Dosarul
nr. 23.480/245/2009, Tribunalul Iași — Secția comercială și
de
contencios
administrativ
a
sesizat
Curtea
Constituțională cu excepția de neconstituționalitate a
prevederilor art. 58 lit. q) și art. 59 alin. (1) din Ordonanța
de urgență a Guvernului nr. 109/2005 privind transporturile
rutiere, excepție ridicată de Societatea Comercială ăLorion” —
S.R.L. din Botoșani într-o cauză civilă.
În motivarea excepției de neconstituționalitate autorul
acesteia susține că textele de lege criticate sunt
neconstituționale întrucât stabilesc în mod greșit că societății
comerciale îi aparține culpa nerespectării graficului de traseu,
deși aceasta a efectuat în mod corespunzător instructajul
conducătorului auto, iar, potrivit prevederilor art. 59 alin. (2) din
Normele privind organizarea și efectuarea transporturilor rutiere
și a activităților conexe acestora aprobate prin Ordinul ministrului
transporturilor, construcțiilor și turismului nr. 1.892/2006,
obligația respectării graficului de circulație cade în sarcina
conducătorului auto.
Tribunalul Iași — Secția comercială și de contencios
administrativ consideră că dispozițiile de lege criticate sunt
constituționale, reiterând cele reținute de Curtea Constituțională
în Decizia nr. 191 din 13 martie 2007.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 58 lit. q) și art. 59 alin. (1) din Ordonanța de
urgență a Guvernului nr. 109/2005 privind transporturile rutiere,
publicată în Monitorul Oficial al României, Partea I, nr. 655 din
22 iulie 2005, astfel cum au fost modificate prin Legea de
aprobare nr. 102/2006, publicată în Monitorul Oficial al
României, Partea I, nr. 398 din 9 mai 2006, și prin Ordonanța
de urgență a Guvernului nr. 74/2008, publicată în Monitorul
Oficial al României, Partea I, nr. 451 din 17 iunie 2008. Ulterior
sesizării Curții Constituționale cu soluționarea prezentei excepții
de neconstituționalitate, a fost emisă Ordonanța Guvernului
nr. 27/2010 pentru modificarea și completarea Ordonanței de
urgență a Guvernului nr. 109/2005 privind transporturile rutiere,
publicată în Monitorul Oficial al României, Partea I, nr. 616 din
31 august 2010, care modifică, printre altele, și art. 59 alin. (1).
Din notele scrise ale autorului și din încheierea de sesizare
rezultă, însă, că în ceea ce privește art. 59 alin. (1) este criticată

9

doar lit. a) din acest text de lege. Prin urmare, Curtea va
examina, prin prezenta decizie, constituționalitatea dispozițiilor
art. 58 lit. q) și art. 59 alin. (1) lit. a) din Ordonanța de urgență a
Guvernului nr. 109/2005. Textele de lege criticate au următoarea
redactare:
— Art. 58 lit. q): ăConstituie contravenții următoarele fapte:
(...)
q) nerespectarea prevederilor licenței de traseu, ale
autorizației de transport internațional sau ale graficului de
circulație.”;
— Art. 59 alin. (1): ă(1) Se sancționează cu amendă aplicată
întreprinderilor sau operatorilor de transport rutier români sau
străini, după caz:
a) de la 1.000 lei la 1.500 lei, faptele prevăzute la art. 58
lit. a), b), e), i), q), aa) și aj)”.
În opinia autorului excepției de neconstituționalitate, textele
de lege criticate contravin dispozițiilor din Constituție cuprinse
în art. 16 alin. (1) și (2) care consacră egalitatea cetățenilor în
fața legii și a autorităților publice și în art. 21 privind accesul liber
la justiție.
Examinând excepția de neconstituționalitate, Curtea observă
că textele de lege criticate reglementează una dintre faptele
care constituie contravenții în materia transportului rutier,
prevăzând și sancțiunea corespunzătoare săvârșirii acesteia.
Autorul excepției își axează critica pe pretinsa
neconstituționalitate a acestora, determinată de sancționarea
contravențională a întreprinderilor sau a operatorilor de transport
rutier, iar nu a conducătorilor auto, pentru nerespectarea
prevederilor licenței de traseu, ale autorizației de transport
internațional sau ale graficului de circulație.
Instanța de control constituțional s-a mai pronunțat asupra
unei probleme similare, statuând, prin Decizia nr. 191 din
13 martie 2007, publicată în Monitorul Oficial al României,
Partea I, nr. 236 din 5 aprilie 2007, că o asemenea soluție
legislativă se justifică prin raportul de prepușenie existent între
operatorul auto și angajatul acestuia, conducătorul auto, raport
în virtutea căruia comitentul are posibilitatea și obligația de a
impune conducătorului auto respectarea exigențelor impuse de
reglementările care constituie cadrul general pentru
organizarea, efectuarea și asigurarea desfășurării transporturilor
rutiere. Ca urmare, sancțiunea contravențională prevăzută de
lege este consecința legală a încălcării dispozițiilor cuprinse în
actul normativ la care se referă critica de neconstituționalitate.
Cu același prilej, Curtea a reținut că nu sunt nesocotite
dispozițiile art. 16 alin. (1) și (2) din Constituție, întrucât principiul
cuprins în acestea privește egalitatea cetățenilor în fața legii și
a autorităților publice, iar nu egalitatea de tratament juridic între
societatea comercială și persoana fizică. De altfel, textele de
lege criticate nu conțin nicio dispoziție cu caracter discriminatoriu
în raport cu criteriile egalității în drepturi prevăzute de art. 4
alin. (2) din Constituție. De asemenea, Curtea a observat că
prevederile art. 59 alin. (1) lit. a) din Ordonanța de urgență a
Guvernului nr. 109/2005 nu sunt de natură să împiedice
contravenientul să conteste sancțiunea contravențională
aplicată, acesta beneficiind, astfel, de dreptul de acces liber la
justiție garantat de art. 21 din Legea fundamentală.
Pentru identitate de rațiune, considerentele și soluția
pronunțată prin decizia menționată sunt valabile și în cauza de
față.

10

MONITORUL OFICIAL AL ROMÂNIEI, PARTEA I, Nr. 509/19.VII.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 58 lit. q) și art. 59 alin. (1) lit. a) din
Ordonanța de urgență a Guvernului nr. 109/2005 privind transporturile rutiere, excepție ridicată de Societatea Comercială ăLorion” —
S.R.L. din Botoșani în Dosarul nr. 23.480/245/2009 al Tribunalului Iași — Secția comercială și de contencios administrativ.
Definitivă și general obligatorie.
Pronunțată în ședința publică din data de 12 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 611
din 12 mai 2011

referitoare la excepția de neconstituționalitate a prevederilor art. 96 alin. (2) pct. 1
din Ordonanța de urgență a Guvernului nr. 195/2005 privind protecția mediului
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 96 alin. (2) pct. 1 din Ordonanța de urgență a
Guvernului nr. 195/2005 privind protecția mediului, excepție
ridicată de Societatea Comercială ăBăile Sărate” — S.R.L. din
Sângeorgiu de Mureș în Dosarul nr. 6.133/320/2009 al
Judecătoriei Târgu Mureș.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent referă asupra faptului că partea Garda
Națională de Mediu — Comisariatul regional Sibiu a transmis la
dosar note scrise prin care solicită respingerea excepției de
neconstituționalitate.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate,
invocând jurisprudența în materie a Curții Constituționale.

mediului, excepție ridicată de Societatea Comercială ăBăile
Sărate” — S.R.L. din Sângeorgiu de Mureș într-o cauză având
ca obiect anularea unui proces-verbal de constatare și
sancționare a unei contravenții.
În motivarea excepției de neconstituționalitate se susține,
în esență, că obținerea, ăîn baza unui text ambiguu”, a licenței
de exploatare a apei sărate și a nămolului din subsolul
ăComplexului de tratament recuperator Băile Sărate” revenea
Primăriei Comunei Sângeorgiu de Mureș, în calitate de
concedent și administrator al acestuia, iar nu concesionarului,
care a achitat la timp redevența cuvenită și sarcinile fiscale
bugetare locale pentru terenul și imobilele construite. Autorul
excepției precizează că nici nu are calitatea de a solicita licența
de exploatare, numai concedentul — care a și procedat în acest
sens — având această posibilitate.
Judecătoria Târgu Mureș apreciază că prevederile art. 96
alin. (2) pct. 1 din Ordonanța de urgență a Guvernului
nr. 195/2005 nu contravin dispozițiilor constituționale invocate.
Consideră că aspectele precizate de petentă reprezintă apărări
de fond ce vizează soluționarea plângerii contravenționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

C U R T E A,

având în vedere actele și lucrările dosarului, constată
următoarele:
Prin Încheierea din 15 iunie 2010, pronunțată în Dosarul
nr. 6.133/320/2009, Judecătoria Târgu Mureș a sesizat
Curtea Constituțională cu excepția de neconstituționalitate
a dispozițiilor art. 96 alin. (2) pct. 1 din Ordonanța de
urgență a Guvernului nr. 195/2005 privind protecția

C U R T E A,

examinând încheierea de sesizare, raportul întocmit de
judecătorul-raportor, notele scrise depuse la dosar, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

MONITORUL OFICIAL AL ROMÂNIEI, PARTEA I, Nr. 509/19.VII.2011
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 96 alin. (2) pct. 1 din Ordonanța de urgență a
Guvernului nr. 195/2005 privind protecția mediului, publicată în
Monitorul Oficial al României, Partea I, nr. 1.196 din
30 decembrie 2005, aprobată cu modificări și completări prin
Legea nr. 265/2006, publicată în Monitorul Oficial al României,
Partea I, nr. 586 din 6 iulie 2006. Textul de lege criticat are
următorul cuprins:
— Art. 96 alin. (2) pct. 1: ăConstituie contravenții și se
sancționează cu amendă de la 5.000 lei (RON) la 10.000 lei
(RON), pentru persoane fizice, și de la 30.000 lei (RON) la
60.000 lei (RON), pentru persoane juridice, încălcarea
următoarelor prevederi legale:
1. obligația persoanelor fizice și juridice de solicitare și
obținere a actelor de reglementare conform prevederilor legale,
precum și a acordului de import/export și a autorizațiilor privind
organismele modificate genetic, conform prevederilor legale, în
termenele stabilite de autoritate;”.
În opinia autorului excepției, textele de lege criticate
contravin următoarelor dispoziții din Constituție: art. 16 alin. (1)
și (2) care consacră egalitatea cetățenilor în fața legii și a
autorităților publice, art. 44 alin. (7) potrivit căruia dreptul de

11

proprietate obligă la respectarea sarcinilor privind protecția
mediului și asigurarea bunei vecinătăți, precum și la respectarea
celorlalte sarcini care, potrivit legii sau obiceiului, revin
proprietarului și art. 136 alin. (2), (3) și (4) referitoare la
proprietatea publică.
Examinând excepția de neconstituționalitate, Curtea observă
că autorul acesteia nu formulează veritabile critici de
neconstituționalitate, ci învederează aspecte de fapt, ce țin de
soluționarea fondului litigiului dedus judecății instanței
competente să se pronunțe asupra plângerii contravenționale.
Or, Curtea Constituțională nu poate analiza susțineri de fapt,
întrucât s-ar substitui instanței de judecată.
Totodată, Curtea constată că, deși autorul excepției invocă o
serie de dispoziții din Legea fundamentală, nu motivează
pretinsa contrarietate dintre acestea și textul de lege ce
formează obiectul excepției. În aceste condiții, Curtea nu poate
exercita controlul de constituționalitate prin raportare la textele
din Constituție menționate, întrucât simpla enumerare a
acestora, în lipsa unei argumentații din cuprinsul căreia să se
poată stabili substanța criticii de neconstituționalitate, nu
echivalează cu o motivare a excepției, astfel cum aceasta este
impusă de prevederile art. 10 alin. (2) din Legea nr. 47/1992.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 96 alin. (2) pct. 1 din Ordonanța de urgență
a Guvernului nr. 195/2005 privind protecția mediului, excepție ridicată de Societatea Comercială ăBăile Sărate” — S.R.L. din
Sângeorgiu de Mureș în Dosarul nr. 6.133/320/2009 al Judecătoriei Târgu Mureș.
Definitivă și general obligatorie.
Pronunțată în ședința publică din data de 12 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 678
din 31 mai 2011

referitoare la excepția de neconstituționalitate a dispozițiilor art. 4 alin. (4) și art. 5 alin. (1) lit. m)
din Legea recunoștinței față de eroii-martiri și luptătorii care au contribuit la victoria Revoluției
române din decembrie 1989, precum și față de persoanele care și-au jertfit viața sau au avut de
suferit în urma revoltei muncitorești anticomuniste de la Brașov din noiembrie 1987 nr. 341/2004
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Marieta Safta

— președinte
— judecător
— judecător
— judecător
— judecător
— judecător
— judecător
— judecător
— judecător
— prim-magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 4 alin. (4) și art. 5 alin. (1) lit. m) din Legea
recunoștinței față de eroii-martiri și luptătorii care au contribuit la
victoria Revoluției române din decembrie 1989, precum și față
de persoanele care și-au jertfit viața sau au avut de suferit în
urma revoltei muncitorești anticomuniste de la Brașov din
noiembrie 1987 nr. 341/2004, excepție ridicată de Gheorghe

12

MONITORUL OFICIAL AL ROMÂNIEI, PARTEA I, Nr. 509/19.VII.2011

Corboș în Dosarul nr. 569/62/2010 al Tribunalului Brașov —
Secția civilă.
La apelul nominal lipsesc părțile, față de care procedura de
citare este legal îndeplinită.
Prim-magistratul-asistent referă că autorul excepției a depus
la dosar o cerere prin care solicită retragerea excepției de
neconstituționalitate.
Având cuvântul, reprezentantul Ministerului Public consideră
că cererea formulată este inadmisibilă.
Curtea constată că nu poate fi primită cererea formulată,
având în vedere dispozițiile art. 55 din Legea nr. 47/1992, potrivit
cărora ăCurtea Constituțională, legal sesizată, procedează la
examinarea constituționalității, nefiind aplicabile dispozițiile
Codului de procedură civilă referitoare la suspendarea,
întreruperea sau stingerea procesului (...).” Excepția de
neconstituționalitate este o excepție de ordine publică, prin
invocarea ei punându-se în discuție abaterea unor reglementări
legale de la dispozițiile Legii fundamentale, iar soluția asupra
excepției este de interes general. Așa fiind, excepția de
neconstituționalitate nu rămâne la dispoziția părții care a
invocat-o și nu este susceptibilă de acoperire nici pe calea
renunțării exprese la soluționarea acesteia de către partea care
a ridicat-o.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
invocând și jurisprudența Curții Constituționale în materie.
C U R T E A,

având în vedere actele și lucrările dosarului, reține următoarele:
Prin Încheierea din 27 mai 2010, pronunțată în Dosarul
nr. 569/62/2010, Tribunalul Brașov — Secția civilă a sesizat
Curtea Constituțională cu excepția de neconstituționalitate
a dispozițiilor art. 4 alin. (4) și art. 5 alin. (1) lit. m) din Legea
recunoștinței față de eroii-martiri și luptătorii care au
contribuit la victoria Revoluției române din decembrie 1989,
precum și față de persoanele care și-au jertfit viața sau au
avut de suferit în urma revoltei muncitorești anticomuniste
de la Brașov din noiembrie 1987 nr. 341/2004, excepție
ridicată de Gheorghe Corboș.
În motivarea excepției de neconstituționalitate se susține,
în esență, că prevederile legale criticate sunt discriminatorii,
întrucât creează trei categorii de cetățeni beneficiari ai legii: unii
care nu pot beneficia de indemnizația reparatorie datorită
faptului că au un loc de muncă și obțin un venit mai mare decât
venitul brut care stă la baza fundamentării bugetului de asigurări
sociale, a doua categorie sunt cei care primesc această
indemnizație datorită faptului că nu realizează venituri sau
veniturile lor sunt mai mici decât venitul mediu brut care stă la
baza fundamentării bugetului de asigurări sociale, iar o a treia
categorie sunt cei pensionați pentru limită de vârstă, și primesc
indemnizația de 1,1 din venitul mediu brut care stă la baza
fundamentării bugetului de asigurări sociale, la care se adaugă
încă 0,6 din venitul mediu brut care stă la baza fundamentării
bugetului de asigurări sociale.
Tribunalul Brașov — Secția civilă consideră că excepția
de neconstituționalitate este neîntemeiată. Arată că scopul Legii
nr. 341/2004 este recompensarea luptătorilor revoluționari și nu
instituirea unor măsuri de protecție socială a unor categorii
defavorizate. Nu se poate reține încălcarea principiului egalității
în drepturi, întrucât textele legale criticate se aplică tuturor
persoanelor vizate de ipoteza normei juridice, fără a institui
privilegii sau discriminări pe considerente arbitrare în cadrul
aceleiași categorii de persoane. Se invocă și jurisprudența Curții
Constituționale în materie.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 4 alin. (4) și art. 5 alin. (1) lit. m) din Legea
recunoștinței față de eroii-martiri și luptătorii care au contribuit la
victoria Revoluției române din decembrie 1989, precum și față
de persoanele care și-au jertfit viața sau au avut de suferit în
urma revoltei muncitorești anticomuniste de la Brașov din
noiembrie 1987 nr. 341/2004, publicată în Monitorul Oficial al
României, Partea I, nr. 654 din 20 iulie 2004, cu modificările și
completările ulterioare, având următorul cuprins:
— Art. 4 alin. (4): ăDe o indemnizație lunară reparatorie,
calculată prin aplicarea coeficientului de 1,10 la salariul mediu
brut utilizat la fundamentarea bugetului asigurărilor sociale de
stat și aprobat prin legea bugetului asigurărilor sociale de stat,
aferent anului pentru care se face plata, beneficiază și
persoanele care au obținut titlurile prevăzute la art. 3 alin. (1)
lit. b) pct. 3, numai dacă au un venit mai mic decât salariul mediu
brut utilizat la fundamentarea bugetului asigurărilor sociale de
stat și aprobat prin legea bugetului asigurărilor sociale de stat.
De aceleași drepturi și în aceleași condiții beneficiază copiii
eroilor-martiri, indiferent de vârstă, dacă nu sunt încadrați în
nicio formă de învățământ ori nu realizează venituri din motive
neimputabile lor.”;
— Art. 5 alin. (1) lit. m): ă(1) Persoanele prevăzute la art. 3
alin. (1) lit. b), precum și la art. 4 alin. (1) beneficiază, pe lângă
indemnizația calculată conform prevederilor art. 4, și de
următoarele drepturi: [....] m) acordarea unei indemnizații lunare,
adăugată la pensia pentru limită de vârstă, echivalentă cu un
coeficient de 0,6, calculat conform prevederilor art. 4 alin. (2).”
Autorul excepției de neconstituționalitate susține că
prevederile de lege criticate încalcă dispozițiile constituționale
ale art. 16 privind egalitatea în drepturi.
Examinând excepția de neconstituționalitate astfel cum a fost
formulată, Curtea constată că s-a mai pronunțat asupra
normelor criticate, de exemplu prin Decizia nr. 1.087 din
14 octombrie 2008, publicată în Monitorul Oficial al României,
Partea I, nr. 786 din 25 noiembrie 2008, și Decizia nr. 350 din
17 martie 2009, publicată în Monitorul Oficial al României,
Partea I, nr. 235 din 9 aprilie 2009.
Cu acele prilejuri, Curtea a respins excepția de
neconstituționalitate invocată și a reținut că dispozițiile art. 4
alin. (4) din Legea recunoștinței față de eroii-martiri și luptătorii
care au contribuit la victoria Revoluției române din decembrie
1989, precum și față de persoanele care și-au jertfit viața sau au
avut de suferit în urma revoltei muncitorești anticomuniste de la
Brașov din noiembrie 1987 nr. 341/2004 nu contravin principiului
egalității și al nediscriminării, deoarece, prin acestea, a fost
reglementat modul de calcul al indemnizației lunare reparatorii
pentru persoanele care au obținut titlul de Luptător Remarcat
prin Fapte Deosebite. Or, fiind vorba despre indemnizații cu
caracter reparatoriu, legiuitorul, în temeiul art. 61 alin. (1) din
Legea fundamentală, are deplina competență de a stabili
condițiile și criteriile de acordare a acestora, având în vedere că
persoanele care au un venit mai mic decât salariul mediu brut
utilizat la fundamentarea bugetului asigurărilor sociale de stat și
aprobat prin legea bugetului asigurărilor sociale de stat sunt într-o
situație juridică diferită față de cele care au un venit mai mare
decât acest plafon.

MONITORUL OFICIAL AL ROMÂNIEI, PARTEA I, Nr. 509/19.VII.2011
Întrucât, față de cele examinate de Curtea Constituțională, nu
au intervenit elemente noi, de natură să determine schimbarea
jurisprudenței la care s-a făcut referire, cele statuate prin deciziile

13

menționate își păstrează valabilitatea și în prezenta cauză,
inclusiv în ceea ce privește art. 5 alin. (1) lit. m) din același act
normativ, în raport cu care nu au fost formulate critici distincte.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 4 alin. (4) și art. 5 alin. (1) lit. m) din Legea
recunoștinței față de eroii-martiri și luptătorii care au contribuit la victoria Revoluției române din decembrie 1989, precum și față
de persoanele care și-au jertfit viața sau au avut de suferit în urma revoltei muncitorești anticomuniste de la Brașov din noiembrie
1987 nr. 341/2004, excepție ridicată de Gheorghe Corboș în Dosarul nr. 569/62/2010 al Tribunalului Brașov — Secția civilă.
Definitivă și general obligatorie.
Pronunțată în ședința publică din data de 31 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Prim-magistrat-asistent,
Marieta Safta
CURTEA CONSTITUȚIONALĂ

D E C I Z I A Nr. 731
din 2 iunie 2011

referitoare la excepția de neconstituționalitate a dispozițiilor art. 1 alin. (1), art. 4 alin. (2) și art. 6
alin. (1), (2) și (4) din Ordonanța Guvernului nr. 5/2001 privind procedura somației de plată
Augustin Zegrean
Aspazia Cojocaru
Petre Lăzăroiu
Mircea Ștefan Minea
Iulia Antoanella Motoc
Puskás Valentin Zoltán
Doina Suliman

— președinte
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 1, art. 4 și art. 6 din Ordonanța Guvernului
nr. 5/2001 privind procedura somației de plată, excepție ridicată
de Societatea Comercială ăStandard Snacks” — S.R.L. din
București în Dosarul nr. 7.973/301/2010 al Judecătoriei
Sectorului 3 București — Secția civilă.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 24 iunie 2010, pronunțată în Dosarul
nr. 7.973/301/2010, Judecătoria Sectorului 3 București —
Secția civilă a sesizat Curtea Constituțională cu excepția de
neconstituționalitate a dispozițiilor art. 1, art. 4 și art. 6 din
Ordonanța Guvernului nr. 5/2001 privind procedura
somației de plată.
Excepția a fost ridicată de debitorul Societatea Comercială
ăStandard Snacks” — S.R.L. din București într-o cauză civilă
având ca obiect o somație de plată, în contradictoriu cu
creditorul Compania Națională de Autostrăzi și Drumuri

Naționale din România — S.A. — CNADNR, prin Direcția
Regională de Drumuri și Poduri București.
În motivarea excepției de neconstituționalitate autorul
acesteia susține următoarele:
— dispozițiile art. 1 alin. (1) din Ordonanța Guvernului
nr. 5/2001 contravin prevederilor constituționale ale art. 21
alin. (3) teza întâi, art. 24 alin. (1) și art. 44 alin. (1), întrucât
ăpermit instanței de judecată să soluționeze cauza fără a-și
exercita obligația de aflare a adevărului, doar pe baza
susținerilor subiective ale creditoarei, fără ca debitoarea să
poată administra probe în apărare”;
— dispozițiile art. 4 alin. (2) din Ordonanța Guvernului
nr. 5/2001 încalcă prevederile constituționale ale art. 24 alin. (1)
și art. 44 alin. (1), ăîntrucât posibilitatea soluționării cererii
creditorului numai pe baza actelor depuse și a explicațiilor date
de părți împiedică exercitarea dreptului la apărare și asigurarea
dreptului la un proces echitabil, iar emiterea unui titlu executoriu
în urma unui proces sumar și executarea acestuia încalcă
reglementarea constituțională a dreptului la proprietate”;
— dispozițiile art. 6 alin. (1), (2) și (4) din Ordonanța
Guvernului nr. 5/2001 sunt contrare prevederilor constituționale
art. 24 alin. (1) și art. 44 alin. (1), având în vedere că ăînmânarea
de îndată a ordonanței echivalează cu pronunțarea judecătorului
înainte de a se administra orice probe”, iar expresia ălămuriri și
explicații” prevăzută de textul criticat ăeste neclară și susceptibilă
de îngrădirea dreptului la apărare.”
Judecătoria Sectorului 3 București — Secția civilă
apreciază că excepția invocată ănu este neîntemeiată, ci vădit
neîntemeiată, aceasta fiind doar una din căile clasice și
nesimțite de tergiversare a judecării unei cauze”.
În conformitate cu dispozițiile art. 30 alin. (1) din Legea nr.
47/1992, încheierea de sesizare a fost comunicată președinților
celor două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.

14

MONITORUL OFICIAL AL ROMÂNIEI, PARTEA I, Nr. 509/19.VII.2011

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate, așa cum rezultă
din Încheierea de sesizare, îl constituie prevederile art. 1, art. 4
și art. 6 din Ordonanța Guvernului nr. 5/2001 privind procedura
somației de plată, publicată în Monitorul Oficial al României,
Partea I, nr. 422 din 30 iulie 2001, aprobată cu modificări și
completări prin Legea nr. 295/2002, cu modificările și
completările ulterioare.
În realitate, autorul excepției critică doar dispozițiile art. 1
alin. (1), art. 4 alin. (2) și art. 6 alin. (1), (2) și (4) din Ordonanța
Guvernului nr. 5/2001, cu următorul cuprins:
— Art.1 alin. (1): ăProcedura somației de plată se desfășoară,
la cererea creditorului, în scopul realizării de bunăvoie sau prin
executare silită a creanțelor certe, lichide și exigibile ce
reprezintă obligații de plată a unor sume de bani, asumate prin
contract constatat printr-un înscris ori determinate potrivit unui
statut, regulament sau altui înscris, însușit de părți prin
semnătură ori în alt mod admis de lege și care atestă drepturi și
obligații privind executarea anumitor servicii, lucrări sau orice
alte prestații.”;
— Art. 4 alin. (2): ăÎn toate cazurile, pentru soluționarea
cererii, judecătorul dispune citarea părților, potrivit dispozițiilor
Codului de procedură civilă referitoare la pricinile urgente,
pentru explicații și lămuriri, precum și pentru a stărui în
efectuarea plății sumei datorate de debitor ori pentru înțelegerea
părților asupra modalităților de plată.”;
— Art. 6 alin. (1), (2) și (4): ă(1) Dacă nu a intervenit
închiderea dosarului în condițiile art. 5, judecătorul va examina
cererea pe baza actelor depuse, precum și a explicațiilor și
lămuririlor părților, ce i-au fost prezentate potrivit art. 4.
(2) Când în urma examinării prevăzute la alin. (1), constată
că pretențiile creditorului sunt justificate, judecătorul emite
ordonanța care va conține somația de plată către debitor,
precum și termenul de plată. [...]
(4) Ordonanța se va înmâna părții prezente sau se va
comunica fiecărei părți de îndată, prin scrisoare recomandată
cu confirmare de primire.”

În opinia autorului excepției, aceste dispoziții de lege
contravin prevederilor constituționale ale art. 21 privind accesul
liber la justiție și dreptul la un proces echitabil, art. 24 alin. (1)
potrivit căruia dreptul la apărare este garantat și art. 44 alin. (1)
potrivit căruia dreptul de proprietate și creanțele asupra statului
sunt garantate, conținutul și limitele acestora fiind stabilite prin
lege.
Examinând excepția de neconstituționalitate, Curtea
constată că asupra constituționalității art. 1 alin. (1), art. 4
alin. (2) și art. 6 alin. (1), (2) și (4) din Ordonanța Guvernului
nr. 5/2001, prin raportare la aceleași texte din Constituție și cu
o motivare similară, s-a pronunțat prin numeroase decizii,
precum Decizia nr. 348 din 18 septembrie 2003, publicată în
Monitorul Oficial al României, Partea I, nr. 847 din 27 noiembrie
2003, Decizia nr. 251 din 15 iunie 2004, publicată în Monitorul
Oficial al României, Partea I, nr. 611 din 6 iulie 2004, Decizia
nr. 274 din 24 iunie 2004, publicată în Monitorul Oficial al
României, Partea I, nr. 721 din 10 august 2004, și Decizia
nr. 162 din 25 februarie 2010, publicată în Monitorul Oficial al
României, Partea I, nr. 233 din 13 aprilie 2010.
Cu
acele
prilejuri,
respingând
excepția
de
neconstituționalitate, Curtea a reținut, în esență, că Ordonanța
Guvernului nr. 5/2001 reglementează o procedură specială și
accelerată, derogatorie de la normele procedurii civile, care
urmărește recuperarea într-un timp cât mai scurt a creanțelor
certe, lichide și exigibile, ce reprezintă obligații contractuale de
plată a unor sume de bani. Acest caracter special al procedurii
a determinat limitarea mijloacelor de probă utilizabile la
înscrisuri, în prima fază, completate ulterior cu explicațiile și
lămuririle date de părți, limitarea fiind deopotrivă valabilă pentru
ambele părți, în condiții identice pentru exercitarea dreptului la
apărare. Celelalte aspecte ale raporturilor juridice dintre părți
urmează a fi rezolvate conform reglementărilor din dreptul
comun. Modul în care instanțele judecătorești admit sau resping
cererile de probațiune reprezintă o problemă de aplicare, iar nu
de constituționalitate a textului de lege. Împotriva hotărârii de
respingere a cererii în anulare debitorul poate declara recurs,
care se judecă conform normelor dreptului comun, iar împotriva
titlului executoriu poate formula contestație la executare, de
asemenea, potrivit normelor Codului de procedură civilă.
Totodată, textele de lege criticate conțin norme de procedură
asupra cărora legiuitorul este suveran a legifera, evident cu
respectarea drepturilor și libertăților fundamentale.
Întrucât nu au intervenit elemente noi, de natură să
determine schimbarea acestei jurisprudențe, soluția pronunțată
de Curte prin deciziile menționate, precum și considerentele
care au fundamentat-o sunt valabile și în prezenta cauză.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 alin. (1), art. 4 alin. (2) și art. 6 alin. (1), (2)
și (4) din Ordonanța Guvernului nr. 5/2001 privind procedura somației de plată, excepție ridicată de Societatea Comercială
ăStandard Snacks” — S.R.L. din București în Dosarul nr. 7.973/301/2010 al Judecătoriei Sectorului 3 București — Secția civilă.
Definitivă și general obligatorie.
Pronunțată în ședința publică din data de 2 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

MONITORUL OFICIAL AL ROMÂNIEI, PARTEA I, Nr. 509/19.VII.2011

15

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
privind modificarea art. 3 din Hotărârea Guvernului nr. 832/2010
pentru aprobarea strategiei de vânzare a unor acțiuni emise de
Societatea Comercială ăOMV Petrom” — S.A. București prin metode specifice pieței de capital
În temeiul art. 108 din Constituția României, republicată,
Guvernul României adoptă prezenta hotărâre.
Articol unic. — Articolul 3 din Hotărârea Guvernului
nr. 832/2010 pentru aprobarea strategiei de vânzare a unor
acțiuni emise de Societatea Comercială ăOMV Petrom” — S.A.
București prin metode specifice pieței de capital, publicată în
Monitorul Oficial al României, Partea I, nr. 608 din 27 august
2010, se modifică și va avea următorul cuprins:
ăArt. 3. — (1) În vederea încadrării în mecanismul cererii și
ofertei existente pe piață la momentul derulării ofertei publice
secundare de vânzare, în cadrul tranșei aferente persoanelor
fizice — investitori de retail și al tranșei aferente investitorilor
persoane juridice — investitori instituționali, stabilite în condițiile
legii prin prospectul de ofertă publică secundară de vânzare, se
aprobă un preț unic de referință pe acțiune, sub a cărui valoare

nu poate fi stabilit prețul de ofertă a acțiunilor prevăzute la art. 1
în cadrul niciuneia dintre cele două tranșe ale ofertei publice
secundare de vânzare.
(2) Valoarea prețului unic de referință pe acțiune este de
0,3708 lei.
(3) Prețul de ofertă va fi determinat în mod distinct pe cele
două tranșe, și anume tranșa investitorilor de retail și tranșa
investitorilor instituționali, conform mecanismului din prospectul
de ofertă publică secundară de vânzare, și va fi cel puțin egal cu
prețul unic de referință pe acțiune. Prețul de ofertă determinat
conform mecanismului din prospectul de ofertă publică
secundară de vânzare aplicabil celor două tranșe poate fi diferit.
Prețul de ofertă astfel determinat va fi comunicat de către
intermediarul autorizat instituției publice implicate.”

PRIM-MINISTRU

EMIL BOC
Contrasemnează:
Ministrul economiei, comerțului și mediului de afaceri,
Ion Ariton
Ministrul finanțelor publice,
Gheorghe Ialomițianu
București, 19 iulie 2011.
Nr. 720.

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2011 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

330

120

1.

Monitorul Oficial, Partea I

900

1.200

2.

Monitorul Oficial, Partea I, limba maghiară

144

1.500

140

3.

Monitorul Oficial, Partea a II-a

245

2.250

200

4.

Monitorul Oficial, Partea a III-a

370

430

40

5.

Monitorul Oficial, Partea a IV-a

5.270

1.720

160

6.

Monitorul Oficial, Partea a VI-a

300

1.600

150

7.

Monitorul Oficial, Partea a VII-a

35

540

8.

Colecția Legislația României

4

450

9.

Colecția Hotărâri ale Guvernului României

12

750

50
120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2011 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

100

250

630

1.510

3.320

1.000

2.500

6.250

15.000

33.000

Autentic+ExpertMO

130

330

830

1.990

4.380

1.300

3.250

8.130

19.510

42.920

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

60

150

380

910

2.000

600

1.500

3.750

9.000

19.800

ExpertMO

120

300

750

1.800

3.960

1.200

3.000

7.500

18.000

39.600

Autentic+ExpertMO

150

380

950

2.280

5.020

1.500

3.750

9.380

22.510

49.520

Colecția Monitorul Oficial în format electronic PDF, oricare dintre părțile acestuia

50 lei/an

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica online comanda.
Gabriel S. Popa

Motivul: Format electronic AUTENTIC, conform Legii nr. 202/1998, republicata.
Locatia: Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 509/19.VII.2011 conține 16 pagini.

Prețul: 3,20 lei

&JUYDGY|524705]
ISSN 1453—4495

