Anul 179 (XXIII) — Nr. 223

PARTEA I

LEGI, DECRETE, HOTĂRÂRI ȘI ALTE ACTE

Joi, 31 martie 2011

SUMAR

Nr.

Pagina

Nr.

HOTĂRÂRI ALE GUVERNULUI ROMÂNIEI
303.

— Hotărâre pentru aprobarea Strategiei naționale de
raționalizare a spitalelor ............................................

nr. 265/408/2010 pentru aprobarea Normelor
metodologice de aplicare a Contractului-cadru privind
condițiile acordării asistenței medicale în cadrul
sistemului de asigurări sociale de sănătate pentru anul
2010 ..........................................................................

2–43

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
196/386. — Ordin al ministrului sănătății și al președintelui
Casei Naționale de Asigurări de Sănătate privind
modificarea Ordinului ministrului sănătății și al
președintelui Casei Naționale de Asigurări de Sănătate
nr. 265/408/2010 pentru aprobarea Normelor
metodologice de aplicare a Contractului-cadru privind
condițiile acordării asistenței medicale în cadrul
sistemului de asigurări sociale de sănătate pentru anul
2010 ..........................................................................
274/432. — Ordin al ministrului sănătății și al președintelui
Casei Naționale de Asigurări de Sănătate privind
modificarea art. 1 din Ordinul ministrului sănătății și al
președintelui Casei Naționale de Asigurări de Sănătate
nr. 1.588/1.104/2010 pentru prelungirea aplicării
prevederilor Ordinului ministrului sănătății și al
președintelui Casei Naționale de Asigurări de Sănătate

Pagina

44–45

ACTE ALE ÎNALTEI CURȚI DE CASAȚIE
ȘI JUSTIȚIE
Decizia nr. 5 din 20 septembrie 2010 ....................................

45–47

ACTE ALE COMISIEI DE SUPRAVEGHERE
A ASIGURĂRILOR
210.
44

— Decizie privind retragerea autorizației de funcționare
a Societății Comerciale STAR INSURANCE
BROKER DE ASIGURARE — S.R.L. ........................

47–48

Cuantumul total al sumelor provenite din finanțările private ale
partidelor politice în anul 2010, conform Legii
nr. 334/2006 privind finanțarea activității partidelor
politice și a campaniilor electorale ............................

48

2

MONITORUL OFICIAL AL ROMÂNIEI, PARTEA I, Nr. 223/31.III.2011

HOTĂRÂRI ALE GUVERNULUI ROMÂNIEI
GUVERNUL ROMÂNIEI

HOTĂRÂRE
pentru aprobarea Strategiei naționale de raționalizare a spitalelor
În temeiul art. 108 din Constituția României, republicată, și al art. 1981 din Legea nr. 95/2006 privind reforma în domeniul
sănătății, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă Strategia națională de raționalizare a
spitalelor, denumită în continuare Strategie, prevăzută în anexa
nr. 1, precum și Planul de acțiuni și instituții responsabile pentru
implementarea Strategiei, prevăzut în anexa nr. 2.

Art. 2. — Se desemnează Ministerul Sănătății ca instituție
responsabilă pentru coordonarea implementării strategiei
prevăzute la art. 1.
Art. 3. — Anexele nr. 1 și 2 fac parte integrantă din prezenta
hotărâre.

PRIM-MINISTRU

EMIL BOC
Contrasemnează:
Ministrul sănătății,
Cseke Attila
Ministrul administrației și internelor,
Constantin-Traian Igaș
Ministrul finanțelor publice,
Gheorghe Ialomițianu
București, 23 martie 2011.
Nr. 303.

ANEXA Nr. 1

S T R AT E G I A N A Ț I O N A L Ă

de raționalizare a spitalelor
1. Introducere
Încercări de reformă a sistemului spitalicesc au mai existat și
în anii anteriori, dar, din păcate, niciunul dintre proiectele
demarate nu a fost finalizat.
Astfel, trecând în revistă doar proiectele din ultimii ani,
menționăm că în anul 2003 a fost finalizată lucrarea de sinteză
ăStrategia națională de raționalizare a serviciilor spitalicești”,
realizată în cadrul unui proiect al Băncii Mondiale și coordonată
de un expert recunoscut: Ray Blight. Tratând în mod detaliat atât
problemele sistemului spitalicesc românesc, cât și măsurile care
ar fi trebuit luate, proiectul respectiv nu a fost niciodată adoptat
oficial și nici nu a fost pus sistematic în practică.
Un proiect mai amplu, realizat în colaborare cu firma de
consultanță GVG, s-a finalizat în anul 2004 cu un set de
documente reunite în 4 volume, care au fost grupate sub
denumirea generică ăProiectul GVG de planificare și
reglementare a sistemului de servicii de sănătate” și care, după
o amplă analiză desfășurată la nivelul întregii țări în perioada
martie 2003—mai 2004, au propus obiective și măsuri pentru
modernizarea sistemului de sănătate și pentru introducerea unui
sistem de planificare sistematică a dezvoltării acestuia.
Pornind de la recomandările lui Ray Blight și de la proiectul
GVG s-a încercat sintetizarea lor în ăStrategia națională de
raționalizare a serviciilor de sănătate a Ministerului Sănătății”,
singurul document referitor la această problemă care a fost
adoptat oficial, prin Hotărârea Guvernului nr. 1.088/2004 pentru
aprobarea Strategiei naționale privind serviciile de sănătate și a

Planului de acțiune pentru reforma sectorului de sănătate. Deși
este un document mult mai sumar și mai puțin aplicat decât
strategia originală redactată de Ray Blight sau decât amplul
proiect GVG, acesta conținea totuși principalele direcții de
acțiune și obiective care ar fi trebuit aplicate.
Din păcate, schimbările politice și anii de creștere economică
au exclus din focusul preocupărilor de management al
sistemului medical noțiunile și măsurile de raționalizare a
cheltuielilor. Factorii de decizie nu au mai considerat aceste
măsuri ca fiind necesare și astfel acestea nu s-au implementat
decât într-o foarte mică măsură.
Cu toate acestea, analize critice ale sistemului spitalicesc
românesc sunt elaborate în continuare, dar fără efecte evidente.
Astfel, în iunie 2007 se finalizează un proiect finanțat prin
programul PHARE sub titlul ăElaborarea unei strategii pentru
dezvoltarea infrastructurii spitalicești în România”, care propune
un set de 19 recomandări pentru optimizarea rețelei de spitale,
iar în anul 2008, la inițiativa Președinției, o comisie coordonată
de prof. dr. Cristian Vlădescu elaborează un raport intitulat ăUn
sistem sanitar centrat pe nevoile cetățeanului”, în care sunt
reluate și adaptate o mare parte dintre propunerile documentelor
citate anterior.
În anul 2009, în cadrul pachetului financiar agreat cu Fondul
Monetar Internațional și cu Uniunea Europeană, Banca
Mondială s-a angajat să ofere asistență financiară sub forma
împrumuturilor pentru politici de dezvoltare (Development Policy
Loans). În categoria reformelor privind cheltuielile sectoriale a

MONITORUL OFICIAL AL ROMÂNIEI, PARTEA I, Nr. 223/31.III.2011
fost inclusă ca prioritate restructurarea și raționalizarea
spitalelor, iar elaborarea și implementarea unor măsuri în cadrul
unei strategii naționale de raționalizare a spitalelor reprezintă o
condiționalitate în acordul de împrumut cu Banca Mondială și
constituie baza de plecare pentru pregătirea unui nou împrumut
de la Banca Mondială, bazat pe rezultate — RBF (Result-Based
Financing).
Prin raționalizarea spitalelor, Ministerul Sănătății urmărește
creșterea eficienței în furnizarea serviciilor medicale, cu
păstrarea accesibilității și calității acestora, prin reducerea
costurilor la nivelul unităților spitalicești, ceea ce va permite o
redistribuire a resurselor către alte segmente de asistență
medicală (medicină primară, asistența ambulatorie, asistența de
zi, îngrijiri la domiciliu etc.) care pot asigura tratamentul unui
număr mai mare de pacienți, cu cheltuieli mai reduse față de
cele din spitale.
Pe parcursul anului 2009, experții Băncii Mondiale (BM) au
elaborat și înaintat Ministerului Sănătății mai multe rapoarte și
analize referitoare la dificultățile și provocările cu care se
confruntă sistemul de sănătate din România, avansând și o
serie de propuneri referitoare la măsurile care ar trebui adoptate
pentru depășirea acestor deficiențe.
Prezenta strategie este elaborată de Ministerul Sănătății,
pornind de la raportul ăRomânia — asistență tehnică pentru
sprijinirea actualizării strategiei spitalicești”, întocmit pentru
Guvernul României de către experți ai Băncii Mondiale în august
2009, și preia informații, propuneri și analize cuprinse în lucrările
de sinteză menționate mai sus, referitoare la reformarea
sistemul spitalicesc.

3

O parte dintre activități au început să se implementeze încă
din anul 2010, iar Strategia națională de raționalizare a spitalelor
urmează a fi finalizată la sfârșitul anului 2012, conform planului
de acțiuni prevăzut în anexa nr. 2 la hotărâre.
2. Situația actuală — informații generale relevante
A. Aspecte geografice

România are o suprafață de 238.391 km2, relieful fiind unul
echilibrat, cu repartiția aproximativ egală a principalelor unități
de relief (35% munți, 35% dealuri și podișuri și 30% câmpii).
Munții sunt situați în centrul țării, ca o centură în jurul Podișului
Transilvaniei. O particularitate a României este aceea că munții
sunt constituiți din lanțuri paralele, cu numeroase depresiuni și
văi (zone locuibile).
Transporturile și comunicațiile se pot face cu dificultate în
timpul iernii (sezonul rece) și primăverii (inundații și alunecări de
teren). În partea sud-estică a țării curge fluviul Dunărea. 5 căi de
acces traversează acest fluviu de la est la vest, unind Dobrogea
de restul țării, dar numai două pe pod; legăturile nordice (Galați,
Brăila) se realizează cu bacul, cu toate dezavantajele pe care le
implică. Trecerea Dunării pe timp de zi durează nu mai mult de
20 de minute, iar noaptea, intervalul de circulație a bacului este
de 2—3 ore. Traversarea poate deveni problematică în timpul
iernii, când fluviul poate îngheța. Aceste aspecte geografice pot
juca un rol important în planificarea rețelei spitalicești.
În anul 2006, în cursul procesului de integrare în
Uniunea Europeană, au fost desemnate 8 regiuni de
dezvoltare (fig. 1).

Fig. 1. Regiunile de dezvoltare din România*)

Scopul regiunilor de dezvoltare este de a servi drept
structură în procesul de alocare a fondurilor Uniunii
Europene pentru dezvoltarea regională, precum și pentru
colectarea datelor statistice regionale. Aceste regiuni de
dezvoltare nu sunt entități teritorial-administrative și nu au

*) Figura 1 este reprodusă în facsimil.

personalitate juridică, acestea fiind rezultatul unui acord între
consiliile județene și cele locale. Fiecare regiune se
compune din 4—7 județe și are între 1,9 milioane și
3,7 milioane de locuitori (cu excepția regiunii București, care
are trăsături specifice).

4

MONITORUL OFICIAL AL ROMÂNIEI, PARTEA I, Nr. 223/31.III.2011
Detalii privind populația și distanțele dintre regiuni sunt prezentate în fig. 2.
Denumirea regiunii

Populație

Distanța dintre cel mai îndepărtat oraș și centrul regional

Nord-Vest

2.740.064

196 km

Centru

2.523.021

200 km

Nord-Est

3.674.367

279 km

Sud-Est

2.848.219

311 km + traversarea Dunării cu bacul

București—Ilfov

2.226.457

63 km

Muntenia Sud

3.379.406

234 km

Sud-Vest Oltenia

2.330.792

191 km

Vest

1.958.648

228 km

Fig. 2. Caracteristici ale celor 8 regiuni de dezvoltare din România
Sursa: 2009, Banca Mondială, ăRomânia — asistență tehnică pentru sprijinirea actualizării strategiei spitalicești”
Din analiza datelor din tabel corelate cu împărțirea județelor
în euroregiuni, având în vedere barierele geografice și
infrastructura slabă de transporturi, rezultă că delimitarea celor
8 regiuni nu rezolvă și, în unele cazuri, poate chiar agrava
problemele legate de transport. Un exemplu este județul Buzău
sau județul Vrancea, mai apropiate de alte centre (București,
Iași) decât de propriul centru regional (Constanța). În unele
cazuri, un pacient trebuie să traverseze câteva cursuri de apă (la
vest de județul Suceava spre Iași), un efort dificil în timpul iernii,
pentru a ajunge la centrul regional. Ca atare, o planificare a
sistemului de sănătate va trebui să ia în considerare atât
aspectele regionale, cât și pe cele privitoare la acces, pentru a
estima posibilitatea de a utiliza euroregiunile de dezvoltare ca
unități pentru planificarea rețelelor medicale.
B. Aspecte demografice și de morbiditate

Din punctul de vedere al stării de sănătate, populația
României prezintă unii dintre cei mai defavorabili indicatori din
întreaga zonă europeană, nu doar de la nivelul Uniunii
Europene. Datele de morbiditate și mortalitate prezintă un
amestec de indicatori specifici țărilor dezvoltate, mortalitate
ridicată prin boli cardiovasculare, creșterea bolilor neoplazice,
cu indicatori specifici mai ales în țările în curs de dezvoltare,
precum recrudescența bolilor infecțioase, de la tuberculoză la
cele cu transmitere sexuală. Astfel, deși prezintă o ușoară
îmbunătățire, speranța medie de viață de 71,7 ani continuă să
fie printre cele mai scăzute din regiune. Indicatorii de mortalitate
infantilă și mortalitate maternă, care au o puternică asociere cu
nivelul socio-economic, plasează în continuare România pe unul
dintre ultimele locuri în Uniunea Europeană. Principalele cauze
de deces în România sunt reprezentate de bolile aparatului
cardiovascular, urmate de tumori, boli digestive, leziuni
traumatice, otrăviri și boli ale aparatului respirator. De remarcat
că, spre deosebire de tendința de reducere a mortalității cauzate
de bolile cardiovasculare din vestul Uniunii Europene, în
România se înregistrează o puternică tendință de creștere a
acesteia. În ceea ce privește decesele prin afecțiuni maligne,
chiar dacă frecvența acestora este sub media Uniunii Europene,
se remarcă decesele evitabile precum cele în cazul cancerului
de col, aspect ce reprezintă un indicator direct al inadecvării
sistemului sanitar la nevoile reale ale populației. Se poate astfel
constata că în România modelele de morbiditate și mortalitate
au suferit modificări importante în ultimele decenii, în sensul
creșterii prevalenței bolilor cronice și a mortalității din aceste
cauze, în contextul creșterii ponderii populației vârstnice,
asociată cu acțiunea multiplă a factorilor de risc biologici, de
mediu, comportamentali și cu influența condițiilor socio-

economice și de asistență medicală. Analizele Uniunii Europene
referitoare la decesele evitabile datorate sistemului sanitar arată
că România ocupă primul loc în Uniunea Europeană atât la
mortalitatea la femei, cât și la bărbați; mai mult, dacă tendința în
acest domeniu este de scădere semnificativă în toate celelalte
țări ale Uniunii Europene, în România aceasta este fie redusă (la
femei), fie staționară (la bărbați).
În același timp, afecțiuni care în multe state ale Uniunii
Europene sunt aproape eradicate continuă să afecteze un
număr mult prea mare de români, mai ales dintre acelea care
pot fi prevenite și controlate printr-un sistem sanitar public
eficient și aici se află atât multe dintre bolile transmisibile, cât și
multe alte afecțiuni. Spre exemplu: incidența hepatitei B este
dublă față de media Uniunii Europene, România are cea mai
mare incidență a tuberculozei din Uniunea Europeană, iar
femeile din România au cea mai mare rată a decesului prin
cancerul de col uterin, riscul de deces prin această afecțiune
fiind de peste 10 ori mai mare în România decât în țări precum
Franța sau Finlanda și de 3—4 ori mai mari decât în Slovacia
sau Cehia, deși această formă de cancer este actualmente ușor
de prevenit și de vindecat prin depistarea precoce. Referindu-ne
la mortalitatea evitabilă, adică la acele afecțiuni care pot fi tratate
de către un sistem de sănătate funcțional, datele statistice
plasează România într-o situație și mai dificilă: aproape jumătate
din decesele la bărbați și peste o treime din cele la femei puteau
fi evitate (Health Status and Living Conditions Network,
European Comission, ăEmployment, Social Affairs and Equal
Opportunities”, 2006).
În perioada 1990—2009 populația României a urmat un
trend constant de scădere, de la 23.206.720 la 21.469.959 în
2009 (1 iulie), în bună parte din cauza emigrării după revoluție,
dar și scăderii natalității, în contextul menținerii mortalității
generale la un nivel ridicat, chiar a creșterii ei în unii ani. În
consecință, sporul natural s-a negativat începând cu anul 1992
(–0,2‰).
Ca urmare a scăzut în mod accentuat populația tânără, de
0—14 ani (de la 23,6% în 1990 la 15,1% în 2009), și a crescut
cea în vârstă de 65 de ani și peste (de la 10,3% în 1990 la
14,9% în 2009), determinând așa zisa ăîmbătrânire demografică
a populației” (fig. 3).
Deși la grupa de vârstă 0—14 ani în toate regiunile urbane
valoarea este în scădere, cea mai mare înregistrare o întâlnim
în regiunea Nord-Est, iar minima în București, în timp ce la grupa
de vârstă 15—64 de ani situația se prezintă invers. Cea mai
îmbătrânită populație se înregistrează în regiunile de Sud și
Sud-Vest, cu valori minime în Centru și Nord-Vest (fig. 4).

5

MONITORUL OFICIAL AL ROMÂNIEI, PARTEA I, Nr. 223/31.III.2011

Fig. 3. Populația României pe grupe mari de vârstă în anii 1990—2009*) (Sursa: MS — CNOASIIDS)

2004

NORD-EST
SUD-EST
SUD
SUD-VEST
VEST
NORD-VEST
CENTRU
BUCUREȘTI
ROMÂNIA

17.2
13.2
15.5
10.7
8.9
12.6
11.7
10.2
100.0

2005

2006

17.3
13.2
15.4
10.6
8.9
12.7
11.7
10.2
100.0

2007

17,3
13,2
15,3
10,6
8,9
12,7
11,7
10,3
100,0

2008

17,3
13,2
15,4
10,6
8,9
12,6
11,7
10,3
100,0

2009

17,3
13,2
15,3
10,6
8,9
12,6
11,7
10,3
100,0

17,3
13,2
15,3
10,5
8,9
12,6
11,8
10,4
100,0

Fig. 4. Structura populației României pe regiuni în perioada 2004—2009
Sursa: MS — CNOASIIDS
Natalitatea
Rata natalității scade de la 13,6 la 1.000 de locuitori în anul 1990, la 10,5‰ în 2000, la 9,8‰ în 2001, la 9,7‰ în 2002, în
2003 revine la nivelul anului 2001, în 2004 crește la 10,0‰, în 2005 crește la 10,2 ‰, în 2006 se menține la nivelul anului 2005,
în 2007 coboară la nivelul anului 2004 (10,0‰), în 2008 crește la 10,3‰, iar în 2009 crește la 10,4‰ (fig. 5 și 6).
2000

2001

2002

2003

2004

2005

2006

2007

2008

2009

NORD-EST

13.0

12.2

12.0

11.5

11.7

11,7

11.6

11,4

11,5

11,1

SUD-EST

10.4

9.8

9.4

9.8

9.8

9,9

9.9

9,8

10,0

10,0

SUD

10.0

9.4

9.2

9.4

9.4

9,6

9,5

9,3

9,6

9,9

SUD-VEST

10.1

9.3

9.0

9.1

8.9

8,9

8,6

8,5

8,7

8,9

VEST

9.3

8.7

8.8

8.9

9.3

9,5

9,5

9,2

9,6

9,6

NORD-VEST

10.7

10.0

9.8

10.0

10.2

10,7

10,5

10,2

10,7

10,6

CENTRU

10.4

9.9

9.9

10.2

10.5

10,8

10,7

10,4

11,0

11,0

8.0

7.7

7.8

8.3

9.0

9,8

10,2

10,2

10,9

11,4

10.5

9.8

9.7

9.8

10.0

10,2

10,2

10,0

10,3

10,4

BUCUREȘTI
ROMÂNIA

Fig. 5. Natalitatea pe regiuni în perioada 2000—2009
Sursa: MS — CNOASIIDS
*) Figura 3 este reprodusă în facsimil.

6

MONITORUL OFICIAL AL ROMÂNIEI, PARTEA I, Nr. 223/31.III.2011

Fig. 6. Rata natalității (la 1.000 de locuitori) în unele țări europene — 2007*)
(Sursa HFA 2009)

Mortalitatea generală
Rata mortalității generale a crescut în perioada 1990—1996 de la 10,6‰ la 12,7‰ locuitori, apoi urmând o scădere
accentuată până în anul 2000 (11,4‰), după care a avut o evoluție oscilantă cu creșteri și scăderi de la 11,6‰ în 2001, 12,3‰ în
2003, 11,9 ‰ în 2004, 12,1‰ în 2005, 12,0‰ în 2006, 11,7‰ în 2007, 11,8‰ în 2008 și 12,0‰ în 2009, conform datelor de la
Centrul Național pentru Organizarea și Asigurarea Sistemului Informațional în Domeniul Sănătății (CNOASIIDS), situând România
printre țările cu cele mai mari niveluri pe plan european, alături de Ungaria și Bulgaria (fig. 7).
Valori mai mari se constată în județele Teleorman (16,8‰), Giurgiu (15,7‰), Olt (14,1‰), Mehedinți (14,0‰), Dolj (13,8‰),
Călărași (13,7‰) etc., iar cele mai mici rate în județele Iași (9,9‰), Brașov (10,0‰), Maramureș (10,3‰), Bistrița-Năsăud (10,3‰),
Constanța (10,4‰), Gorj (10,5‰) (fig. 8).

*) Figura 6 este reprodusă în facsimil.

MONITORUL OFICIAL AL ROMÂNIEI, PARTEA I, Nr. 223/31.III.2011

Sursa: (Ultimul an disponibil din HFA august 2009)
Fig. 7. Rata mortalității generale standardizate (la 100.000 de locuitori) în unele țări europene*)
(Sursa HFA 2009)

*) Figura 7 este reprodusă în facsimil.

7

8

MONITORUL OFICIAL AL ROMÂNIEI, PARTEA I, Nr. 223/31.III.2011
MORTALITATEA GENERALĂ ÎN ROMÂNIA ÎN 2008

Fig. 8. Mortalitatea generală în România în 2008*). Sursa MS — CNOASIIDS
Mortalitatea generală pe regiuni are o tendință de creștere în perioada 2000—2009, exceptând anul 2004 când scade ușor
pe total și toate regiunile, în 2005 cresc ușor, în 2009 pentru toate regiunile valorile sunt egale sau mai mari decât cele din 2008
(fig. 9)
2000

2001

2002

2003

2004

2005

2006

2007

2008

2009

NORD-EST

10.5

10.5

11.4

11.5

10.9

11.0

10,8

10,8

11,0

11,3

SUD-EST

10.9

11.3

11.8

11.8

11.3

11.4

11,3

11,4

11,6

11,8

SUD

12.3

12.6

13.6

13.6

13.0

13.3

13,1

12,8

13,0

13,3

SUD-VEST

12.2

12.5

13.7

13.3

13.1

13.4

13,0

12,7

12,9

13,0

VEST

12.2

12.2

12.8

12.9

12.9

13.0

12,9

12,2

12,2

12,5

NORD-VEST

12.0

12.0

12.6

12.4

12.4

12.4

12,2

11,7

11,6

11,8

CENTRU

10.5

10.7

11.7

11.3

11.3

11.4

11,4

10,9

11,1

11,2

BUCUREȘTI

11.1

11.1

11.6

11.4

11.0

11.6

11,5

11,4

11,1

11,0

ROMÂNIA

11.4

11.6

12.4

12.3

11.9

12.1

12,0

11,7

11,8

12,0

Fig. 9. Evoluția mortalității generale pe regiuni în perioada 2000—2009. Sursa MS — CNOASIIDS

Mortalitatea pe cauze de deces
Deși, în prezent, are loc o trecere epidemiologică spre profilul modern ăoccidental”, profilul mortalității în România păstrează
încă multe caracteristice ale unei țări mai puțin dezvoltate în comparație cu statele membre ale Uniunii Europene, mortalitatea
cauzată de boli infecțioase și mortalitatea infantilă rămânând la valori ridicate, ceea ce poate fi explicat prin ăinsulele” de
subdezvoltare socială existente mai ales în zonele rurale. Aici, numai 13% (cel mai redus indice din Uniunea Europeană) dintre
locuințe sunt racordate la o rețea centrală de alimentare cu apă și 10% (media Uniunii Europene este de 54%) la un sistem de
canalizare (ăRomânia — dosare politice pentru Guvernul României”, Banca Mondială, 2009).
Mortalitatea pe cauze de deces pe perioada 1990—2008 păstrează aceeași evoluție multianuală, primul loc fiind ocupat
de decese prin boli ale aparatului circulator, urmate de tumori, aparatul respirator, digestiv și decese prin accidente (fig. 10).

*) Figura 8 este reprodusă în facsimil.

9

MONITORUL OFICIAL AL ROMÂNIEI, PARTEA I, Nr. 223/31.III.2011

Cauze de deces

1990

2000

2001

2002

2003

2004

2005

2006

2007

2008

Boli ale aparatului circulator 627,0

701,8

710,6

771,3

762,1

734,8

753,8

742,8

717,4

712,1

Tumori

142,1

184,0

190,8

199,1

201,0

203,0

207,7

210,6

210,7

216,2

Aparat respirator

97,3

66,1

62,9

70,6

64,7

63,1

61,7

58,7

58,8

57,2

Aparat digestiv

50,3

64,0

70,6

74,3

71,5

69,8

68,0

65,8

67,6

71,9

Accidente

76,5

64,2

63,7

66,9

65,0

62,1

60,3

59,2

56,9

59,5

Fig. 10. Rate brute de mortalitate (la 100.000 de locuitori). Sursa MS — CNOASIIDS

Pe plan european, bolile aparatului circulator și respirator prezintă cele mai mari rate de mortalitate în țara noastră, deși
ultimele două au scăzut în mod accentuat față de anul 1990.
Mortalitatea prin tumori este în creștere, dar încă sub nivelul ratelor înscrise în celelalte țări europene. Crește rata
mortalității prin bolile aparatului digestiv față de anul 1990. Leziunile traumatice sunt în scădere sensibilă față de anul 1990.
Iată, spre exemplu, o comparație din anul 2005 a două afecțiuni (fig. 11):

Ratele mai mari

Ratele mai mici

1.

Federația Rusă

225,6

Franța

13,1

2.

Belarus

221,9

Portugalia

27,2

3.

Ucraina

214,4

Italia

27,5

4.

Letonia

156,8

Elveția

29,1

5.

Republica Moldova

147,0

Spania

30,3

6.

Estonia

127,1

Luxemburg

34,3

Fig. 11. Boli ischemice ale miocardului la populația de 25—64 de ani la început de secol XXI (la 100.000 de locuitori ECE).
Sursa MS — CNOASIIDS

Ratele mai mari

Ratele mai mici

1.

Federația Rusă

120,5

Elveția

7,9

2.

Republica Moldova

116,4

Franța

11,8

3.

Belarus

99,0

Norvegia

11,9

4.

Ucraina

91,0

Italia

12,5

5.

România

82,7

Suedia

13,2

Boli cerebro-vasculare la populația de 25—64 de ani la început de secol XXI ( la 100.000 de locuitori ECE)

Sporul natural al populației
Ca urmare a dinamicii negative a natalității și mortalității generale, rata sporului natural în România (fig. 12) a scăzut la
valori negative, de la 3,0‰ locuitori în anul 1990, la –2,5‰ în anul 2003, la –1,9‰ în anul 2004 și 2005, la –1,8‰ în 2006,
la –1,7‰ în 2007, la –1,5‰ în 2008 și la –1,6‰ în 2009.

10

MONITORUL OFICIAL AL ROMÂNIEI, PARTEA I, Nr. 223/31.III.2011

Fig. 12. Sporul natural pe regiuni în România în perioada 2000—2009*). Sursa MS— CNOASIIDS

Mortalitatea infantilă
Deși în scădere semnificativă (26,9 la 1.000 născuți vii în anul 1990, 18,6‰ în 2000, la 18,4‰ în 2001, 17,3‰ în 2002,
la 16,7‰ în 2003,16,8‰ în 2004, la 15,0‰ în 2005, 13,9‰ în 2006, 12,0‰ în 2007 și 11,0‰ în 2008, rata mortalității infantile este
cea mai mare pe plan european (fig. 13).

Fig. 13. Rata mortalității infantile la 1.000 născuți vii în unele țări europene*). Sursa HFA 2009
*) Figurile 12 și 13 sunt reproduse în facsimil.

11

MONITORUL OFICIAL AL ROMÂNIEI, PARTEA I, Nr. 223/31.III.2011

În cadrul mortalității infantile, mortalitatea 0—6 zile — neonatală precoce și din prima lună — neonatală scade ușor.
Mortalitatea infantilă după prima lună — mortalitatea infantilă postneonatală —, deși în scădere, este încă foarte ridicată: 45,9%
aproape jumătate din decesele sub 1 an care se înregistrează după prima lună de viață, ceea ce înseamnă mari deficiențe în
educația sanitară a mamelor respective și, bineînțeles, supravegheri insuficiente din partea personalului sanitar (fig. 14).

Fig. 14. Evoluția mortalității infantile pe vârste 1990, 2008 (la 1.000 născuți vii)*). Sursa MS — CNOASIIDS

Speranța de viață la naștere
Un indicator important al stării de sănătate (inclusiv al celui educativ-cultural) este speranța de viață la naștere și la diverse vârste.
Pe regiuni de dezvoltare, speranța de viață la naștere a fost între 72,39 ani în regiunea Nord-Vest și 74,46 ani în regiunea
București—Ilfov (fig. 15).
Macroregiunea
Regiunea de dezvoltare

Ambele sexe

Masculin

Feminin

TOTAL

73,03

69,49

76,68

Nord-Vest

72,39

68,95

75,90

Centru

73,34

69,95

76,83

Nord-Est

73,14

69,57

76,91

Sud-Est

72,92

69,24

76,81

Sud-Muntenia

72,97

69,25

76,85

București—Ilfov

74,46

70,82

77,87

Sud-Vest Oltenia

72,81

69,45

76,33

Vest

72,47

69,04

75,94

Fig. 15. Speranța de viață la naștere, pe macroregiuni, regiuni de dezvoltare și sexe în anul 2008. Sursa MS — CNOASIIDS

Acest indicator nu s-a mai îmbunătățit începând cu anii ’60, în timp ce în celelalte țări occidentale, nordice și sudice prezintă
ameliorări accentuate deceniu după deceniu.
Țara noastră, alături de alte țări est-europene, prezintă un indicator relativ scăzut al speranței de viață la naștere
(de 73,27 ani în 2007), ceea ce indică o stare de sănătate nesatisfăcătoare, ca urmare în primul rând a unei situații socialeconomice grele (fig. 16).

*) Figura 14 este reprodusă în facsimil.

12

MONITORUL OFICIAL AL ROMÂNIEI, PARTEA I, Nr. 223/31.III.2011

Fig. 16. Speranța de viață la naștere în unele țări europene*).
(HFA 2007)
DINAMICA MORBIDITĂȚII
Bolile infecțioase și parazitare
În dinamică, în anii 1990—2006 se constată:
— dispariția cazurilor de difterie (ultimele 5 cazuri noi s-au înregistrat în anul 1989), iar începând cu 1999 și a cazurilor de
bruceloză, febră Q și rabie, precum și a poliomielitei la care s-au constatat numai cazuri de poliomielită acută flască asociate
vaccinărilor;
— scăderea accentuată a morbidității prin hepatita virală de tip A (deși aflată încă la valori mari) și B, precum și prin tuse
convulsivă;
— menținerea la nivele mici a morbidității prin: botulism, febră tifoidă, tetanos și tuse convulsivă;
— creșterea accentuată a morbidității prin tuberculoză până în anul 2002, când a fost atins un maxim de 116,2 cazuri
noi/100.000 locuitori (fig. 17), sifilis în prezent în scădere (fig. 18), parotidita epidemică și trichineloză.
— menținerea la nivele crescute a morbidității prin angina cu streptococi, boli diareice, dizenterie, gripă, hepatită virală,
deși în scădere, cum s-a menționat anterior (fig. 19), rubeola, rujeola, toxiinfecții alimentare, salmoneloze.

Fig. 17. Incidența prin tuberculoză în România în anii 1990, 1995—2008*). Sursa MS — CNOASIIDS
*) Figurile 16 și 17 sunt reproduse în facsimil.

MONITORUL OFICIAL AL ROMÂNIEI, PARTEA I, Nr. 223/31.III.2011

13

Fig. 18. Incidența prin sifilis în România în anii 1990, 1995—2008*)
Sursa MS — CNOASIIDS

Fig. 19. Incidența prin hepatită virală în România în anii 1990, 1995—2008*)
Sursa MS — CNOASIIDS
Diabetul zaharat
Din raportările centrelor de diabet zaharat rezultă că în anul 2008 au rămas în evidență 643.410 bolnavi de diabet zaharat
(3,0% locuitori), iar incidența (cazuri noi depistate) a fost în același an de 94.002 bolnavi (437,1 la 100.000 de locuitori).
Ratele sunt mici, ceea ce înseamnă că un număr important de bolnavi rămân nedepistați.
Bolile psihice
Datele de incidență și prevalența bolnavilor psihici sunt mult subevaluate în rapoartele periodice.
Incidența (cazuri noi la 100.000 de locuitori) în anul 2008 a fost de 251,7, iar prevalența (bolnavi în evidență la 100 de locuitori)
a fost de 1,9.
Evidența copiilor (0—2 ani) cu malnutriție proteino-calorică
Rata copiilor cu malnutriție proteino-calorică în evidență este de 1,6 la 100 de copii în vârstă de 0—2 ani (anul 2008), cu
valori foarte ridicate în județele Mehedinți (8,3%), Olt (5,3%), Călărași (5,0%), Teleorman (4,0%), Argeș (3,9%), Brăila (3,6%),
Dâmbovița (3,4%) și Iași (2,9%).
*) Figurile 18 și 19 sunt reproduse în facsimil.

14

MONITORUL OFICIAL AL ROMÂNIEI, PARTEA I, Nr. 223/31.III.2011

Rate mai mici se înregistrează în județele Bistrița-Năsăud (0,2%), Timiș (0,4%), Tulcea (0,4%), Vâlcea (0,4%), Arad (0,5%)
și în municipiul București (0,5%).
Morbiditatea generală (cazuri noi de boli înregistrate de cabinetele medicilor de familie)
Cei mai mari indici de incidență a cazurilor noi înregistrate la nivelul cabinetelor medicale (1990, 1995, 2002, 2004, 2005,
2006, 2007) s-au constatat la următoarele clase de boli (fig. 20 și 21).
1990

1995

2002

2004

2005

2006

2007

2008

Clasa de boli
— la 100.000 de locuitori —

Total

73.629,0

72.991,7 72.649,8

74.740,5

74.726,0

70.994,5

66.333,6

67.910,7

Boli ale aparatului respirator

28.868,2

32.797,1 35.319,6

35.263,7

36.146,4

33.716,7

28.943,4

28.896,7

Boli ale aparatului digestiv

18.734,9

14.491,0

6.691,9*

7.551,2

7.196,3

6.523,8

6.497,6

6.950,1

Boli piele, țesut subcutanat

4.188,3

4.334,7

3.905,1

3.779,3

3.669,0

3.508,1

3.118,8

3.062,7

Boli infecțioase și parazitare

2.839,9

3.728,6

4.122,5

4.494,6

3.818,2

3.424,6

3.193,3

3.055,0

Boli ale organelor genito-urinare

2.563,6

3.201,9

4.398,0

4.672,2

4.761,4

4.669,7

4.432,9

4.595,0

* Fără bolile de dinți și ale cavității bucale

Fig. 20. Morbiditatea pe clase de boli
Sursa MS — CNOASIIDS

Fig. 21. Morbiditatea pe clase de boli (indici de incidență)*)
Sursa MS — CNOASIIDS
C. Organizarea administrativă a sistemului de sănătate

România a moștenit după 1990 un sistem de sănătate publică finanțat de stat, de tip Semashko, în care procesul decizional
era complet centralizat, fără nicio separare între beneficiar și prestator. În ciuda numeroaselor eforturi de reformă, evoluțiile au fost
lente. În interiorul sistemului de sănătate, autoritatea centrală, Ministerul Sănătății (MS), are multe atribuții în ceea ce privește
deciziile locale, în detrimentul aprofundării unor zone esențiale pentru funcționarea eficientă a sistemului de sănătate. Se apreciază
că realizarea cea mai clară a reformei a fost implementarea sistemului de asigurări sociale de sănătate la finele anilor ’90, care
avea ca scop înființarea, clarificarea și întărirea responsabilității Casei Naționale pentru Asigurări de Sănătate (CNAS), prin alegerea
directă la nivel local a structurilor de conducere, așa cum a fost prevăzut în proiectul legislativ inițial; pe această bază structurile
locale ar fi avut și legitimitate, și responsabilitate directă în fața populației, beneficiind și de o largă autonomie în colectarea și
gestionarea fondurilor de asigurări de sănătate. Acest model nu a fost însă acceptat politic și, ulterior aprobării în Parlament, legea
a fost modificată semnificativ. În prezent, în conformitate cu Legea nr. 95/2006 privind reforma în domeniul sănătății, cu modificările
și completările ulterioare, CNAS este o instituție publică, autonomă, care administrează și gestionează sistemul de asigurări sociale
de sănătate și are o conducere tripartită reprezentată de sindicate, patronate și autorități ale statului.
*) Figura 21 este reprodusă în facsimil.

15

MONITORUL OFICIAL AL ROMÂNIEI, PARTEA I, Nr. 223/31.III.2011

În 2008, în România existau 457 de spitale (unități cu posibilități de internare), dintre care 427 erau spitale publice,
897 de unități ambulatorii, centre medicale specializate, centre medicale de înaltă performanță, cuprinzând 9.038 de cabinete
medicale specializate. Pe lângă acestea, existau 2.555 de laboratoare și unități medicale de imagistică (inclusiv cele din spitale),
11.279 de cabinete de medicină de familie și alte 1.033 de cabinete de medicină generală, care asigurau, în principal, servicii de
medicină a muncii, precum și 11.025 de cabinete stomatologice și 6.127 de farmacii (din date ale MS — CNOASIIDS).
Sistemul de sănătate românesc continuă să se bazeze pe asistența spitalicească ca principală metodă de intervenție,
România înregistrând în continuare una dintre cele mai mari rate de spitalizare din Uniunea Europeană: 215,13 internări la
1.000 de locuitori, în anul 2007 (fig. 22).

Fig. 22. Internări la 100.000 de locuitori (Eurostat)*)

În perioada (1990—2008) numărul de paturi în spitale, sanatorii tbc, preventorii și creșe a avut următoarea dinamică (fig. 23):
1990

Paturi în spitale

1995

2002

2003

2004

2005

2006

2007

2008

207.001 173.311 162.588 142.676 142.029 142.377 141.225 137.029 137.016

— la 1.000 locuitori

8,9

7,6

7,5

6,6

6,6

6,6

6,5

6,4

6,4

Paturi în sanatorii tbc

4.990

4.416

2.483

2.202

1.865

1.437

1.437

909

918

Paturi în preventorii

1.946

1.668

1.031

555

555

555

495

420

420

76.944

36.437

14.858

14.513

13.862

14.310

13.220

13.135

13.569

Paturi în creșe

Fig. 23. Dinamica numărului de paturi în spitale, sanatorii tbc, preventorii și creșe
(Sursa MS — CNOASIIDS)

*) Figura 22 este reprodusă în facsimil.

16

MONITORUL OFICIAL AL ROMÂNIEI, PARTEA I, Nr. 223/31.III.2011
Numărul de paturi în spitale raportat la populație era, de asemenea, peste media din Uniunea Europeană (fig. 24):

Fig. 24. Număr de paturi în spitale la 100.000 de locuitori (Eurostat)*)
*) Figura 24 este reprodusă în facsimil.

MONITORUL OFICIAL AL ROMÂNIEI, PARTEA I, Nr. 223/31.III.2011

17

În perioada februarie—august 2010 s-a desfășurat o amplă analiză de evaluare a spitalelor, în urma căreia s-au luat
măsurile necesare pentru micșorarea capacității excedentare de internare a spitalelor din România, prin reducerea unui număr de
aproximativ 9.200 de paturi la nivel național, astfel încât numărul de paturi raportat la numărul locuitorilor s-a apropiat de media
europeană.
În interiorul țării există discrepanțe între județe în ceea ce privește atât repartiția tipurilor de spitale (fig. 25), cât și numărul
de paturi raportat la populație, așa cum rezultă din fig. 26.

Fig. 25. Repartiția spitalelor pe județe*)
(Antunes, Mordelet, De Groote — ăElaborarea unei strategii pentru dezvoltarea infrastructurii spitalicești în România”)

*) Figura 25 este reprodusă în facsimil.

18

MONITORUL OFICIAL AL ROMÂNIEI, PARTEA I, Nr. 223/31.III.2011

Fig. 26. Numărul de paturi totale și paturi pentru afecțiuni acute pe județ*)
(Antunes, Mordelet, De Groote ăElaborarea unei strategii pentru dezvoltarea infrastructurii spitalicești în România”)

*) Figura 26 este reprodusă în facsimil.

MONITORUL OFICIAL AL ROMÂNIEI, PARTEA I, Nr. 223/31.III.2011
Spitalele sunt organizate conform unui capitol din Legea
nr. 95/2006, cu modificările și completările ulterioare, ca fiind
ăinstituții de asistență medicală, dotate cu paturi, de utilitate
publică, persoane juridice, care prestează servicii de asistență
medicală”.
Până la adoptarea, în luna iunie 2010, a pachetului legislativ
referitor la descentralizarea managerială, organizarea spitalelor
era supusă unor reglementări rigide și centraliste. Astfel, spitalele
publice erau înființate și desființate prin hotărâre a Guvernului —
în urma propunerii MS (sau ministerului care administrează
sistemul sanitar în care este inclus spitalul). MS aproba structura
și modificările aduse acesteia, organizarea și numărul de paturi,
precum și denumirea și adresa spitalului. Consiliul local putea
doar să furnizeze o opinie în privința acestor aspecte. Aceeași
reglementare se aplica spitalelor private.
Comitetul consultativ era, până în iunie 2010, principalul
organism de administrare al unui spital. Membrii comitetului erau
prevăzuți prin lege: 2 reprezentanți ai MS, 2 reprezentanți ai
autorităților locale dintre care unul este expert financiar și unul
director de spital, 2 reprezentanți ai Universității pentru spitalele
universitare, 2 reprezentanți ai comunității de afaceri desemnați
de sindicatele naționale din branșă. Un lider de sindicat putea fi
prezent la ședințe. Toți membrii erau confirmați de MS. Membrii
comitetului consultativ nu trebuiau să se afle în conflict de
interese, iar declarația de interese era elaborată de MS. Legea
prevedea faptul că acest comitet trebuie să ia decizii strategice
și poate face doar recomandări directorilor, dar nu are putere
legală, având deci competențe limitate.
Dacă cea mai mare parte a prestatorilor de servicii medicale
din asistența medicală primară și secundară (ambulatorie) au
fost privatizați, spitalele s-au aflat o bună perioadă de timp în
proprietatea statului și în administrarea directă centrală a MS
sau a structurilor descentralizate ale acestuia — direcțiile de
sănătate publică. Rolul extrem de redus atribuit autorităților
locale în administrarea spitalelor explică și aportul financiar,
limitat pe care acestea îl acordă la rândul lor, fondurile locale
contribuind într-o măsură nesemnificativă la bugetul total al
spitalelor.
Descentralizarea administrativă a spitalelor a demarat destul
de târziu, în 2002, când unele imobile (compuse din construcții
și terenurile aferente în care își desfășoară activitatea unitățile
sanitare respective) au trecut din domeniul privat al statului și
din administrarea MS în domeniul public al județelor,
municipiilor, orașelor și comunelor și în administrarea consiliilor
județene sau consiliilor locale, după caz, conform Hotărârii
Guvernului nr. 866/2002 privind trecerea unor imobile din
domeniul privat al statului și din administrarea Ministerului
Sănătății în domeniul public al municipiilor, orașelor și comunelor
și în administrarea consiliilor locale respective, cu modificările
ulterioare, Hotărârii Guvernului nr. 867/2002 privind trecerea
unor imobile din domeniul privat al statului și din administrarea
Ministerului Sănătății în domeniul public al județelor și în
administrarea consiliilor județene respective, cu modificările și
completările ulterioare, Hotărârii Guvernului nr. 1.096/2002
privind trecerea imobilelor în care își desfășoară activitatea
unele unități sanitare de interes local din domeniul privat al
statului și din administrarea Ministerului Sănătății în domeniul
public al municipiului București și în administrarea consiliilor
locale ale sectoarelor municipiului București și Ordonanței
Guvernului nr. 70/2002 privind administrarea unităților sanitare
publice de interes județean și local, aprobată cu modificări și
completări prin Legea nr. 99/2004, cu modificările și completările
ulterioare. Acest ultim act normativ stabilește competențele MS,
ale direcțiilor de sănătate publică și ale consiliilor
județene/locale, în ceea ce privește asigurarea resurselor
financiare pentru cheltuielile de întreținere și gospodărire,
reparații, consolidare, extindere și modernizare a unităților

19

sanitare publice, în limita creditelor bugetare aprobate cu
această destinație în bugetele locale. În baza acestui act
normativ au fost înființate unitățile medico-sociale, unități în
subordinea consiliilor locale sau județene.
Procesul de descentralizare a fost continuat prin Ordonanța
de urgență a Guvernului nr. 162/2008 privind transferul
ansamblului de atribuții și competențe exercitate de MS către
autoritățile administrației publice locale, cu modificările și
completările ulterioare, și a fost impulsionat prin Hotărârea
Guvernului nr. 562/2009 pentru aprobarea Strategiei de
descentralizare în sistemul de sănătate, care are ca obiective
specifice:
— crearea cadrului operațional pentru realizarea
descentralizării;
— transferul competențelor privind administrarea unităților
sanitare cu paturi și managementul asistenței medicale către
autoritățile administrației publice locale sau județene;
— redefinirea rolului MS în elaborarea, implementarea și
monitorizarea politicilor de sănătate publică și a reglementărilor
necesare funcționării sistemului de sănătate.
În perspectiva descentralizării manageriale, MS a derulat
două proiecte-pilot prin care administrarea a 18 dintre cele 42 de
spitale publice din capitală și a 4 spitale din Oradea este
transferată către Consiliul Municipiului București și, respectiv,
către Consiliul Municipal Oradea. Evaluarea rezultatelor acestor
proiecte a arătat că autoritățile administrației publice locale, care
au făcut parte din faza pilot, au demonstrat că posedă
capacitatea administrativă pentru a putea realiza managementul
asistenței medicale. În consecință, MS a trecut la o etapă
superioară a procesului de descentralizare, promovând,
începând cu luna iunie 2010, un pachet normativ care
conturează cadrul juridic necesar pentru descentralizarea a 370
de spitale publice dintr-un număr total de 435, aflate în
subordinea MS. Astfel, în Monitorul Oficial al României, Partea I,
nr. 384 din 10 iunie 2010, a fost publicată Ordonanța de urgență
a Guvernului nr. 48/2010 pentru modificarea și completarea unor
acte normative din domeniul sănătății în vederea
descentralizării, în Monitorul Oficial al României, Partea I,
nr. 385 din 10 iunie 2010, a fost publicată Hotărârea Guvernului
nr. 529/2010 pentru aprobarea menținerii managementului
asistenței medicale la autoritățile administrației publice locale
care au desfășurat faze-pilot, precum și a Listei unităților
sanitare publice cu paturi pentru care se menține managementul
asistenței medicale la autoritățile administrației publice locale și
la Primăria Municipiului București și a Listei unităților sanitare
publice cu paturi pentru care se transferă managementul
asistenței medicale către autoritățile administrației publice locale
și către Primăria Municipiului București, cu modificările
ulterioare, iar în Monitorul Oficial al României, Partea I, nr. 389
din 11 iunie 2010, a fost publicat Ordinul ministrului sănătății
nr. 910/2010 pentru aprobarea modelului Protocolului de
predare-preluare între direcțiile de sănătate publică județene și
a municipiului București și autoritățile administrației publice
locale și Primăria Municipiului București în vederea transferului
managementului asistenței medicale al unităților sanitare
publice. Aceste acte normative vor fi completate cu un set de
reglementări secundare care să asigure buna funcționare a
instituțiilor sanitare descentralizate.
D. Finanțare

Cheltuielile din sectorul sanitar au fost în România în mod
tradițional scăzute, în comparație cu media europeană și chiar
a fostelor țări socialiste. Cu toate acestea, în ultimii ani bugetele
sanitare au crescut în cifre absolute, de la circa 90 euro/locuitor
la peste 200 euro/locuitor în ultimii ani. În ciuda acestei creșteri,
România continuă să fie pe unul dintre ultimele locuri din
Uniunea Europeană în ceea ce privește resursele alocate
sănătății (fig. 27).

20

MONITORUL OFICIAL AL ROMÂNIEI, PARTEA I, Nr. 223/31.III.2011

Fig. 27. Resurse alocate sănătății — euro/locuitor (Eurostat)*)
Sectorul spitalicesc din România consumă în mod constant aproximativ 50% din bugetul Fondului național unic de asigurări
sociale de sănătate (FNUASS) (51,47% în 2006 — vezi fig. 28, 49,8% în 2007, 48,1% în 2008, 51,2% în 2009 — din datele MS),
la care se adaugă fondurile de la MS pentru investiții în infrastructură, dotări cu echipamente medicale, programe naționale de
sănătate, precum și fonduri alocate de către autoritățile publice locale.

*) Figura 27 este reprodusă în facsimil.

MONITORUL OFICIAL AL ROMÂNIEI, PARTEA I, Nr. 223/31.III.2011

21

Sursa: Raport Casa Națională de Asigurări Sănătate pentru anul 2006
Fig. 28. Ponderea asistenței medicale pe domenii în totalul cheltuielilor pentru servicii medicale și medicamente*)
Toate aceste fonduri duc la un procent cu mult peste media
de 40% alocată pentru spitale în Uniunea Europeană, în pofida
faptului că suntem mult sub media europeană la suma alocată
pe pat de internare continuă. Pentru marea majoritate a
spitalelor, FNUASS continuă să reprezinte o sursă unică sau
preponderentă de finanțare, deși încă din anul 2002 s-a creat
baza legală prin care autoritățile publice locale puteau contribui
la susținerea unor cheltuieli administrative. Din datele recente
centralizate de MS, ponderea cheltuielilor provenite de la
bugetele locale a reprezentat doar 1,2% din totalul cheltuielilor
pentru sănătate (236,3 milioane lei din 19.702 milioane lei total
cheltuieli pentru sănătate).
Majoritatea spitalelor sunt finanțate pentru serviciile prestate
în primul rând prin fonduri primite din partea CNAS, precum și
prin alocări bugetare directe de la autoritățile guvernamentale
centrale și locale, care finanțează activități specifice, precum
asistența de urgență, serviciile de asistență aferente unor
afecțiuni specifice (prin programele naționale de sănătate) și, în
cazul unor anumite spitale, activități de training și cercetare.
Investițiile de capital sunt finanțate dintr-un buget separat al MS.
În plus, spitalele au dreptul să își păstreze propriile încasări
generate prin servicii prestate în favoarea persoanelor și
întreprinderilor din sectorul privat.
Sistemul de finanțare al spitalelor afirmativ ține cont de
principiul ăbanii urmează pacientul”, în realitate însă acest
principiu se aplică doar parțial la nivelul caselor județene de
asigurări de sănătate, iar în cazul CNAS, transferurile către casele
județene nu se realizează pe baza unor criterii bine definite.
Veniturile de la CNAS pentru serviciile prestate în beneficiul
pacienților reprezintă peste 70% din veniturile totale. Aceste
*) Figura 28 este reprodusă în facsimil.

venituri sunt canalizate prin plăți prospective bazate pe Grupuri
de Diagnostic (DRG). Sistemul DRG, prin care se finanțează
majoritar spitalele, repartizează pacienții similari în grupuri de
diagnostic omogene din punct de vedere al afecțiunii clinice și al
resurselor consumate în cadrul tratamentului, iar spitalului îi este
plătit un tarif pe caz ponderat (TCP), care reprezintă un cost
mediu, antecalculat și ponderat, pentru grupul de diagnostic
respectiv. Pentru clasificarea cazurilor se utiliza o versiune a
sistemului DRG australian (AR-DRG versiunea 5.1). Valoarea
efectivă a plății pentru fiecare DRG se baza deci pe informațiile
culese din sistemul australian. Teoretic, spitalul ar trebui să fie
stimulat pentru a se încadra cu costurile cât mai jos sub TCP.
Practic, datorită faptului că se utilizau pentru ponderarea acestor
tarife niște date specifice sistemului de sănătate australian și nu
celui românesc, apăreau situații în care tariful plătit de către
CNAS nu acoperea costurile totale ale spitalului pentru anumite
cazuri, în special acelea mai complicate. Câteva exemple de
neconcordanțe generate de actualul sistem DRG:
— sumele plătite de CNAS pentru operațiile de
adenomectomie de prostată (rezecția tumorii benigne de
prostată — o operație care se realizează curent în serviciile
obișnuite de urologie și care necesită un nivel mediu de
competență și dotare) sunt mai mari decât pentru
prostatectomia totală, o operație mult mai amplă, care se
realizează pentru tumorile maligne de prostată, doar în clinici
specializate și dotate corespunzător;
— cazurile care necesită proceduri de terapie intensivă
respiratorie prin ventilație mecanică doar o perioadă mică, de
3 zile, sunt decontate de către CNAS la fel ca cele care necesită
ventilație mecanică 30 de zile;

22

MONITORUL OFICIAL AL ROMÂNIEI, PARTEA I, Nr. 223/31.III.2011

— există și situații inverse, în care sumele plătite de CNAS
sunt mult mai mari decât costurile reale din România: de
exemplu, cazurile neurologice de pacienți cu accident vascular
cerebral sunt foarte bine plătite, deoarece în sistemul australian
investigațiile care se efectuează unui astfel de pacient sunt cu
mult mai amănunțite și mai numeroase, iar metodele de
tratament mai costisitoare (de exemplu, se efectuează în mod
curent tratament trombolitic) decât ceea ce se efectuează în
mod curent în spitalele din România.
Astfel de situații stimulează spitalele să crească (formal sau
chiar fictiv) numărul internărilor pentru cazurile mai simple.
Întrucât nu sunt folosite mecanisme pentru controlul internărilor,
acestea se fac cu precădere prin internarea pacienților care ar
putea fi tratați în ambulatoriu. Acești pacienți necesită cheltuieli
mici și reprezintă o bună sursă de venit, însă conduc la o
ineficiență generală a sistemului.
Analiza rapoartelor DRG arată că în mod constant un procent
important din totalul internărilor îl constituie afecțiuni care pot fi
și sunt tratate în alte țări la nivele inferioare de asistență
medicală (primare sau ambulatorie). Deoarece nu există o
clasificare coerentă a tipurilor de îngrijiri ce se pot realiza și
deconta din bani publici la nivelul diferitelor spitale, se ajunge
frecvent în situația ca spitale terțiare, înalt performante și
costisitoare, să efectueze operații banale ce se pot efectua fără
riscuri la nivelul unor unități spitalicești cu dotări și competențe
de bază, fapt ce duce la utilizarea ineficientă a unor resurse și
așa reduse. În plus, majoritatea internărilor din spitalele înalt
specializate au loc sub forma internărilor de urgență, fiind vorba
în multe cazuri de procente de peste 80% din numărul total al
internărilor anuale. Toate aceste aspecte, moștenite practic din
perioada comunistă, când spitalul era singurul loc unde se
puteau accesa medicamentele gratuite sau serviciile medicale
dorite, duc la creșterea cheltuielilor spitalicești, cu diminuarea
resurselor pentru celelalte segmente ale asistenței medicale.
În ceea ce privește cheltuielile, reguli rigide leagă numărul
de personal de caracteristicile structurii spitalului, mai mult decât
de activitatea medicală în sine. Costurile cu personalul (salariile)
sunt fixe (cu excepția bonusurilor, care sunt variabile), sunt
stabilite prin lege și reprezintă, în majoritatea spitalelor, peste
70% din costurile totale. Acest aspect conferă directorilor un
nivel redus de control asupra bugetului. În realitate, prima
prioritate este plata salariilor. Fondurile rămase sunt alocate
utilităților, medicamentelor, materialelor medicale și altor
cheltuieli (hrană, spălătorie, pază).
Spitalul este autorizat să păstreze surplusul creat la finele
anului fiscal. Din surplus, 20% se adaugă la fondul de dezvoltare
al spitalului, împreună cu amortizarea, active casate vândute,
sponsorizări și chirii (conform legii). Fondul de dezvoltare poate
fi utilizat pentru achiziția de echipamente. Datoriile sunt
evidențiate distinct în situația financiară raportată de spital.
Spitalul este supus auditului financiar al MS și Curții de Conturi.
E. Managementul spitalelor

Administrarea unui spital este asigurată de un manager
(persoană fizică sau juridică). Contractul de management este
semnat pe o perioadă de 3 ani, incluzând indicatori de
performanță, care sunt evaluați în fiecare an. Administrarea
spitalelor, înainte de adoptarea Ordonanței de urgență a
Guvernului nr. 48/2010, era grevată de același centralism și de
aceeași rigiditate. Astfel, managerul era numit de MS după
promovarea unui concurs sau examen. Managerul aplica
reglementările privind personalul și putea propune modificări ale
organizării spitalului, însă acestea trebuiau aprobate de MS.
Deciziile manageriale erau discutate cu un comitet director ale

cărui atribuții erau stabilite tot de MS. Comitetul director, conform
reglementărilor anterioare, era format din manager, directorul
medical, directorul responsabil cu personalul auxiliar și directorul
financiar, ca și directorul responsabil cu cercetarea în spitalele
universitare, numiți de directorul spitalului după promovarea
unui concurs sau examen, după caz.
Șefii de secții erau numiți de managerul spitalului după
promovarea unui concurs sau examen, aprobat de MS. În
secțiile, laboratoarele sau serviciile medicale clinice funcția de
șef de secție, șef de laborator sau șef de serviciu medical se
ocupa de cadrul didactic cu gradul cel mai mare de predare, la
recomandarea senatului instituției de învățământ medical
superior în cauză, cu avizul managerului spitalului și cu
aprobarea MS.
Toate aceste prevederi indică un sistem care este apreciat de
către experții independenți ca fiind ăcentralizat, birocratic și rigid,
în care aproape toate deciziile de management și guvernanță
trebuie aprobate la nivel central de Ministerul Sănătății.
Managerii de spital nu au autoritatea necesară pentru a organiza
și conduce în mod eficace resursele de personal, în conformitate
cu schimbările cerute de nevoile de sănătate ale populației.
Managerii nu pot efectua transferuri de personal între spitale,
reduceri ale personalului conform strategiei, redirecționarea
personalului către alte programe de îngrijire, impunerea
reorientării profesionale a acestuia în vederea adaptării la noile
roluri și așa mai departe. Un astfel de mediu nu conduce la
management eficient și adecvat și nu conferă conducerii unui
spital puterea de a reacționa la solicitările populației sau la
condițiile pieței, aflate în rapidă schimbare” (ăRomânia —
asistență tehnică pentru sprijinirea actualizării strategiei
spitalicești” — J. Pikani, D.I. Sava, august 2009). Un alt aspect
subliniat de către experții citați este acela că, în ciuda existenței
criteriilor pe care managerii trebuie să le îndeplinească pentru a
fi angajați și a sistemelor de măsurare a performanțelor,
ăschimbări ale conducerii spitalelor au loc deseori după alegeri
și după modificări ale alianțelor în balanța politică locală și/sau
națională, indicând faptul că politicul joacă un rol în alegerea
directorilor de spitale”.
În ceea ce privește reforma în sănătate și managementul
spitalicesc, BM prezintă 3 tipuri de schimbări organizaționale:
autonomizare, corporatizare și privatizare. Cele 3 tipuri de
reforme implică reducerea controlului guvernamental direct
exercitat asupra spitalelor publice și expunerea lor mai
pronunțată la piață sau la cvasipiață (Preker, A., Harding, A.,
ăInnovations in Health Service Delivery: The Corporatization of
Public Hospitals”. The World Bank. 2003).
Definiția termenului de ăcorporatizare” intervine în cadrul unui
proces global, care are scopul de a transforma progresiv modul
de conducere a spitalelor, prin intermediul a 3 pași succesivi:
• Pasul 1: sporirea autonomiei de management a spitalelor
publice, în comparație cu alte administrații publice
• Pasul 2: corporatizarea (aplicarea regulilor conducerii
corporative)
• Pasul 3: transfer progresiv și complet al instituției sanitare
din sectorul public către un management privat.
Analiza sistemului din România arată că regulile de
conducere a spitalelor erau, până în iunie 2010, încă în faza
Pasului 1, fiind necesară o creștere a autonomiei spitalului
public. Într-adevăr, regulile de angajare și competențele
consiliului consultativ și ale managerului de spital nu erau în
conformitate cu regulile conducerii corporative, în conformitate
cu standardele BM, așa cum se arată în fig. 29:

MONITORUL OFICIAL AL ROMÂNIEI, PARTEA I, Nr. 223/31.III.2011

23

Reforma în România
Da/Nu

Reguli de conducere corporativă aplicate spitalului public

Statut juridic (spitalul public este o entitate publică)

Da

Autonomie financiară și administrativă

Da, dar foarte limitată în practică

Responsabilitate financiară (riscul de faliment)

Nu

Spitalul public își poate păstra profitul financiar

Da

Spitalele publice trebuie să își finanțeze propriul deficit

Da

Spitalul public este supus unei competiții reale

Nu
Da, dar cu o importantă
componentă de finanțare istorică
Da

Veniturile spitalului se bazează pe activitatea sa
Cu o remunerație specifică pentru activitățile de interes public
Proprietate publică, dar management aferent conducerii corporative
Consiliul de administrație are uriașe responsabilități în ceea ce privește managementul și
controlul spitalului
Managerul este numit și controlat de consiliul de administrație

Nu

Aplicarea legislației private a muncii

Nu

Aplicarea regulilor conducerii private
Cei care iau decizii în privința managementului spitalului (manager și consiliu de
administrație) sunt puternici și autonomi, precum și independenți față de puterea politică

Nu

Nu
Nu

Nu

Fig. 29. Reguli de management corporativ ale Băncii Mondiale, în comparație cu reforma sistemului sanitar din România
(Legea nr. 95/2006, cu modificările și completările ulterioare)
(Antunes, Mordelet, De Groote — ăElaborarea unei strategii pentru dezvoltarea infrastructurii spitalicești în România”)

Referitor la aceste aspecte, în raportul ăRomânia — asistență
tehnică pentru sprijinirea actualizării strategiei spitalicești”,
elaborat de specialiști ai Băncii Mondiale în august 2009, se
subliniază următoarele:
ăÎn contextul României, există multe exemple de situații în
care lipsa autonomiei și clarității în ce privește responsabilitatea
limitează performanța sistemului.
Un exemplu este decizia Guvernului din 2008 de a mări
salariile personalului sanitar cu 40% înainte de ultimele alegeri
generale. Decizia nu a fost echilibrată cu alocări bugetare mărite
pentru spitale și astfel conducerile spitalelor nu au putut ajusta
costurile crescute cu salariile. Rezultatul este un vârtej de datorii
în continuă creștere ale spitalelor care, în cele din urmă, pot
destabiliza întregul sistem. Această situație nefericită ar fi putut
fi evitată într-un sistem autonom de spitale.
Un alt exemplu este acela al spitalelor universitare. Mulți
medici (inclusiv directori și șefi de secții) au contractul principal
cu universitatea și, așadar, sunt loiali acesteia. Un al doilea
contract (de importanță inferioară) reprezintă relația acestora cu
spitalul, pentru tratarea pacienților și/sau prestarea de servicii
de management. În acest tip de aranjament, membrii-cheie ai
personalului spitalicesc sunt, în primul rând, responsabili în fața
instituției academice externe. Aceștia nu au motive sau stimuli
obiectivi de a acorda atenția adecvată prestației lor în spital în
ce privește eficiența și eficacitatea.”
În aceste condiții, concluzia experților din raportul citat este
fermă și neechivocă: ăsituația existentă în România nu respectă
regulile de management performant, corporatist”, iar soluțiile
propuse sunt creșterea autonomiei spitalelor, cu introducerea
modelului de management corporatist și planificarea
spitalicească sistematică.
O parte dintre prevederile criticate mai sus au fost deja
modificate, odată cu adoptarea pachetului legislativ referitor la
descentralizare. Astfel, conform noilor prevederi, managerul din
unitățile descentralizate va încheia contractul de management

cu conducerea administrației locale, și nu cu ministrul sănătății,
cum se întâmpla până atunci.
De asemenea, consiliul consultativ al spitalelor se înlocuiește
cu consiliul de administrație, organism de conducere cu atribuții
și competențe efective în coordonarea managementului unității.
Conform Ordonanței de urgență a Guvernului nr. 48/2010,
consiliul de administrație are ca atribuții avizarea bugetului de
venituri și cheltuieli al spitalului, a situațiilor financiare,
organizarea concursului pentru ocuparea funcției de manager,
aprobarea măsurilor pentru dezvoltarea activității spitalului în
concordanță cu nevoile de servicii medicale ale populației,
avizarea programului anual al achizițiilor, analizarea modului de
îndeplinire a obligațiilor de către membrii comitetului director și
a activității managerului și chiar propunerea de revocare din
funcție a managerului și a celorlalți membri ai comitetului director
în caz de incompatibilitate, culpă gravă sau nerealizarea
indicatorilor de performanță.
În același timp se stabilește în mod diferit componența
consiliului de administrație al spitalului pentru unitățile sanitare
aflate în subordinea autorităților administrației publice locale și
pentru celelalte unități sanitare, astfel încât autoritatea ierarhică
superioară spitalului să poată avea majoritatea necesară pentru
adoptarea deciziilor în consiliul de administrație.
F. Resurse umane

Managementul resurselor umane din sectorul sanitar trebuie
îmbunătățit, în condițiile în care, comparativ cu țările europene,
nivelul asigurării populației din România cu medici și cadre medii
sanitare este inferior mediilor europene. În afară de distribuția
teritorială neuniformă a personalului medical, se mai remarcă și
insuficiența personalului de specialitate (fig. 30), mai ales pentru
sectoarele preventive, medico-sociale, de sănătate publică și
management al îngrijirilor de sănătate, ponderea inadecvată a
personalului auxiliar, concentrarea personalului medical în
zonele urbane și în spitale.

24

MONITORUL OFICIAL AL ROMÂNIEI, PARTEA I, Nr. 223/31.III.2011
1990

Nr. de medici (fără stomatologi)
— la 10.000 de locuitori
Nr. de stomatologi
— la 10.000 de locuitori
Nr. de farmaciști
— la 10.000 de locuitori
Nr. de personal sanitar mediu
— la 10.000 de locuitori

1995

2002

2003

2004

2005

2006

2007

2008

41.813

40.112

45.805

46.919

48.150

47.388

46.936

48.199

50.267

18,0

17,7

21,0

21,6

22,2

21,9

21,7

22,4

23,4

6.717

6.045

8.830

9.447

9.907

10.249

10.620

11.651

11.901

2,9

2,7

4,1

4,3

4,6

4,7

4,9

5,4

5,5

6.286

2.646

7.328

7.793

8.763

9.283

9.932

11.108

11.704

2,7

1,2

3,4

3,6

4,0

4,3

4,6

5,2

5,6

131.949 128.460 123.836 120.740 121.683 123.455 126.613 136.353 132.464
56,9

56,6

56,8

55,6

56,1

57,1

58,7

63,3

61,6

N O T Ă: Începând cu anul 1997 sunt cuprinși farmaciștii, stomatologii, medicii, personalul mediu sanitar din sectorul public,
particular și mixt.

Fig. 30. Numărul și rata densității categoriilor de personal sanitar
Sursa: MS — CNOASIIDS
Alte probleme se referă la lipsa stimulentelor pentru alegerea
carierei medicale și a susținerii specialiștilor tineri, nivelul scăzut
al salariilor și lipsa de legătură între performanța medicală și
veniturile realizate oficial etc. Toate aceste aspecte relevă
anumite disfuncții la nivelul procesului de planificare și formare
a personalului medical, aspecte ce țin de mai multe instituții care
nu au politici coordonate coerente în domeniu. Concomitent,
modelul educațional din sănătate are o performanță redusă,
niciuna dintre instituțiile medicale românești neaflându-se în
primele 500 din lume, în niciunul dintre clasamentele importante
existente.
Personalul medical spitalicesc din România reprezintă unul
dintre cele mai reduse procente comparativ cu media Uniunii
Europene și chiar cu cea a noilor state membre din 2004,
integrarea în Uniunea Europeană sporind șansele ca acest
aspect să se deterioreze și mai mult, prin emigrarea în special
a medicilor tineri. Această insuficiență maschează și alte
dezechilibre importante în repartiția personalului medical, în
special a medicilor și a asistentelor specializate, fiind frecvent
întâlnite cazurile când la nivelul unor spitale există un singur
medic specialist pe o secție, care în principiu trebuie să asigure
continuitatea îngrijirii pentru toți bolnavii internați, 24 de ore,
7 zile pe săptămână. Una dintre cauzele frecvent invocate
pentru această penurie de personal medical este modalitatea
de salarizare, neatractivă atât din perspectiva veniturilor
obținute, cât și datorită faptului că nu stimulează personalul
performant.
În Raportul Comisiei prezidențiale pentru analiza și
elaborarea politicilor din domeniul sănătății publice din România,
intitulat ăUn sistem sanitar centrat pe nevoile cetățeanului”, se
arată că analiza densității medicilor în țările din regiunea
europeană a Organizației Mondiale a Sănătății arată că
România se află pe locul 31 din 33 de țări, cu o densitate de
1,9 medici la 1.000 de locuitori, doar Albania și BosniaHerțegovina înregistrând densități mai mici decât țara noastră.
România ocupă ultimele locuri, înregistrând o situație la fel de
critică și pentru asistentele medicale (3,89 asistente medicale
la 1.000 locuitori), dentiști (cu 0,22 dentiști la 1.000 de locuitori)
și farmaciști (0,06 farmaciști la 1.000 de locuitori). Aceleași
comentarii se pot face și pentru moașe, în toate aceste situații
România având un număr cu cel puțin o treime mai mic decât
media europeană, în condiții de mortalitate și morbiditate mult
superioare mediei Uniunii Europene, iar la nivelul anumitor
specialități medicale deficitul de personal este și mai mare.
Trebuie menționat că această situație reprezintă o continuitate
a sistemului sanitar din România ultimelor 4 decenii, resursele
umane sanitare din România fiind în permanență mult reduse

față de media europeană. Astfel, chiar dacă în anumite domenii
după 1990 a avut loc o dezvoltare importantă, spre exemplu
numărul absolvenților facultăților de farmacie crescând de
aproape 4 ori în această perioadă, aceste creșteri au avut loc
fără existența unui program coerent pe termen lung, nereușind
astfel să recupereze deficitele existente deja.
În același timp, în afara numărului redus de personal medical
la nivel național, există și importante dezechilibre geografice,
prin concentrarea resursei umane în mediul urban în detrimentul
celui rural, precum și prin evitarea regiunilor sărace sau a celor
populate cu grupuri specifice și care sunt cele mai expuse la risc
(minorități, săraci etc.). Astfel sistemul nu poate răspunde
adecvat la nevoile specifice acelor grupuri sau regiuni.
În același raport al Comisiei prezidențiale se subliniază că,
din punctul de vedere al distribuției geografice, cele mai
defavorizate regiuni sunt Sud și Sud-Est (773, respectiv 655
locuitori/1 medic). Regiunea de Nord-Est este cel mai slab
acoperită cu medici în mediul rural (2.778 locuitori/1 medic). În
mediul rural există 98 de localități fără medic. Și pe specialități
acoperirea județelor cu medici este disproporționată. În mai mult
de o treime din județele țării, o treime dintre specialități nu sunt
acoperite. Printre specialitățile lipsă în unele județe se numără
și specialități clinice extrem de importante pentru asigurarea
accesului la servicii, care se adresează unor patologii frecvente:
de exemplu, în chirurgie pediatrică, urologie, cardiologie,
endocrinologie.
Ca și la medici, există un dezechilibru geografic și la nivelul
asistenților medicali, în județe precum Giurgiu, Harghita, Vrancea
sau Suceava cu o densitate de sub 3 asistenți la 1.000 de locuitori,
față de 4,5 la 1.000 de locuitori (media pe țară) și 7 la 1.000 de
locuitori (media în Uniunea Europeană). O situație asemănătoare
se întâlnește și la farmaciști și dentiști, concentrarea făcându-se și
în aceste cazuri în zonele urbane puternic dezvoltate economic și,
cu prioritate, în centrele universitare.
Situația este pe cale de a se înrăutăți ca urmare a posibilității
personalului medical din România de a lucra în țările Uniunii
Europene, fapt ce va duce la o diminuare a personalului în
domeniul medical, mai ales în rândul tinerilor și al celor înalt
specializați. Este de așteptat ca structura pe vârste a medicilor
de familie și mobilitatea crescândă a forței de muncă (odată cu
integrarea în Uniunea Europeană) să supună sistemul de
sănătate la presiuni considerabile. Ca urmare a acestor aspecte,
analiza comparativă a țărilor din Uniunea Europeană,
coroborată cu faptul că România are printre cei mai slabi
indicatori ai stării de sănătate — ceea ce ar necesita un număr
crescut de personal medical —, conduce la aserțiunea că există
un important deficit de personal medical la nivel național.

MONITORUL OFICIAL AL ROMÂNIEI, PARTEA I, Nr. 223/31.III.2011

25

Fig. 31. Repartiția pe județe a medicilor și asistentelor din spitale*)
(Antunes, Mordelet, De Groote — ăElaborarea unei strategii pentru dezvoltarea infrastructurii spitalicești în România”)

*) Figura 31 este reprodusă în facsimil.

26

MONITORUL OFICIAL AL ROMÂNIEI, PARTEA I, Nr. 223/31.III.2011

Din punctul de vedere al capacității personalului sanitar de a
răspunde nevoilor de sănătate ale populației, acest lucru
depinde primordial de procesul formării personalului medical.
Deși se poate aprecia că, cel puțin formal, programele din
România corespund criteriilor Uniunii Europene, cel puțin din
punctul de vedere al specialităților și duratei de pregătire, în mod
practic există serioase probleme legate de conținutul acestei
formări. În cursul procesului de formare, personalul sanitar —
cu precădere medicii — primește informații sumare despre
aspecte cu impact major asupra pacienților, precum cele legate
de calitatea serviciilor de sănătate sau de implicațiile economice
ale deciziilor medicale. Sistemul actual de învățământ medical
se concentrează primordial pe capacitatea de memorare,
reducând capacitatea de dezvoltare a unor deprinderi de analiză
critică ce ar putea duce la formarea unor deprinderi de practică
medicală bazată pe evidențe (Evidence Based Medicine).
Sistemul de formare actual mai degrabă inhibă lucrul în echipă
și cooperarea interdisciplinară, cu efect direct în gama limitată
de servicii oferite pacienților și populației.
Începând cu anul 1978 formarea profesională a moașelor a
încetat să existe. Aceasta a fost reluată abia odată cu procesul
de aderare la Uniunea Europeană, prin înființarea colegiilor
universitare de moașe. Se poate considera că lipsa moașelor a
contribuit și ea la mortalitatea maternă și infantilă încă mare în
România.
În multe cazuri sistemul de învățământ ține cont mai mult de
normarea cadrelor didactice și mai puțin de nevoile de sănătate
ale populației. Acest sistem de formare, cuplat cu atributul de
autoreglementare profesională, duce în multe circumstanțe la
lipsa de responsivitate față de nevoile și cerințele populației.
Un alt factor ce afectează performanța resurselor umane din
sănătate este cel legat de prezența unui sistem insuficient de
motivare. Acesta se referă atât la veniturile obținute de
personalul medical, cât și la aspecte precum condițiile
nesatisfăcătoare de muncă și posibilitatea redusă de promovare
profesională pe baza unor criterii obiective.
Din punctul de vedere al câștigurilor, la nivel internațional se
consideră că un venit decent mediu al unui medic ar trebui să fie
de circa 3 ori câștigul mediu la nivel național (ăWho is paying for
health care in Eastern Europe and Central Asia?” Lewis
Maureen, The International Bank for Reconstruction and
Development/The World Bank, 2000). La nivelul anului 2008 în
România acest raport este pentru medicii specialiști de
circa 1,5—2 față de câștigul mediu salarial pe economie.
În același mod se acceptă ca venitul mediu al asistenților să
fie de circa 1/3—1/2 din venitul medicului. În cadrul fiecărei
profesii există însă diferențe semnificative, de exemplu la
medicii rezidenți, unde venitul este de regulă cam 1/3 din venitul
unui medic specialist, la care se pot adăuga diferite facilități
nesalariale, specifice statutului de personal aflat în proces de
învățământ. La nivelul lunii iunie 2010, câștigul salarial mediu
brut în sectorul de sănătate (tot personalul din sistem este
inclus) a fost de doar 1.779 lei, reprezentând doar 91,18% din
media națională a salariului brut (1.951 lei), conform datelor
Institutului Național de Statistică, cele mai mici venituri
înregistrându-se la nivelul personalului nonmedical din sistemul
de sănătate.
Elementele de planificare se bazau până de curând pe
capacitatea de educație a instituțiilor de învățământ și mai puțin
pe nevoile de sănătate la care personalul din sănătate ar trebui
să răspundă. Astfel, pentru a da exemplul medicilor, România
se confrunta până în anul 2005 cu un paradox: deși avea un
număr mic de medici, specializa doar un procent redus din
numărul absolvenților facultăților de medicină. Începând cu anul
2005, odată cu adoptarea legislației europene conform căreia
dreptul de liberă practică medicală este condiționat de obținerea
titlului de medic specialist, numărul de locuri scoase la concurs

pentru intrarea în specialitate acoperă practic integral cifra de
absolvenți ai facultăților de medicină.
Sintetizând, se poate aprecia că principalele probleme de
resurse umane de la nivelul sistemului de sănătate sunt
următoarele:
• necesitatea unei îmbunătățiri a coordonării funcționale între
instituțiile cu atribuții în domeniu (în principal MS și Ministerul
Educației, Cercetării, Tineretului și Sportului) prin dezvoltarea și
armonizarea capacității comune de planificare în domeniul
resurselor umane din sănătate;
• existența unor importante deficite în ceea ce privește
numărul total al profesioniștilor din sănătate;
• existența unor dezechilibre în ceea ce privește repartiția
teritorială a personalului sanitar necesar, dar și în ceea ce
privește repartiția între diferite profesii și specializări;
• inexistența unui sistem adecvat de motivare a personalului
din sănătate, fapt ce duce, pe de o parte, la scăderea
atractivității pentru intrarea în sistem și, pe de altă parte, la
creșterea numărului celor ce părăsesc sistemul;
• insuficiența unor oportunități pentru dezvoltarea carierei
profesionale, cu existența, în unele cazuri, a unor criterii de
promovare subiective.
G. Plățile informale, corupția și malpraxisul

Plățile informale
Plățile informale sunt omniprezente în sectorul spitalicesc.
Ele limitează și îngreunează accesul la diferite servicii
spitalicești, această practică acționând în multe cazuri ca o
metodă de raționalizare de facto a serviciilor medicale oferite.
Un studiu al BM (ăRaport privind plățile informale în sectorul
sanitar din România”, prezentat de LEGICON și CURS pentru
MS, în cadrul unui proiect al BM, 2005) estima că totalul plăților
informale din România anului 2004 era peste 300 milioane euro
și că reprezintă o mare parte din plățile totale de numerar (41%).
Acestea sunt mai frecvente în cazul serviciilor prestate
pacienților internați și, într-adevăr, în 2008, conform studiului
privind bugetul familial, peste 60% dintre pacienții internați au
raportat că au plătit neoficial sume (3% pentru toate tipurile de
asistență). Principala motivație pentru cei care oferă plăți
neoficiale personalului din sectorul sanitar este primirea de
îngrijiri adecvate sau prompte (45%); alte motivații menționate
sunt tradiția (21%) sau recunoștința (11%).
Opinia generală este că majoritatea personalului sanitar dă
impresia, mai mult sau mai puțin explicit, că așteaptă plata unei
sume suplimentare pentru prestarea serviciilor medicale. În
multe cazuri, această ăașteptare” este arătată treptat, începând
cu vaga sugestie și ajungând chiar la refuzul de a presta
serviciul în cauză. Aceasta poate să fie una dintre explicațiile
pentru care unii pacienți din secțiile de chirurgie pot rămâne în
spital pentru un episod complet de internare, dar fără a fi operați.
Medicilor care nu practică asemenea metode nu le vine să
creadă existența acestui fenomen și neagă cu vehemență
existența lui.
Experiența internațională arată că, în problema plăților
informale din sistemul sanitar, creșterea salariilor personalului
este doar o condiție necesară, dar nu și suficientă, pentru
eradicarea sau reducerea semnificativă a fenomenului fiind
necesare și alte măsuri, precum:
• impunerea de sancțiuni clare împotriva celor ce acceptă
plăți informale;
• introducerea de mecanisme pentru formalizarea unora
dintre plățile neoficiale (cu măsuri de protecție a accesibilității
grupurilor defavorizate economic);
• stimularea dezvoltării unui sector sanitar privat atât de
asigurări medicale private, cât și de furnizare de servicii sanitare
comprehensive;
• modificarea sistemelor de plată a serviciilor, care să
încurajeze serviciile eficiente și performanța profesională.

MONITORUL OFICIAL AL ROMÂNIEI, PARTEA I, Nr. 223/31.III.2011
Existența neîncrederii la nivelul tuturor palierelor societății
românești, asimetria informațională majoră dintre bolnav și
prestatorul de servicii medicale, necunoașterea drepturilor
pacientului se dovedesc a fi cauze importante care contribuie la
menținerea acestor practici.
Corupția
Un studiu la scară largă al BM din anul 2000 (ăStudii
diagnostice ale corupției din România”, BM) a relevat faptul că
47% din totalul familiilor din România cred că toți sau cea mai
mare parte a oficialilor din sectorul sanitar sunt corupți. Aceeași
viziune este împărtășită și de 41% din numărul oficialilor publici
și de 54% dintre instituții.
Corupția din sectorul sanitar poate avea multe forme: mită
(dare și luare), furt (însușirea de bunuri, fonduri publice pentru
servicii private, furt la scară largă al fondurilor publice), corupția
birocratică și politică, dezinformarea în scopul câștigului privat
(abuzul din relația element principal — agent, frauda secretă,
frauda legată de rețete, cereri false de asigurări).
Cea mai vizibilă formă de corupție la nivelul sectorului sanitar
sunt plățile neoficiale sau informale pentru internarea în spital
sau cadourile în alte structuri medicale. Aceste plăți din propriul
buzunar sunt o cultură înrădăcinată și au devenit parte
integrantă a sistemului de îngrijiri medicale, care duce mare
lipsă de fonduri (mai ales în ceea ce privește salariile
profesioniștilor din domeniu).
Un alt aspect care poate fi încadrat, la limită, în corupție este
generat de stimularea cererii ăautoinduse” de servicii spitalicești
prestate de aceiași medici. Un număr important dintre medicii
care profesează în spitale au și cabinete private, pe lângă locul
de muncă din sectorul public. Practic, toate aceste cabinete
private au contracte cu CAS, care le dă dreptul de a emite
trimiteri pentru tratamente în spital acoperite de CAS. Puținele
cabinete private care nu au contracte cu CAS pot trimite
pacienții înapoi la medicul de familie ca să primească trimiterea
pentru internarea în spital. Se generează astfel o cerere
nejustificată întotdeauna de servicii spitalicești, mult mai
costisitoare pentru sistem. În același timp, astfel de situații
trebuie analizate din perspectiva unui potențial conflict de
interese între calitatea simultană a unui cadru medical de
angajat în sistemul privat și în cel public, cu atât mai mult cu cât
acesta are și o funcție de conducere. Sunt cunoscute în acest
sens, de exemplu, situații în care echipamentele unor secții de
imagistică medicală sunt defecte și nereparate, în timp ce
unitatea privată de imagistică la care lucrează în paralel șeful
secției publice funcționează din plin. Mai mult, sunt informații că
această activitate paralelă a personalului medico-sanitar, atât în
instituțiile publice, cât și în cele private, permite apariția situațiilor
în care un serviciu este plătit încă o dată de către pacient, la
cabinetul privat, deși el este efectuat în spital.
Potențial ridicat de apariție a practicilor de corupție există și
în domeniul contractării sau achizițiilor. Se cunoaște că
societățile farmaceutice au bugete mari de marketing și că
spitalele, mai ales liderii de opinie (șefii de departamente,
profesorii de specialitate etc.), devin ăținte” în vederea creșterii
vânzărilor. Un studiu recent al BM privind sectorul farmaceutic a
arătat că mita este un fenomen obișnuit al acestui sector
(BM, 2007, Andreas Seiter — ăRomania: Pharmaceutical Sector
Analysis”). Această practică are un efect negativ asupra
eficienței spitalului, deoarece medicamentele nu sunt
achiziționate în cadrul unei liste de medicamente și pe baza
eficienței lor clinice, ci pe baza considerațiilor (sau convingerii)
personale.
Tipuri similare de practici pot și par să afecteze majoritatea
achizițiilor din sectorul spitalicesc, incluzând, pe lângă
medicamente, și materialele sanitare, reactivii și consumabilele
de laborator, alimentele, lucrările de modernizare sau de
întreținere, diferitele prestări de servicii (întreținerea

27

echipamentelor, curățenia, paza etc.). Obligarea spitalelor, ca
instituții publice, de a realiza aceste achiziții în principal prin
sistemul electronic de licitații nu a eradicat aceste practici, ci le-a
conferit noi valențe, mai elaborate: mass-media citează cazuri
de specificații tehnice elaborate de către comisiile tehnice de
licitații ăcu dedicație” pentru anumite firme, realizarea de achiziții
directe de la anumiți furnizori sub pretextul unor situații de așazisă urgență, descalificarea pe criterii subiective a ofertanților
cu oferte mici în favoarea celor ăagreați”, cu prețuri mai mari etc.
Malpraxisul medical
Modul în care acest domeniu al malpraxisului este
reglementat poate avea consecințe directe, pozitive sau
negative, asupra resurselor umane din sănătate, în special
asupra medicilor. Situația din România a dus practic la un singur
câștigător în acest domeniu — companiile de asigurări — și la
2 perdanți: personalul medical și, mai ales, pacienții. Actuala
legislație a dus la situația în care despăgubirile de malpraxis
sunt extrem de anevoioase și rare, pacienții fiind supuși la
eforturi uriașe, de timp și bani, concomitent cu implicarea în
același procedeu și a personalului medical care a plătit
asigurarea de malpraxis, tocmai pentru a fi scutit de asemenea
experiențe.
Un pas înainte în acest domeniu a fost realizat prin
adoptarea Ordinului ministrului sănătății nr. 1.016/2010 privind
completarea Regulamentului de organizare și funcționare a
comisiei de monitorizare și competență profesională pentru
malpraxis, aprobat prin Ordinul ministrului sănătății publice
nr. 1.343/2006, implementând suplimentar un sistem centralizat de
raportare lunară obligatorie a cazurilor de malpraxis și a modului de
soluționare a acestora, pe baza unui formular standardizat.
O abordare eficientă și în acord cu practica modernă în acest
domeniu ar presupune schimbarea modelului din România care
percepe eroarea medicală ca faptă penală, concomitent cu
realizarea unor reglementări care să ducă la utilizarea asigurării
de malpraxis pentru scopul său, i.e. despăgubirea rapidă a
pacienților ce au avut de suferit.
H. Asigurarea calității

Asigurarea calității se află într-un stadiu incipient de evoluție
în sistemul spitalicesc, ca de altfel în întreg sistemul de sănătate
din România. Normele și standardele de calitate sunt în faze
incipiente de dezvoltare, dar chiar și așa respectarea normelor
și condițiilor minime nu este pusă în aplicare. Laboratoarele sunt
o excepție de la această regulă: controlul de calitate este
asigurat prin certificate ISO 9001/2008, precum și prin standarde
specifice care începând cu anul 2010 au devenit criterii
obligatorii pentru intrarea în relație contractuală cu casele de
asigurări sociale de sănătate.
Protocoalele clinice terapeutice, instrumente de susținere a
calității absolut necesare, sunt în curs de elaborare; în anii 2009
și 2010 au fost aprobate 21 de ordine ale ministrului sănătății
care cuprind un număr de 206 ghiduri de practică medicală, iar
activitatea de elaborare a acestora de către comisiile de
specialitate ale MS va continua într-un ritm accelerat.
Experiența altor state a dovedit că stimularea procedurilor
de creștere a calității serviciilor medicale este posibilă prin
măsuri complexe și bine gândite. În acest sens, în raportul
ăRomânia — mecanisme de plată a furnizorilor — aspecte și
opțiuni pentru reformă”, redactat în septembrie 2009 de Robert
Dredge, consultant al BM, se arată: ăPentru a încuraja atât
calitatea, cât și potențialele câștiguri economice, câteva state
au dezvoltat alți indicatori încorporați în sistemul de plată DRG.
Pentru a descuraja externarea prematură a pacienților, câteva
state au introdus un proces în care furnizorul este responsabil
pentru costurile generate de reinternarea pacientului în aceeași
stare într-un interval de timp prestabilit de la externare. Drept
urmare, plătitorul nu plătește de două ori. În S.U.A. au fost
stabilite proceduri mai complexe de îmbunătățire a calității, care

28

MONITORUL OFICIAL AL ROMÂNIEI, PARTEA I, Nr. 223/31.III.2011

sunt implementate în prezent și în state precum Anglia. Printre
acestea se numără modelul Premier care conține în jur de 32 de
indicatori de calitate care pot fi cumulați și cuantificați astfel încât
să se obțină plăți suplimentare în cazul realizării unui anumit
punctaj. Rolul prețurilor de bază ale DRG se reduce la finanțarea
elementului calitativ. Astfel toate spitalele sunt imediat stimulate
să reacționeze la aceste măsuri care vizează calitatea.”
Un alt aspect criticat de experții BM este cel legat de
neclaritățile în înțelegerea și în definirea procedurilor de
evaluare a calității în România: ăDistincția dintre autorizare și
acreditare nu este clară în România și niciuna dintre proceduri
nu este implementată adecvat. Deși există o procedură de
autorizare pentru spitale, multe spitale nu îndeplinesc
standardele impuse, dar continuă să funcționeze în baza unei
licențe temporare, pe termen nedefinit. Conform experienței
internaționale, procesul de autorizare trebuie să stabilească
standarde și să prevadă resursele minime necesare pentru
derularea unei activități date, permițând astfel clasificarea
spitalelor conform nivelurilor de asistență asigurată. În Legea
pentru reforma în domeniul sănătății se sugerează faptul că
alocarea nivelurilor de asistență este o componentă intrinsecă a
acreditării”, subliniază raportul ăRomânia — asistență tehnică
pentru sprijinirea actualizării strategiei spitalicești”, redactat de
J. Pikani, D.I. Sava în august 2009.
În ceea ce privește acreditarea spitalelor, în anul 2009 a
început să funcționeze Comisia Națională de Acreditare a
Spitalelor, care cuprinde reprezentanți ai Președinției, ai
Guvernului, ai Academiei Române, ai Colegiului Medicilor din
România, ai Ordinului Asistenților Medicali din România. În
general acreditarea se referă mai ales la standarde uniforme
privind calitatea pe care spitalele ar trebui să se străduiască să
le îndeplinească — cumva independent de nivelul de asistență
pe care îl acordă — și la procese interne și externe
implementate pentru a se asigura că se verifică în mod curent
măsurarea performanțelor în comparație cu standardele
menționate și îmbunătățirea acestora.
Metodologiile și legislația secundară referitoare la acreditare
au fost de-abia recent finalizate. Astfel, MS, la propunerea
Comisiei Naționale de Acreditare a Spitalelor, a aprobat
procedurile, standardele și metodologia de acreditare a
spitalelor prin Ordinul ministrului sănătății nr. 972/2010. Tot în
luna iunie 2010, Ordonanța de urgență a Guvernului nr. 48/2010
a introdus prevederi imperative referitoare la termenul în care
spitalele trebuie să solicite acreditarea. Astfel, în acest act
normativ se prevede că, dacă în termen de un an de la
aprobarea procedurilor, standardelor și metodologiei de
acreditare spitalele nu solicită acreditarea în condițiile legii,
acestea pierd dreptul de a mai fi finanțate din fonduri publice.
De asemenea, dacă spitalele acreditate nu solicită
reacreditarea, în condițiile legii, cu cel puțin 6 luni înainte de
încetarea valabilității acreditării, acestea pierd dreptul de a mai
fi finanțate din fonduri publice.
Se apreciază că procesul de acreditare propriu-zis al
spitalelor va demara în cursul anului 2011, după simularea
procesului de evaluare la nivelul a 4 spitale-pilot, și va constitui
unul dintre elementele de bază pentru creșterea calității
serviciilor de sănătate acordate asiguraților.
3. Priorități, politici și cadru juridic existente
Prin Programul național de dezvoltare (PND) pe perioada
2007—2013 România și-a definit prioritățile și direcțiile de
dezvoltare pe termen mediu. Strategia PND 2007—2013 este
structurată pe 6 priorități naționale de dezvoltare, respectiv:
▪ creșterea competitivității economice și dezvoltarea
economiei bazate pe cunoaștere;
▪ dezvoltarea și modernizarea infrastructurii de transport;
▪ protejarea și îmbunătățirea calității mediului;

▪ dezvoltarea resurselor umane, promovarea ocupării și a
incluziunii sociale și întărirea capacității administrative;
▪ dezvoltarea economiei rurale și creșterea productivității în
sectorul agricol;
▪ diminuarea disparităților de dezvoltare între regiunile țării.
În interiorul acestor priorități sunt abordate numeroase
domenii/sectoare de intervenție specifice, între care sănătatea
ocupă un loc important, prin:
— creșterea accesibilității populației la serviciile de sănătate;
— îmbunătățirea calității și siguranței actului medical;
— transparența decizională în scopul creșterii eficienței în
utilizarea resurselor alocate și în eliminarea pagubelor și a
actelor de corupție;
— dezvoltarea și modernizarea infrastructurii sistemului de
sănătate;
— asigurarea resurselor umane profesionalizate;
— armonizarea legislativă și administrativă cu sistemele de
sănătate din statele Uniunii Europene.
Aceste obiective se suprapun cu prevederile Programului de
guvernare.
De asemenea, prin Hotărârea Guvernului nr. 1.088/2004
pentru aprobarea Strategiei naționale privind serviciile de
sănătate sunt stabilite următoarele obiective strategice:
1. Crearea unui sector al serviciilor spitalicești performant,
care să furnizeze îngrijiri mai eficiente și mai eficace, cum ar fi
îngrijirile ambulatorii integrate cu cele spitalicești, spitalizarea
de zi, spitalizarea de o zi, precum și îmbunătățirea serviciilor de
diagnostic și tratament
2. Extinderea serviciilor de asistență primară, în special a
îngrijirilor la domiciliu, eliberării medicamentelor în regim
ambulatoriu, crearea unor centre de sănătate multifuncționale
atât în mediul urban, cât și în cel rural și integrarea asistenței
primare cu serviciile ambulatorii de specialitate și serviciile
spitalicești, în conformitate cu programele naționale de sănătate
3. Asigurarea unei finanțări adecvate și sustenabile, în
vederea stimulării performanței spitalelor, în concordanță cu
politicile sanitare și cu ținta de planificare națională pe termen
lung a numărului de paturi de spital, care să conțină elemente
stimulative pentru furnizarea eficientă a serviciilor spitalicești
4. Închiderea, transformarea sau restructurarea unităților
spitalicești care nu sunt necesare sau care sunt subutilizate, în
vederea reducerii pierderilor financiare, și utilizarea resurselor
economisite pentru dezvoltarea noilor priorități în sistemul de
sănătate, bazate pe reducerea numărului internărilor și a duratei
medii de spitalizare, concomitent cu creșterea ratei de ocupare
a paturilor și îmbunătățirea rezultatelor activității
5. Îmbunătățirea sistemelor de conducere și management
operațional și furnizarea unei capacități adecvate de a conduce
și monitoriza reformele strategice în sistemul de sănătate
6. Revizuirea cadrului de reglementare de la nivel central
pentru a permite implementarea rapidă a reformei în sistemul
de sănătate și descentralizarea ulterioară a managementului
operațional și financiar, în vederea găsirii celor mai bune soluții
pentru acoperirea nevoilor locale, inclusiv servicii pentru
populația defavorizată sau vulnerabilă
7. Dezvoltarea unui sistem modern de acreditare a serviciilor
de sănătate și a unor sisteme adecvate de monitorizare a
managementului calității
8. Creșterea participării sectorului privat în finanțarea
serviciilor de sănătate prin îmbunătățirea reglementării
sistemului privat de asigurări de sănătate în urma aprobării Legii
asigurărilor private de sănătate, care să permită competiția
pentru fonduri suplimentare a furnizorilor de servicii medicale
publici sau privați, altele decât cele colectate prin contribuția
obligatorie la Fondul național unic de asigurări de sănătate
9. Transferul îngrijirilor furnizate în spitale pentru cazurile
sociale și pentru vârstnici către unități/organizații ale autorităților

MONITORUL OFICIAL AL ROMÂNIEI, PARTEA I, Nr. 223/31.III.2011
locale și/sau către unități private, astfel încât spitalele să se
poată concentra pe furnizarea îngrijirilor de tip acut
Cadrul legislativ referitor la descentralizarea unor
competențe ale MS este reprezentat de următoarele acte
normative:
Legi:
▪ Legea nr. 95/2006 privind reforma în domeniul sănătății, cu
modificările și completările ulterioare;
▪ Legea-cadru a descentralizării nr. 195/2006;
▪ Legea administrației publice locale nr. 215/2001,
republicată, cu modificările și completările ulterioare;
▪ Legea nr. 273/2006 privind finanțele publice locale, cu
modificările și completările ulterioare.
Ordonanțe de urgență/Ordonanțe ale Guvernului
▪ Ordonanța de urgență a Guvernului nr. 48/2010 pentru
modificarea și completarea unor acte normative din domeniul
sănătății în vederea descentralizării;
▪ Ordonanța de urgență a Guvernului nr. 162/2008 privind
transferul ansamblului de atribuții și competențe exercitate de
Ministerul Sănătății către autoritățile administrației publice locale,
cu modificările și completările ulterioare;
▪ Ordonanța Guvernului nr. 70/2002 privind administrarea
unităților sanitare publice de interes județean și local, aprobată
cu modificări și completări prin Legea nr. 99/2004, cu
modificările și completările ulterioare.
Hotărâri ale Guvernului:
▪ Hotărârea Guvernului nr. 529/2010 pentru aprobarea
menținerii managementului asistenței medicale la autoritățile
administrației publice locale care au desfășurat faze-pilot,
precum și a Listei unităților sanitare publice cu paturi pentru care
se menține managementul asistenței medicale la autoritățile
administrației publice locale și la Primăria Municipiului București
și a Listei unităților sanitare publice cu paturi pentru care se
transferă managementul asistenței medicale către autoritățile
administrației publice locale și către Primăria Municipiului
București, cu modificările ulterioare;
▪ Hotărârea Guvernului nr. 562/2009 pentru aprobarea
Strategiei de descentralizare în sistemul de sănătate;
▪ Hotărârea Guvernului nr. 56/2009 pentru aprobarea
Normelor metodologice de aplicare a Ordonanței de urgență a
Guvernului nr. 162/2008 privind transferul ansamblului de
atribuții și competențe exercitate de Ministerul Sănătății către
autoritățile administrației publice locale, cu modificările
ulterioare;
▪ Hotărârea Guvernului nr. 144/2010 privind organizarea și
funcționarea Ministerului Sănătății, cu modificările și
completările ulterioare;
▪ Hotărârea Guvernului nr. 139/2008 privind aprobarea
Normelor metodologice de aplicare a Legii-cadru a
descentralizării nr. 195/2006;
▪ Hotărârea Guvernului nr. 866/2002 privind trecerea unor
imobile din domeniul privat al statului și din administrarea
Ministerului Sănătății în domeniul public al municipiilor, orașelor
și comunelor și în administrarea consiliilor locale respective, cu
modificările ulterioare;
▪ Hotărârea Guvernului nr. 867/2002 privind trecerea unor
imobile din domeniul privat al statului și din administrarea
Ministerului Sănătății în domeniul public al județelor și în
administrarea consiliilor județene respective, cu modificările și
completările ulterioare;
▪ Hotărârea Guvernului nr. 1.096/2002 privind trecerea
imobilelor în care își desfășoară activitatea unele unități sanitare
de interes local din domeniul privat al statului și din
administrarea Ministerului Sănătății în domeniul public al
municipiului București și în administrarea consiliilor locale ale
sectoarelor municipiului București;

29

▪ Hotărârea Guvernului nr. 1.106/2002 pentru declararea
unor unități sanitare de interes public național, aflate în domeniul
public al statului și în administrarea Ministerului Sănătății, cu
modificările ulterioare.
4. Definirea problemei
În urma analizelor efectuate de către specialiștii din cadrul
MS, a consultării reprezentanților diferitelor instituții implicate și
a studierii raportului ăRomânia — asistență tehnică pentru
sprijinirea actualizării strategiei spitalicești”, au fost identificate
următoarele seturi de probleme:
— centralizarea instituțională excesivă și lipsa autonomiei
manageriale reale a spitalelor care reduc capacitatea acestora
de a răspunde activ și rapid la condițiile sociale și de piață în
continuă schimbare;
— lipsa unui plan național și a unor planuri regionale pe
termen lung referitoare la serviciile medicale în general, inclusiv
a celor spitalicești;
— un sistem de finanțare a activității spitalicești care nu
stimulează utilizarea cu eficiență a fondurilor alocate și nici
creșterea calității serviciilor medicale;
— instabilitatea cadrului legislativ și multiplele schimbări de
direcție în ceea ce privește structura și rolul sistemului sanitar;
— lipsa de criterii clare pentru aprecierea performanței și
lipsa unei politici coerente de personal pe termen mediu și lung;
5. Principii generale
Prin punerea în aplicare a Strategiei naționale de
raționalizare a spitalelor se urmărește asigurarea respectării
principiilor echității, calității, responsabilității și centrării pe
pacienți/cetățeni în sistemul serviciilor de sănătate, așa cum au
fost descrise în Raportul comisiei prezidențiale pentru analiza
și elaborarea politicilor din domeniul sănătății publice din
România, intitulat ăUn sistem sanitar centrat pe nevoile
cetățeanului” și redactat sub coordonarea prof. dr. Cristian
Vlădescu. Toate aceste principii au fost, în diferite grade,
asumate și acceptate de către toate guvernările post 1990, ele
fiind în același timp în concordanță cu toate acordurile și
documentele internaționale la care România este parte
semnatară.
A. Echitatea

Echitatea presupune corectarea inegalităților din sănătate
astfel încât oamenii să fie tratați corect, în funcție de nevoi.
Cetățenii care fac parte din grupurile cu nivel socio-economic
mai scăzut suferă o povară disproporțională a îmbolnăvirilor.
Principiul echității recunoaște că factorii sociali, de mediu și cei
economici, inclusiv lipsurile, educația, condițiile de trai și nutriția
afectează atât starea de sănătate a individului, cât și abilitatea
acestuia de a accesa serviciile. Accesul la îngrijiri de sănătate
trebuie să fie astfel construit încât sistemul să răspundă la
nevoile oamenilor mai curând decât să asigure doar simplul
acces în funcție de localizarea geografică, apartenența culturală
sau abilitatea de a plăti.
Asigurarea accesului echitabil la informații privind serviciile
medicale și la modalitățile prin care le pot efectiv obține va
conduce în final la îmbunătățirea stării de sănătate a cetățenilor.
Echitatea va trebui să stea în centrul dezvoltării tuturor
politicilor publice pentru a reduce diferențele în starea de
sănătate, diferențe care se regăsesc de-a lungul întregului
spectru social al României.
B. Centrarea sistemului pe cetățean

Un sistem de sănătate centrat pe cetățean trebuie să fie un
sistem cu structuri dinamice și integrate care se vor putea
adapta diverselor și schimbătoarelor nevoi de sănătate ale
societății în general și ale indivizilor în particular. Modul în care

30

MONITORUL OFICIAL AL ROMÂNIEI, PARTEA I, Nr. 223/31.III.2011

serviciile de sănătate sunt furnizate în cadrul sistemului trebuie
personalizat.
Acest lucru înseamnă că:
▪ serviciile trebuie organizate, localizate și accesate în așa
fel încât să se țină cont de nevoile și preferințele comunităților pe
care le deservesc;
▪ sistemele sociale și de sănătate trebuie să fie capabile să
asimileze diferențele preferințelor pacienților și să încurajeze
procesul de luare în comun a deciziilor;
▪ consumatorului să i se dea un control mai mare, dar și o
responsabilitate mai mare pentru propria sănătate;
▪ consumatorii trebuie să aibă acces la informații de mare
calitate în ceea ce privește sănătatea pentru a beneficia total de
sistemul social și de sănătate și pentru a putea participa la
deciziile legate de propria lor sănătate. Informațiile de calitate
disponibile stimulează alegerea informată și sporesc șansele de
menținere sau de recăpătare a stării de sănătate;
▪ o implicare sporită a consumatorului ca partener în
planificare și evaluare reprezintă o componentă importantă în
promovarea transparenței și responsabilizării în sistemul de
sănătate.
C. Calitatea

Conceptul de calitate în serviciile de sănătate presupune
stabilirea de standarde bazate pe dovezi în parteneriat cu
consumatorii și care sunt validate extern, în paralel cu
recunoașterea și acceptarea îmbunătățirii continue, fiind ca o
valoare a sistemului de sănătate.
Îmbunătățirea calității în sistemul de sănătate necesită
implementarea ghidurilor internațional recunoscute bazate pe
evidențe, educație continuă și angajamentul instituțiilor medicale
și al profesiilor medicale în acest demers.
Garantarea calității presupune ca deficiențele sistemului să
fie identificate, corectate și progresul în acest domeniu să fie
monitorizat. Nu este suficientă doar stabilirea și atingerea
standardelor. Doar dezvoltarea unei culturi a calității în tot
sistemul de sănătate poate asigura furnizarea unor servicii
omogene, de înaltă calitate și integrate atât la nivel local,
regional, cât și național. Acest lucru implică o abordare
interdisciplinară și o evaluare continuă a sistemului folosind
tehnici precum auditurile clinice.
De asemenea, calitatea înseamnă că sistemul informațional
trebuie să aibă capacitatea de a asigura feedback
profesioniștilor, precum și consumatorilor în ceea ce privește
calitatea serviciului prestat și primit. Calitatea este unul dintre
principiile de bază care stau la fundamentul strategiei de
sănătate.
D. Responsabilizarea

Responsabilizarea include responsabilități financiare,
organizaționale și profesionale.
Responsabilizarea este cu atât mai eficientă cu cât se
realizează mai aproape de locul în care oamenii beneficiază sau
nu de deciziile luate. De aceea, un corolar al responsabilității
este descentralizarea organizațională și decizională ori de câte
ori este posibil. Modele de planificare și evaluare mai bune
trebuie să demonstreze că resursele existente sunt utilizate în
mod cât mai eficient posibil. Întărirea și clarificarea
responsabilităților, precum și mecanismele de măsurare vor
necesita acțiuni pe mai multe fronturi. Ghidurile bazate pe
dovezi, standarde profesionale mai înalte, cerințe tot mai mari
ale organizațiilor din sistemul de sănătate, precum și așteptările
și drepturile pacienților sunt doar câteva din cerințele la care
profesioniștii din domeniul sanitar ar trebui să răspundă într-un
sistem de sănătate modern, acesta fiind un alt aspect al
responsabilizării care trebuie sprijinit și întărit.

6. Obiectivele strategiei
Procesul de cristalizare a obiectivelor prezentei strategii a
început încă de la sfârșitul anului 2009, pornind de la rapoartele
experților BM și dezvoltată pe baza unor consultări, colaborări și
dezbateri intense și repetate, în care au fost implicați atât
specialiștii din MS, cât și din Școala Națională de Sănătate
Publică, Management și Perfecționare în Domeniul Sanitar
București, CNAS și de la Catedra de sănătate publică a
Universității de Medicină și Farmacie București. În contextul în
care obiectivele și măsurile propuse au fost rapid însușite de
conducerea MS, unele dintre ele au început deja să fie puse în
practică și chiar finalizate în cursul anului 2010, deci înainte de
intrarea prezentei strategii în dezbaterea publică propriu-zisă.
Acesta este cazul obiectivelor specifice privitoare la
reorganizarea și eficientizarea spitalelor, precum și la
descentralizarea managementului spitalelor. Într-o fază
ulterioară și-au adus o contribuție lucidă, obiectivă și critică și
experții BM, care au analizat textul propus în lumina
experiențelor internaționale în domeniul reformelor sistemelor
de sănătate și au înaintat observații și comentarii care au permis
cizelarea și nuanțarea unor aspecte importante ale strategiei.
Astfel, în recenzia ăStrategia națională privind raționalizarea
spitalelor, Comentarii provizorii ale Echipei Băncii Mondiale”,
redactată sub coordonarea expertului Antonio Duran, se
menționează: ăPentru elaborarea acestui document s-au depus
eforturi considerabile și s-a acordat atenție deosebită, ceea ce
reprezintă o îmbunătățire a proiectului de strategie din noiembrie
2009. Diagnosticul este obiectiv și detaliat, iar strategia nu se
limitează la aspectele «arhitecturale», limitate, ale planificării
spitalicești, ci abordează problema finanțării, guvernanței și
asigurării calității etc. Abordează, de asemenea, și raționalizarea
spitalelor în contextul larg al reformelor care trebuie impuse
pentru a îmbunătăți eficiența și echitatea accesului la sistemul
de sănătate. De fapt, această strategie se extinde peste sectorul
spitalicesc și poate fi considerată aproape o strategie provizorie
a sistemului de sănătate.[...] Fără a pierde din vedere faptul că
reformele ce trebuie aplicate pentru a îmbunătăți echitatea,
eficiența
și
calitatea
sectorului
spitalicesc
sunt
multidimensionale, ar fi utilă concentrarea prezentului document
pe reforma spitalelor. Un scurt document strategic ar putea fi
întocmit în paralel prin care să se reflecte prioritățile-cheie ale
guvernului prezentate în acest document (și coordonarea
acestora cu strategia privind spitalele).”
Pe baza observațiilor de mai sus, obiectivele generale și
specifice ale Strategiei naționale de raționalizare a spitalelor au
fost regrupate în două mari capitole: Raționalizarea spitalelor și
Priorități strategice complementare, astfel:
I. Raționalizarea spitalelor:
1. Obiectivul general: ăCrearea unui sector al serviciilor
spitalicești performant prin reorganizarea, descentralizarea și
informatizarea spitalelor”
Obiective specifice:
1.1. Reorganizarea și eficientizarea spitalelor
1.2. Descentralizarea spitalelor și a managementului
acestora
1.3. Adoptarea unui sistem clar de clasificare, elaborarea
Planului național general privind spitalele și acreditarea
spitalelor în funcție de clasificare
1.4. Informatizarea sistemului
2. Obiectivul general: ăAsigurarea unei finanțări sustenabile
și eficient utilizate prin remodelarea finanțării spitalelor”
Obiectiv specific:
2.1. Modificarea finanțării spitalelor prin sistemul asigurărilor
de sănătate
II. Priorități strategice complementare:
3. Obiectivul general: ăRemodelarea cererii de servicii
medicale”

MONITORUL OFICIAL AL ROMÂNIEI, PARTEA I, Nr. 223/31.III.2011
Obiective specifice:
3.1. Raționalizarea cererii de servicii spitalicești
3.2. Dezvoltarea și îmbunătățirea calitativă a asistenței
medicale primare și ambulatorii
4. Obiectivul general: ăEficientizarea organizatorică și
funcțională a sistemului de asigurări de sănătate”
Obiectiv specific:
4.1. Atragerea finanțărilor private în asigurările de sănătate
5. Obiectivul general: ăElaborarea și implementarea unei
strategii coordonate de resurse umane în domeniul medical”
Obiectiv specific:
5.1. Introducerea planificării moderne a resurselor umane din
domeniul sanitar și a practicilor moderne de management al
resurselor umane
7. Activități operaționale
I. Raționalizarea spitalelor
1. Obiectivul general ăCrearea unui sector al serviciilor
spitalicești performant prin reorganizarea, descentralizarea și
informatizarea spitalelor”
1.1. Activități operaționale aferente obiectivului specific
ăReorganizarea și eficientizarea spitalelor”:
1.1.1. Reducerea capacității excedentare de internare
Conform rapoartelor prezentate de către experții BM, rata de
internare era ridicată — 215,13/1000 de locuitori, precum și
numărul de paturi — 6,4/1000 de locuitori, comparativ cu o
medie a țărilor din Uniunea Europeană de circa 5,86/1000 de
locuitori. Câteva studii sugerează că aproximativ 40% din
cazurile internate ar fi putut fi tratate în asistență de zi sau
ambulatoriu. Rata intervențiilor chirurgicale este deosebit de
ridicată, iar costul medicamentelor și produselor farmaceutice
rămâne ridicat și crește în fiecare an. Rămân și problemele
privind echitatea accesului la servicii medicale pentru
persoanele care locuiesc în zonele rurale izolate. Abordarea
acestor obstacole va necesita o strategie multidirecțională, care
include raționalizarea infrastructurii spitalicești și măsuri pentru
consolidarea sistemului de asistență ambulatorie. În acest sens,
un rol fundamental în această strategie revine reorganizării
spitalelor, realizate în paralel cu descentralizarea acestora, pe
baza criteriilor de eficiență, cu menținerea accesibilității
serviciilor spitalicești.
Prin ordin al ministrului sănătății, încă din luna februarie 2010
a fost dispusă demararea unei ample analize a activității și a
structurii spitalelor românești, scop în care 3 comisii conduse de
secretarii de stat și de subsecretarul de stat s-au deplasat în
teritoriu și au realizat o evaluare complexă a sistemului
spitalicesc. În cursul evaluării și al analizelor efectuate ulterior au
avut loc consultări extinse cu conducerile unităților sanitare, ale
direcțiilor de sănătate publică și cu reprezentanții administrațiilor
locale. Toate propunerile înaintate au avut la bază evaluarea
comparativă a indicatorilor de activitate de la nivelul fiecărei
secții din spitalele respective și au respectat principiul potrivit
căruia aceste modificări nu trebuie să afecteze calitatea
asistenței medicale acordate pacienților.
Pe baza rapoartelor celor 3 comisii s-au luat măsurile
necesare pentru micșorarea capacității excedentare de
internare a spitalelor din România, prin reducerea unui număr de
aproximativ 9.200 de paturi la nivel național. Această măsură nu
afectează acordarea de asistență medicală către pacienți
deoarece ea vizează, cu prioritate, reducerea numărului de
paturi fie din secțiile la care valorile indicatorilor permit o
menținere a numărului de servicii medicale chiar și după
reducerea propusă, fie din secțiile care pot furniza serviciile
medicale și în regim ambulatoriu, ca de exemplu secțiile de
dermatologie, oftalmologie, boli interne, diabet etc. Aceste
măsuri au fost deja implementate înainte de descentralizarea
spitalelor, astfel încât autoritățile locale să preia niște unități
sanitare restructurate, mai eficiente.

31

În conformitate cu art. 169 din Legea nr. 95/2006, cu
modificările și completările ulterioare, MS a elaborat și va
implementa Planul național de paturi, astfel încât România să
se apropie de media europeană, prin reducerea numărului de
paturi aprobate pentru contractare cu casele de asigurări de
sănătate, atât pentru segmentul spitalelor publice, cât și private,
la 125.639 de paturi în anul 2012.
1.1.2. Reducerea cheltuielilor de personal în structurile
spitalicești
În pofida faptului că în România se resimte din ce în ce mai
acut o criză a personalului medical de specialitate, atât cu studii
superioare, cât și cu studii medii, din datele existente la MS,
cheltuielile cu salariile reprezintă 76% din totalul cheltuielilor
spitalelor. Analizele efectuate au arătat că principala cauză este
determinată de numărul exagerat, în foarte multe cazuri, al
personalului de conducere, administrativ, tehnic, necalificat etc.
În aceste condiții, MS a luat deja măsuri pentru reducerea
acestor cheltuieli ridicate, cu atât mai mult cu cât criza
economico-financiară a determinat Guvernul să impună reduceri
semnificative ale cheltuielilor bugetare. Astfel, încă din luna
martie 2010, MS a decis reducerea numărului de funcții de
conducere la nivelul spitalelor, prin scăderea numărului
membrilor comitetului director al spitalelor și renunțarea la unele
categorii de funcții de directori. O primă măsură în acest sens a
fost luată chiar la acel moment, prin încetarea numirilor în astfel
de funcții pentru directorii care erau interimari, care, coroborată
cu neîncadrarea pe posturile vacante și cu neprelungirea
contractelor care au expirat, au reprezentat, în luna martie, o
reducere totală de 183 de posturi de directori, dintre care 134 de
posturi de directori administrativi, 37 de directori de resurse
umane și 12 alte funcții de directori.
Această primă măsură, care a putut să fie adoptată imediat
pentru funcțiile de directori care erau ocupate cu delegație sau
vacante, a fost continuată prin modificarea cadrului legislativ
care să permită extinderea acestei prevederi la nivelul întregului
sistem spitalicesc. Astfel, Ordonanța de urgență a Guvernului
nr. 48/2010, prin care se modifică prevederile Legii nr. 95/1996,
cu modificările și completările ulterioare, prevede că numărul
membrilor comitetului director este de maximum 3 (inclusiv
managerul) pentru spitalele cu mai puțin de 400 de paturi și de
maximum 4 pentru spitalele cu peste 400 de paturi. Aceasta
creează posibilitatea ca, pe măsura aplicării acestor prevederi,
numărul funcțiilor de conducere la nivelul spitalelor să se reducă,
în continuare, ajungându-se în final la o cifră totală de peste 500
de posturi de conducere reduse.
Abordarea reducerilor pentru alte categorii de personal la
nivelul spitalelor se va realiza pe baza concluziilor amplei acțiuni
de evaluare realizate în lunile februarie și martie 2010 în
vederea eficientizării și descentralizării unităților sanitare cu
paturi. Pe baza acestor analize, la nivelul MS s-a elaborat un
nou proiect pentru normativul de personal, care să adapteze
structurile lor funcționale la noile condiții create de recent
adoptatele măsuri privind descentralizarea în sănătate. Prin
acest act normativ se permite păstrarea numărului personalului
implicat direct în asistența medicală, care oricum este deficitar
la nivel național, în condițiile recentelor măsuri de
redimensionare a capacității de internare a spitalelor prin care
numărul de paturi la nivel național s-a redus cu circa 9.200. Pe
de altă parte noul normativ va permite o reducere semnificativă
a personalului TESA și a muncitorilor angajați în spitale, astfel
încât să fie posibilă încadrarea acestor unități sanitare în
prevederile Ordonanței de urgență a Guvernului nr. 48/2010
conform cărora proporția cheltuielilor cu salariile din totalul
cheltuielilor spitalelor nu trebuie să depășească 70%. MS,
împreună cu CNAS și autoritățile administrației locale vor face o
analiză a situațiilor financiare ale unităților sanitare pentru
evitarea situațiilor în care procentul foarte ridicat al cheltuielilor

32

MONITORUL OFICIAL AL ROMÂNIEI, PARTEA I, Nr. 223/31.III.2011

de personal să fie generat în realitate de nefinanțarea
corespunzătoare a unității respective din punctul de vedere al
cheltuielilor de capital și pentru bunuri și servicii. Estimările arată
că această reducere a cheltuielilor de personal va atrage o
reducere a numărului de persoane angajate în sectorul
spitalicesc cu aproximativ 5.000. De asemenea, această
scădere a cheltuielilor de personal va permite, în anul 2011,
creșterea cheltuielilor pentru medicamentele și materialele
sanitare din bugetul total al spitalelor cu circa 33% (de la
1.904.870 mii lei la 2.542.321 mii lei, calculate pe baza bugetelor
din 2009 ale spitalelor, presupunând că acestea rămân
nemodificate) și o îmbunătățire, în acest fel, a calității asistenței
medicale acordate populației.
1.1.3. Reorganizarea rețelei spitalicești
În urma analizei activității și structurii spitalelor vor fi stabilite
măsuri de reorganizare a unităților sanitare cu paturi care nu pot
asigura continuitatea asistenței medicale sau a căror activitate
este redundantă sau ineficientă.
Astfel, unitățile sanitare cu paturi vor fi propuse pentru
reorganizare (de exemplu, în ambulatorii de specialitate sau
centre de permanență) și comasare prin fuziune cu un alt spital
în vederea creșterii eficienței, cu stabilirea spitalului învecinat
care va prelua sarcina deservirii populației din zonă.
Această activitate se va derula în parteneriat cu autoritățile
administrației locale. MS și CNAS vor susține prin mecanisme
decizionale aceste reorganizări, iar contractele cu casele de
asigurări de sănătate ale spitalelor care preiau atribuțiile unui alt
serviciu reorganizat vor fi suplimentate corespunzător.
O altă modalitate de reorganizare va fi reprezentată de
desființarea unor unități sanitare și transformarea în cămine
pentru persoane vârstnice. Împreună cu Ministerul Muncii,
Familiei și Protecției Sociale va fi implementat un program
guvernamental — Programul de interes național ăDezvoltarea
rețelei de cămine pentru persoane vârstnice”, pentru asigurarea
necesarului financiar de funcționare a căminelor pentru
persoane vârstnice rezultate prin reprofilarea unor unități
sanitare cu paturi. În ceea ce privește cheltuielile pentru investiții
necesare reprofilării, acestea vor fi evaluate pentru fiecare caz
în parte de către specialiștii autorităților publice locale și
Ministerului Muncii, Familiei și Protecției Sociale, existând
posibilitatea accesării de fonduri europene structurale pentru
acest scop.
Unitățile sanitare care vor fi incluse în Programul de interes
național ăDezvoltarea rețelei de cămine pentru persoane
vârstnice” vor fi finanțate de către Ministerul Muncii, Familiei și
Protecției Sociale.
Totodată, prin transferul asistenței pentru cazurile sociale și
pentru cele care implică persoane vârstnice către unități de
îngrijire sau medico-sociale se vor elibera paturile de spital care
sunt în prezent ocupate de aceste tipuri de pacienți, nu doar în
spitalele de boli cronice, dar și în cele de boli acute, din cauza
lipsei alternativelor pentru o asistență adecvată.
1.2. Activități operaționale aferente obiectivului specific
ăDescentralizarea spitalelor și al managementului acestora”:
1.2.1. Descentralizarea unităților spitalicești către structurile
administrației locale
O trăsătură a sistemelor de sănătate moderne o constituie
existența unui grad înalt de flexibilitate al serviciilor față de
nevoile în schimbare ale populației. Acesta este cel mai bine
realizabil în condițiile în care deciziile operaționale sunt luate la
un nivel cât mai apropiat de cel al furnizării serviciilor. Mai mult,
amploarea deciziilor care apar ca fiind necesare în privința unor
aspecte cum ar fi restructurarea bunurilor și serviciilor,
implementarea programelor de îngrijire, încadrarea cu personal
conform noilor modalități de îngrijire etc. va face imposibilă
avansarea strategiei în condițiile existenței în continuare a unui
sistem centralizat de decizie operațional.

Descentralizarea reprezintă în acest moment, pentru
România, una dintre soluțiile de eficientizare, dar și de asigurare
a transparenței decizionale. Descentralizarea a fost pusă în
practică după consultarea sindicatelor, a asociației orașelor și
municipiilor, a asociaților de pacienți și a tuturor categoriilor
afectate și interesate de acest subiect.
Prin descentralizare MS a consolidat rolul său firesc, acela
de strateg și formator de politici publice, și, conform principiului
subsidiarității, a cedat rolul de administrator comunităților care
cunosc și sunt mai aproape de nevoile cetățenilor pe care îi
reprezintă.
Un alt obiectiv urmărit prin descentralizare este facilitarea
atragerii în sistem a fondurilor externe suplimentare, fiindcă
autoritățile locale sunt instituțiile care pot susține proiectele
pentru atragerea de fonduri europene pentru dezvoltarea
infrastructurii, creșterea calității serviciilor medicale, proiecte de
care sistemul medical românesc are urgentă nevoie astăzi.
Prin Ordonanța de urgență a Guvernului nr. 48/2010 pentru
descentralizarea sistemului sanitar s-a realizat transferul unui
număr semnificativ de spitale (370 din totalul de 435) în
administrarea consiliilor locale și județene. De asemenea, un alt
aspect important pentru descentralizare îl reprezintă prevederea
din Ordonanța de urgență a Guvernului nr. 48/2010 conform
căreia managerul unității va încheia contractul de management
cu conducerea administrației locale și nu cu ministrul sănătății,
cum se întâmpla înainte de acest act normativ.
După descentralizare spitalele vor fi finanțate în continuare
de la FNUAS, de la bugetele locale și de la bugetul de stat, prin
bugetul MS în cazul programelor naționale de sănătate,
achizițiilor de echipamente performante, unităților de urgență și
activităților de cercetare. MS va continua să administreze
institute naționale de cercetare, institute clinice și o rețea de
spitalele clinice județene și spitale clinice municipale, cu scopul
de a putea asigura permanența la urgență de înaltă calificare,
intervenții de înaltă calificare și forța majoră.
În cadrul procesului de descentralizare MS va urmări
prezervarea capacității de acțiune integrată a componentelor
județene ale sistemului național de asistență medicală de
urgență. În acest sens unitățile și compartimentele de primiri
urgențe din cadrul spitalelor au rămas în continuare finanțate de
la bugetul de stat, vor fi supuse controlului și monitorizării MS și
al direcțiilor de sănătate publică, iar structura lor organizatorică
și de personal nu va putea fi modificată decât cu aprobarea sau
la inițiativa MS.
1.2.2. Modificarea structurii și competențelor managementului
spitalelor și creșterea autonomiei acestora
Una dintre cele mai insistente critici care sunt aduse de către
experții independenți sistemului de sănătate românesc este
supracentralizarea deciziilor manageriale și lipsa autonomiei
directorilor de spitale. Astfel, în raportul ăRomânia — asistență
tehnică pentru sprijinirea actualizării strategiei spitalicești”,
elaborat de Jaanus Pikani și Dan Ioan Sava în august 2009, se
arată: ăExistă dovezi solide că sistemul actual de guvernanță
spitalicească, rigid și centralizat, influențează în mod negativ
performanțele spitalelor și nu îndeplinește obiectivul de utilizare
eficientă a fondurilor publice. Sistemul extrem de birocratic și
complicat de control conduce, de asemenea, la management
formal și pasiv. Deși directorii au criterii de performanță
prevăzute în contractele încheiate, aceștia nu pot face mare
lucru pentru a influența îndeplinirea acestora. În practică,
criteriile pot fi utilizate pentru înlocuirea directorilor cu ușurință,
pe baza afilierii lor politice, și nu a prestației lor reale de
management. O structură transparentă și explicită de
management care deleagă luarea de decizii la nivelul adecvat,
de exemplu aspecte privind guvernanța delegate la nivel
regional/județean/municipal și decizii manageriale luate la nivel
de spital, vor elibera o enormă putere internă care poate fi
direcționată pentru a atinge obiectivele legate de optimizare.”

MONITORUL OFICIAL AL ROMÂNIEI, PARTEA I, Nr. 223/31.III.2011
Raportându-ne la propunerile BM pentru modernizarea
sistemului de management al spitalelor, apreciem că România
este în stadiul în care trebuie să finalizeze prima etapă, adică
cea de sporire a autonomiei de management al spitalelor
publice, în comparație cu alte administrații publice.
În acest sens MS a inițiat procesele de delegare către
managementul spitalului a competențelor privind modificarea
structurii, a personalului și deciziile privind realocarea internă a
resurselor bugetare, oferind în acest sens flexibilitatea necesară
implementării schimbărilor impuse de strategie. Astfel,
Ordonanță de urgență a Guvernului nr. 48/2010 prevede că
managerul este cel care înaintează propunerea privind structura
organizatorică, reorganizarea, restructurarea, schimbarea
sediului și a denumirii unității, iar aprobarea acesteia este de
competența conducătorului instituției superioare ierarhic
(primarul sau președintele consiliului județean, în cazul spitalelor
descentralizate), cu avizul MS.
De asemenea, prin prevederea amintită s-a modificat și
structura de conducere a spitalelor, prin apariția consiliilor de
administrație, organisme care au atribuții și competențe efective
în coordonarea managementului unității sanitare. Conform
Ordonanței de urgență a Guvernului nr. 48/2010, consiliul de
administrație are ca atribuții avizarea bugetului de venituri și
cheltuieli al spitalului, a situațiilor financiare, organizarea
concursului pentru ocuparea funcției de manager, aprobarea
măsurilor pentru dezvoltarea activității spitalului în concordanță
cu nevoile de servicii medicale ale populației, avizarea
programului anual al achizițiilor, analizarea modului de
îndeplinire a obligațiilor de către membrii comitetului director și
a activității managerului și chiar propunerea de revocare din
funcție a managerului și a celorlalți membri ai comitetului director
în caz de incompatibilitate, culpă gravă sau nerealizarea
indicatorilor de performanță. În același timp se stabilește, în mod
diferit, componența consiliului de administrație al spitalului
pentru unitățile sanitare aflate în subordinea autorităților
administrației publice locale și pentru celelalte unități sanitare,
astfel încât autoritatea ierarhică superioară spitalului să poată
avea majoritatea necesară pentru adoptarea deciziilor în
consiliul de administrație. Astfel, pentru spitalele al căror
management a fost descentralizat, 2 dintre cei 5 membri ai
consiliului de administrație vor fi numiți de consiliul județean sau
local, iar un reprezentant va fi numit de primar sau de
președintele consiliului județean, după caz.
1.3. Activități operaționale aferente obiectivului specific
ăAdoptarea unui sistem clar de clasificare, elaborarea Planului
național general privind spitalele și acreditarea spitalelor în
funcție de clasificare”:
1.3.1. Elaborarea criteriilor de clasificare a spitalelor
În momentul de față în România se operează cu o
multitudine de clasificări ale spitalelor. Numai în Legea
nr. 95/2006, cu modificările și completările ulterioare, sunt
enumerate o serie de clasificări în funcție de criteriul regional
(regionale, județene, locale), de specificul patologiei (generale,
de urgență, de specialitate, pentru afecțiuni cronice), de regimul
proprietății (publice, private, publice cu secții private) sau din
punctul de vedere al învățământului medical și al cercetării
(spitale clinice, institute). În multe cazuri aceste clasificări se
întrepătrund, se suprapun sau se amestecă (unele spitale
județene pot fi considerate și regionale, sunt și clinice și de
urgență și pot fi și instituții publice cu secții private). Nu există o
clasificare simplă care să permită o reprezentare coerentă a
rețelei spitalicești. Urmând recomandările BM, spitalele vor fi
clasificate în 5 categorii:
— spitale de categoria V: nivel de competență limitat —
spitale care asigură, după caz, următoarele servicii medicale:
servicii medicale pentru îngrijirea bolnavilor cronici, servicii
medicale într-o singură specialitate sau servicii paleative;

33

— spitale de categoria IV: nivel de competență bazal —
spitale care deservesc populația pe o rază administrativteritorială limitată, pentru afecțiuni cu grad mic de complexitate;
— spitale de categoria III: nivel de competență mediu spitale care deservesc populația județului din aria administrativteritorială unde își au sediul și, doar prin excepție, din județele
limitrofe, pentru afecțiuni cu grad mediu de complexitate;
— spitale de categoria II: nivel de competență înalt — spitale
care deservesc populația județului din aria lor administrativteritorială, precum și din județele limitrofe, cu nivel înalt de
dotare și încadrare resurse umane și care asigură furnizarea
serviciilor medicale cu grad mare de complexitate;
— spitale de categoria I: nivel de competență foarte înalt —
spitale care asigură asistența medicală la nivel regional,
deservind populația județului din aria lor administrativ-teritorială,
precum și alte județe, cu cel mai înalt nivel de dotare și încadrare
cu resurse umane și care asigură furnizarea serviciilor medicale
cu grad de complexitate foarte înalt.
Pentru păstrarea funcționalității sistemului național de
urgență, inclusiv din punctul de vedere al finanțării, care este
asigurată cu surse de finanțare distincte din bugetul MS, se va
utiliza în continuare clasificarea spitalelor de urgență prevăzută
prin Ordinul ministrului sănătății publice nr. 1.764/2006 privind
aprobarea criteriilor de clasificare a spitalelor de urgență locale,
județene și regionale din punctul de vedere al competențelor,
resurselor materiale și umane și al capacității lor de a asigura
asistența medicală de urgență și îngrijirile medicale definitive
pacienților aflați în stare critică.
Avantajele adoptării acestei clasificări simple sunt:
— completarea finanțării existente cu ajustarea finanțării pe
unele domenii, pe nivele de competență și de performanță (de
exemplu: bolnavul transferat/internat direct în secția ATI),
păstrând însă metodologia unică națională de finanțare (TCP
unic la nivel național);
— scăderea costurilor de tratament prin evitarea internării la
nivele inferioare de asistență spitalicească a pacienților cu
patologii complexe, care nu pot fi rezolvați la acel nivel;
— creșterea eficienței funcționării spitalelor prin evitarea
suprapunerilor și paralelismelor cu alte unități spitalicești;
— asigurarea accesului echitabil al cetățenilor la serviciile
medicale în continuare;
— clarificarea opțiunilor MS referitoare la investiții și la
dotarea cu echipamente medicale, precum și a finanțării
instituțiilor spitalicești în relația cu CNAS;
— crearea premisei unui sistem de atribuire transparentă a
fondurilor de dezvoltare existente, prin cerere de finanțare
tipizată, la care pot fi invitate diferite categorii de spitale conform
posibilităților și necesităților de dezvoltare la nivel național;
— identificarea serviciile neclasificabile, nefinanțabile din
fondurile CNAS.
Pornind de la clasificarea de mai sus se pot stabili pentru
fiecare nivel care sunt competențele și criteriile de acceptare în
finanțare pentru tratamentul diferitelor patologii.
1.3.2. Elaborarea Planului național privind spitalele și a
planurilor regionale și locale privind spitalele
Clasificarea va permite elaborarea de standarde minime de
dotare cu echipamente medicale, planificarea achizițiilor viitoare
de aparatură medicală și se va realiza în paralel cu elaborarea
Planului național privind spitalele, care este absolut necesar
pentru păstrarea coerenței funcționale a sistemului în contextul
descentralizării unităților spitalicești. Acest ămasterplan național”
va prevedea etapele de dezvoltare a asistenței medicale și
modelarea acesteia în funcție de necesitățile de servicii
spitalicești, care se află în permanentă schimbare. Acesta va
avea în vedere ca și principii:
a) accesul echitabil la servicii specializate pentru afecțiuni
acute, în maximum o oră în condiții meteorologice normale;
b) o distribuție optimă a echipamentelor de diagnostic și
tratament;

34

MONITORUL OFICIAL AL ROMÂNIEI, PARTEA I, Nr. 223/31.III.2011

c) dimensiunea și structura zonei de acoperire trebuie să fie
optime, iar spitalele pentru afecțiuni acute să fie situate în centrul
natural al regiunii,
Acest ămasterplan” de dezvoltare a spitalelor va trebuie să
asigure corelarea între cererea de servicii medicale a populației
și serviciile clinice care trebuie implementate, într-o abordare pe
criterii geografic-teritoriale și de ierarhizare a trimiterilor pentru
diferite patologii.
Pentru a putea corecta diferențele geografice existente,
Planul național privind spitalele va propune diferitele specializări
medicale care trebuie implementate, pentru fiecare dintre cele
3 nivele de organizare a îngrijirilor medicale spitalicești (local,
județean și regional).
În principiu, la nivel județean vor exista specializări medicale
și chirurgicale de bază, inclusiv urgențe, terapie intensivă și
transport medical de urgență. La nivel regional planul va defini
specializările medicale și chirurgicale bazate pe tehnologie
performantă, inclusiv cele referitoare la pacienții arși, chirurgia
pe cord și transplanturi, care trebuie introduse sau dezvoltate
pe baza studiilor epidemiologice care prezintă nevoile reale de
îngrijiri medicale ale populației. Nevoile de îngrijiri medicale pot
fi diferite de la o regiune la alta, acest lucru însemnând că pot
exista diferențe în ceea ce privește numărul sau anvergura
serviciilor medicale care trebuie implementate.
Planul național privind spitalele va reprezenta instrumentulcheie de management pentru facilitățile de acordare a îngrijirilor
medicale spitalicești, în funcție de care se vor dezvolta diferitele
proiecte spitalicești, inclusiv restructurarea, închiderea unor
spitale sau construirea altora noi.
Clasificarea spitalelor și elaborarea Planului național privind
spitalele (fig. 32) vor permite stabilirea protocoalelor de transfer
interspitalicesc și se vor putea elabora planurile regionale de
dezvoltare a rețelei spitalicești, care să individualizeze pentru
fiecare spital aria deservită (dar fără să fie afectat dreptul fiecărui
pacient la libera alegere a furnizorului de servicii medicale),

ierarhizarea, modul de trimitere și să planifice din timp investițiile
spitalicești noi sau de modernizare, în funcție de necesitățile
reale, având la bază studii de fezabilitate bine fundamentate.
Ulterior sau chiar simultan cu întocmirea Planului național
privind spitalele se vor elabora planuri regionale și locale,
precum și studii complete de fezabilitate pentru eventualele
spitale necesare. Aceste planuri, după evaluarea necesarului de
servicii și a potențialului de acoperire a acestora de către
structurile de asistență medicală, trebuie să stabilească regulile
de interacțiune atât la nivel interspitaliceasc, cât și cu rețeaua de
asistență primară și ambulatorie, precum și o proiecție viitoare
în perspectiva imediată și medie a capacităților de asistență
medicală specializată și a celor de ambulanță și transport
medical. Pe baza acestor previziuni planurile vor include și o
componentă de finanțare.
O altă componentă a procesului de planificare a rețelei
spitalicești, și anume stabilirea Planului național de paturi pe o
perioadă de 3 ani, a fost realizată pentru prima dată de MS, care
a propus un proiect de act normativ care asigură, în perspectiva
anului 2013, apropierea numărului de paturi raportat la populație
de media acestui indicator înregistrată în Uniunea Europeană.
Clasificarea neechivocă și planificarea detaliată a rețelei
spitalicești vor permite identificarea celor mai adecvate soluții
de reorganizare a unităților spitalicești, ținându-se cont atât de
necesitatea eficientizării cheltuielilor, cât și de menținerea
echității accesului la serviciile medicale pentru toți cetățenii. Se
vor lua în discuție măsuri de reorganizare a unităților cu paturi
cu performanțe financiare și profesionale necorespunzătoare,
prin transformarea lor în secții exterioare, în unități de îngrijire
sau medico-sociale. De asemenea, o altă măsură pentru
creșterea eficienței funcționale a spitalelor ar putea să fie
promovarea conceptului de consorțiu spitalicesc, prin asocierea
în participațiune a două sau mai multe unități spitalicești.

Fig. 32. Harta Planului național privind categoriile I și II de clasificare a spitalelor*)
*) Figura 32 este reprodusă în facsimil.

MONITORUL OFICIAL AL ROMÂNIEI, PARTEA I, Nr. 223/31.III.2011
În ampla analiză ăElaborarea unei strategii pentru
dezvoltarea infrastructurii spitalicești în România”, proiect
finanțat prin fonduri PHARE și redactat de o echipă
internațională de experți compusă din Elisabeth Antunes
(Portugalia), Patrick Mordelet (Franța) și Tony De Groote
(Belgia) se subliniază următoarele: ăCu o reorganizare rațională
și atentă a sectorului spitalicesc, mai multe unități spitalicești vor
deveni redundante în următorii ani și acestea par să fie
candidații ideali pentru convertirea în unități pentru asistență
socială și pentru vârstnici. Asistența acordată în asemenea
cazuri, în structuri cu un nivel tehnic scăzut, se concretizează
prin reducerea costului per caz și reprezintă astfel o economie
considerabilă pentru sectorul sanitar.”
Referitor la aceste măsuri, în recenzia ăStrategia națională
privind raționalizarea spitalelor, Comentarii ale echipei Băncii
Mondiale”, redactată sub coordonarea expertului Antonio Duran,
se menționează:
ăObiectivele strategiei de restructurare a sectorului
spitalicesc în funcție de nevoile populației prin (i) stabilirea
nivelurilor clare de responsabilitate și clasificarea pe tipuri de
spitale și (ii) închiderea sau convertirea unităților «ineficiente»
sunt oportune. Inițial trebuie efectuat exercițiul privind «master
planul național» și «clasificarea spitalelor» în corelație unul cu
celălalt. În acest scop, master planul național trebuie să
evidențieze criteriile care se vor utiliza în toate regiunile pentru
evaluarea nevoii de servicii spitalicești, inclusiv proiecții
demografice și epidemiologice, și trebuie să definească criteriile
de acces clar la diverse servicii (timp și distanță). Trebuie să
definească și dimensiunea categoriilor de populații necesare
pentru a sprijini volumul minim de servicii pentru calitate și
eficiență (inclusiv dezvoltarea tehnologiei medicale). Cu alte
cuvinte, master planul va defini nivelul de servicii la care orice
cetățean trebuie să aibă acces într-un anumit timp/pe o anumită
distanță ce trebuie corelat cu tipul de servicii pe care spitalele de
la nivel local/secundar/terțiar le asigură și astfel «clasificarea
spitalelor». În a doua etapă, «master planurile regionale» vor
decide exact cum se vor reorganiza infrastructura și serviciile
spitalicești existente, având în vedere geografia locală și nevoile
populației pentru a atinge obiectivele stabilite în planul național.
Deciziile de închidere sau convertire a spitalelor, precum și
stabilirea nivelului de competență pentru fiecare unitate sunt
exact tipul de decizii ce trebuie evidențiate în fiecare master plan
regional.”
1.3.3. Acreditarea spitalelor
Comisia națională de acreditare a spitalelor a început să
funcționeze în anul 2009, ca o instituție în subordinea
Guvernului. Metodologiile și legislația secundară referitoare la
acreditare au fost abia recent finalizate. Astfel, MS, la
propunerea Comisiei naționale de acreditare a spitalelor, a
aprobat procedurile, standardele și metodologia de acreditare a
spitalelor prin Ordinul ministrului sănătății nr. 972/2010. De
asemenea, Ordonanța de urgență a Guvernului nr. 48/2010 a
introdus prevederi imperative referitoare la termenul în care
spitalele trebuie să solicite acreditarea. Astfel, în acest act
normativ se prevede că, dacă în termen de un an de la
aprobarea procedurilor, standardelor și metodologiei de
acreditare spitalele nu solicită acreditarea în condițiile legii,
acestea pierd dreptul de a mai fi finanțate din fonduri publice.
De asemenea, dacă spitalele acreditate nu solicită
reacreditarea, în condițiile legii, cu cel puțin 6 luni înainte de
încetarea valabilității acreditării, acestea pierd dreptul de a mai
fi finanțate din fonduri publice. Se apreciază că procesul de
acreditare propriu-zis a spitalelor va demara în cursul anului
2011, după simularea procesului de evaluare la nivelul a 4
spitale-pilot, și va constitui unul dintre elementele de bază pentru
creșterea calității serviciilor de sănătate acordate asiguraților.

35

Se intenționează modularea nivelelor de finanțare pentru
serviciile spitalicești în funcție de intervalul de timp în care
unitatea obține acreditarea. De exemplu, dacă un spital nu
reușește să obțină acreditarea într-o perioadă de timp
predeterminată, nivelul finanțării pentru serviciile sale ar trebui
redus cu un procent fix. Aceasta ar crea un contrastimulent
financiar puternic pentru spitale față de ignorarea standardelor
corespunzătoare de calitate valabile pentru serviciile lor.
1.4. Activități operaționale aferente obiectivului specific
ăInformatizarea sistemului”:
1.4.1. Finalizarea implementării Sistemului informatic unic
integrat (SIUI)
Tehnologia modernă a informației și comunicării are
potențialul să îmbunătățească în mod radical gama și tipul de
servicii, precum și metoda de furnizare a acestora, atât pentru
profesioniști, cât și pentru publicul larg. Tehnologia informației
și comunicării poate asigura accesul rapid la evidențe clinice și
administrative, furnizând totodată o gamă variată de informații în
sprijinul procesului decizional.
Instituțiile și organizațiile sanitare individuale au dezvoltat
deja, într-o măsură mai mare sau mai mică, rețele de
comunicații la scară locală sau regională, dar care nu comunică
și nu sunt integrate în niciun fel, făcând de multe ori ca
informațiile necesare să nu fie colectate, iar informațiile
disponibile să nu fie utilizate. În urma eforturilor considerabile
făcute de CNAS în vederea implementării întregului portofoliu
de instrumente informatice necesare generării unui control
proactiv al modalităților de cheltuire a fondului s-a reușit
atragerea de resurse financiare prin accesarea Programului
operațional sectorial POS CCE, care vor conduce la posibilitatea
practică de completare a acestui portofoliu. Prin aceste
programe operaționale se va reuși integrarea sistemelor
informatice locale de la nivelul furnizorilor de servicii medicale și
dispozitive cu aceste sisteme aflate în prima etapă a construcției
lor pentru ca prin eficientizarea acestora să se poată produce un
nivel de calitate și eficiență a serviciilor acordate, atât la nivelul
acestora, cât și la nivelul instituțiilor coordonatoare.
Fiind profund implicată în procesul de informatizare, datorat
înțelegerii beneficiilor oferite de aceste sisteme, CNAS a asimilat
cerințele expuse în strategia e-România și e-Sănătate care
trasează viziunea de informatizare a spațiului instituțional de
România.
Așa cum s-a stabilit în ședința Guvernului din data de 28 iulie
2010, ca obiectiv politic de reformă, ca până la sfârșitul anului
2010 să fie finalizată implementarea la nivelul întregii țări a SIUI,
acesta a fost definitivat și pus în funcțiune la termenul stabilit,
concretizându-se prin lansarea la 15 decembrie 2010 a variantei
retehnologizate și centralizate.
1.4.2. Introducerea cardului național de sănătate
Reușind introducerea SIUI, ultraperformant prin capacitățile
de infrastructură deosebite, procesare, stocare, transport
securizat al informației și accesul la sistemul bazat pe certificat
digital, s-a deschis și posibilitatea introducerii cardului național
de asigurat, dar și a evidențelor electronice pentru pacienți,
cunoscute sub denumirea de dosarul medical electronic,
precum și a prescripției electronice, ceea ce va duce la o
evidență amănunțită a serviciilor furnizate în vederea decontării,
dar și de evaluare a stării de sănătate, relevându-se în timp real
la nivel de detaliu informații despre costuri și calitatea actului
medical. Totodată, introducerea acestor tehnologii va veni în
sprijinul procesului clinic și va oferi un potențial extraordinar de
îmbunătățire a calității și siguranței asistenței, inclusiv prin
facilitarea continuității în îngrijirea pacientului.
Implementarea propriu-zisă a cardului național de sănătate
se va realiza din punctul de vedere al proiectului în partea a

36

MONITORUL OFICIAL AL ROMÂNIEI, PARTEA I, Nr. 223/31.III.2011

doua a anului 2011, urmând ca operarea să se închidă efectiv
odată cu activarea tuturor cardurilor din sistem.
1.4.3. Dezvoltarea de baze de date electronice centralizate
O infrastructură robustă care să fie reprezentarea informatică
a regulilor de aplicare a normelor-cadru, precum și a altor
reglementări juridice reprezintă atât o necesitate absolută pentru
utilizarea eficientă a informațiilor Sistemului informatic, cât și
garanția execuției corecte și în timp util a deciziilor de
management al fondului și permite evaluarea și decontarea
corectă a serviciilor medicale și a programelor de sănătate,
bazate astfel pe informații de calitate obținute dintr-o sursă
sigură și alocată în timp real.
2. Obiectivul general: ăAsigurarea unei finanțări sustenabile
și eficient utilizate prin remodelarea finanțării spitalelor”
2.1. Activități operaționale aferente obiectivului specific
ăModificarea finanțării spitalelor prin sistemul asigurărilor de
sănătate”:
2.1.1. Egalizarea tarifului pe caz ponderat (TCP) și revizuirea
finanțării pe paturi de bolnavi cronici
Fiind o finanțare progresivă, introducerea finanțării serviciilor
spitalicești pe bază de DRG în România a crescut sensibilitatea
financiară spitalicească, a schimbat viziunea directorului despre
managementul spitalicesc și cost-eficiență. De la introducerea
finanțării acestor servicii prin sistemul grupurilor de diagnostic,
când TCP au fost calculate inițial pe baza finanțării istorice,
aproape în fiecare an s-a încercat egalizarea și apropierea
tarifelor plătite de costurile reale. Astfel, în 2004 cel mai mare
tarif era de 4 ori mai mare decât ultimul, iar la nivelul anului 2010,
raportul dintre TCP minim și maxim a ajuns la aproximativ 1,7.
Din punct de vedere financiar descentralizarea a avut în prim
plan cele mai importante două principii ale unei politici de
sănătate, și anume: echitatea și sustenabilitatea finanțării
serviciilor medicale.
Pentru respectarea principiilor invocate mai sus la
descentralizarea unităților medicale cu paturi, MS a inițiat
egalizarea TCP, scopul fiind plată egală pentru toate unitățile la
cazurile similare de complexitate medicală. Această egalizare a
TCP s-a implementat prin prevederile contractului-cadru pe anul
2010, pe baza următoarelor principii:
— utilizarea ca punct de pornire în calcularea TCP pentru
anul 2010 a TCP 2009 din normele contractului-cadru din anul
2009 ale fiecărui spital;
— pentru realizarea obiectivului de egalizare a tarifelor pe
caz ponderat în anul 2010 s-a optat pentru compararea TCP al
fiecărui spital cu TCP național și folosirea principiului intervalului
de risc utilizat și în anii anteriori;
— în vederea utilizării unui tarif unic național s-a decis ca
toate spitalele cu un tarif mai mic decât cel național să
beneficieze de o creștere și egalizare a TCP la nivelul TCP
mediu național;
— pentru a face sustenabilă utilizarea unui TCP național cu
funcționarea spitalelor care au avut istoric un TCP mai mare s-a
decis ca aceste spitale să nu aibă scăderi de tarife până la
nivelul TCP național, ci să beneficieze de aplicarea intervalului
de risc prin care să aibă o reducere de maximum 5% a TCP.
Acest prim pas în direcția unei finanțări pe baze echitabile
va fi continuat în contractele-cadru viitoare, având la bază
aceleași principii enunțate mai sus. De asemenea, pentru
diminuarea unei alte surse de inechitate de finanțare se va avea
în vedere și dezvoltarea unei strategii privind îngrijirile spitalicești
de tip cronic, care să prevadă și o regândire a modalității de
finanțare pentru aceste tipuri de îngrijiri.
2.1.2. Revizuirea finanțării spitalelor prin sistemul DRG
Sistemul DRG, prin care se finanțează majoritar spitalele,
repartizează pacienții similari în grupuri de diagnostic omogene
din punctul de vedere al afecțiunii clinice și al resurselor

consumate în cadrul tratamentului, exprimat prin valoarea
relativă (VR) a grupului, iar plata serviciului realizat de spital se
realizează prin înmulțirea VR cu TCP, care reprezintă un cost
mediu, antecalculat pentru toate grupurile de diagnostic.
Spitalul este stimulat pentru a se încadra cu costul mediu cât
mai jos sub TCP. Datorită faptului că nu există valori relative
naționale care se bazează pe costurile reale relative, se
utilizează valori preluate și corelate parțial, care sunt specifice
mai mult sistemului de sănătate australian și nu celui românesc.
Una dintre explicațiile inechităților de finanțare între specialități,
implicit spitale, și creșterea arieratelor spitalelor clinice în
decursul anilor se datorează atât valorilor relative preluate, cât
și tarifului plătit de către CNAS, care nu acoperă costurile medii
ale spitalului, în special la cazurile mai complicate, cu durată
lungă de spitalizare. Mecanismele enumerate stimulează
spitalele să crească (formal sau chiar fictiv) numărul internărilor
pentru cazurile mai simple.
Au fost sau vor fi implementate următoarele seturi de măsuri
pentru sistemul DRG:
a) redefinirea fundamentelor financiare ale procesului DRG
prin dezvoltarea ponderilor de costuri și a valorilor relative
românești. Este un proces de complexitate mare, care
presupune colectarea și procesarea unei cantități mari de
informații financiare, precum și implicarea activă a personalului
medical, însă există o bogată experiență internațională de care
se poate beneficia. Impulsionarea demarării acestui proces de
către MS prin alocarea de fonduri, stabilirea strategiei aplicabile
împreună cu CNAS și cu Școala Națională de Sănătate Publică,
Management și Perfecționare în Domeniul Sanitar poate crea
condițiile de aplicare a noilor valori relative românești, TCP
corelate cu posibilitățile financiare, program de grupare RO 1.0
chiar începând cu anul 2011. În acest sens, în anul 2010 prin
ordin al ministrului sănătății a fost constituit grupul de lucru
pentru elaborarea propunerii privind sistemul românesc DRG,
care, pornind de la clasificare DRG australiană, a elaborat o
variantă intermediară privind sistemul românesc de clasificare
DRG – RO.vi.DRG. Această variantă a fost aprobată prin
Ordinul ministrului sănătății nr. 1.027/2010 privind introducerea
și utilizarea clasificării RO.vi.DRG, cu modificările ulterioare.
Grupul de lucru va elabora clasificarea specific românească
DRG. RO. 01, care va fi aplicată începând cu anul 2011. În
cursul anului 2011 se vor relua activitățile de măsurare a
costurilor reale românești prin revizuirea metodologiei, prin
stabilirea unor termene-limită, cu scopul evitării eșecului din anii
precedenți.
b) ghidurile de practică reprezintă instrumente recunoscute
de îmbunătățire a calității îngrijirilor, în special a celor mai
complexe, trebuind introduse stimulente pentru aplicarea
acestora. De exemplu, odată ce MS declară că un ghid de
practică se aplică pentru o anumită specialitate, spitalul va primi
rambursarea integrală a serviciilor furnizate numai dacă poate
dovedi că folosește în mod curent ghidurile aprobate.
Introducerea acestei măsuri va impune o anumită disciplină
în modul de abordare a tratamentului, cunoscută fiind oferta
destul de largă a produselor farmaceutice, în sensul aplicării
celui mai eficient tratament cu costurile cele mai scăzute.
În anii 2009 și 2010 au fost aprobate 21 de ordine ale
ministrului sănătății care cuprind un număr de 206 ghiduri de
practică medicală, iar activitatea de elaborare a acestora de
către comisiile de specialitate ale MS va continua într-un ritm
accelerat. Aceste ghiduri vor sta la baza elaborării protocoalelor
terapeutice, a protocoalelor de transfer al pacienților și a
protocoalelor de internare cuprinzătoare pentru fiecare tip de
îngrijiri, ținându-se cont de datele care sugerează probleme
serioase la nivelul internărilor (una dintre cele mai mari rate de
internări în urgențe din Uniunea Europeană, indici de

MONITORUL OFICIAL AL ROMÂNIEI, PARTEA I, Nr. 223/31.III.2011
operabilitate scăzuți sub 30% în unele secții de chirurgie, față de
limita acceptată la nivel internațional de minimum 70% etc.).
c) dezvoltarea și implementarea unui set de indicatori de
calitate, corelați cu stimulente financiare pentru atingerea lor, în
asistența spitalicească. ăSistemele de plată tip DRG sunt
criticate deoarece ele nu țin cont de calitatea serviciilor sau de
rezultatele clinice, ci se concentrează doar asupra activităților
și volumelor. Însă, în România, nu creșterea volumului serviciilor
spitalicești este necesară, ci o îmbunătățire a eficienței și a
calității acestora”, se subliniază în raportul ăRomânia —
mecanismele de plată a furnizorilor — aspecte și opțiuni pentru
reformă”, redactat în septembrie 2009 de Robert Dredge,
consultant al BM. Același raport menționează că ădefinirea și
determinarea calității sunt dificile. Totuși există indicatori
recunoscuți și indicatori dedicați care au fost dezvoltați și utilizați
în scopul încurajării și stimulării calității în detrimentul cantității
în sistemele de asistență medicală. În multe state a fost introdus,
în spitale, sistemul Plată pentru Performanță (P4P), care a fost
analizat și raportat în lucrări academice. Astfel de stimulente
cresc sau reduc plățile efectuate către spitale pe baza
măsurătorilor efectuate în funcție de un set predeterminat și
măsurabil de indicatori.” Pe baza modelelor deja existente în
SUA sau în Marea Britanie se va adopta un număr redus dar
semnificativ de indicatori măsurabili de calitate, care vor modula
plățile efectuate către spitale. Experiența arată că prin acest
sistem spitalele sunt stimulate să își crească nivelul calitativ al
serviciilor furnizate pacienților.
d) introducerea de stimulente pentru asistența de zi este o
altă măsură care poate fi luată rapid. Referitor la acest aspect,
Robert Dredge, în raportul menționat mai sus, arată că ăîn
prezent în spitale există prea puțin stimulente pentru tratarea
pacienților în asistență de zi. Echilibrul financiar este încă
înclinat foarte puternic spre internarea pacienților. Acest fapt
este consolidat de valoarea relativă a tarifelor respective și de
asemenea de cerința impusă spitalelor de a avea un număr fix
de paturi și o rată minimă de ocupare. Impactul combinat al
acestor considerente este acela că spitalele sunt prea mari și
au prea multe paturi. Există pacienți care aprobă această
practică, în special cei foarte săraci sau cei cu un domiciliu de o
calitate redusă. Există dovezi anecdotice care ilustrează că
acești pacienți preferă să rămână în spital pentru lungi perioade
de timp, în special în timpul iernii, și drept urmare ei s-ar putea
opune unor servicii mai eficiente din acest punct de vedere”.
Pe baza experienței internaționale se va întocmi o listă
pozitivă cu tipurile de DRG care permit tratamente de zi, iar
plățile se vor face pe bază de procedură, nu de servicii. Astfel,
spitalele ar putea primi aceeași sumă pentru DRG respectiv
indiferent dacă rezolvă cazul prin asistența de zi sau prin
internare. Se va stimula în acest fel rezolvarea cazurilor
respective prin procedura de zi, care este mult mai puțin
costisitoare pentru spital.
2.1.3. Crearea unui Fond național unic de reechilibrare a
bugetelor spitalelor (FNURBS)
În prezent există o inechitate majoră la repartizarea fondurilor
pe județe, astfel casele județene de asigurări de sănătate
primesc bugete de la CNAS la începutul anului pentru furnizorii
de servicii spitalicești din județ și încearcă să împartă în mod
echitabil prin contract ănegociabil” între prestatorii de servicii
medicale spitalicești. Acest mecanism devine și mai evident la
începutul trimestrului 4, când, datorită depășirii numărului de
internări contractate și a ICM contractat la o valoare mai mică
decât cel realizat de obicei (din cauza lipsei metodologiei de
întreținere a inflației ICM la nivel național), spitalele rămân fără
bani. Casele județene de asigurări de sănătate reiau la rândul lor
negocierile cu CNAS și pot obține o finanțare suplimentară, care
se împarte după o altă negociere cu spitalele din județ. Fondurile
astfel negociate și împărțite nu asigură o predictibilitate

37

necesară proiectelor de dezvoltare a spitalelor. La nivelul CNAS,
în vederea respectării principiului ăbanii urmează pacientul” este
nevoie de realizarea unei finanțări bazate pe un ăreal proces de
selecție și achiziție de servicii medicale spitalicești”, care să
permită dezvoltarea unei piețe relativ libere, care să țină cont
de dreptul pacientului de a alege liber furnizorul de servicii
medicale.
FNURBS se va realiza din fondul de redistribuire al CNAS.
Reechilibrarea bugetelor spitalelor se va realiza prin două
metode:
1. suplimentarea fondurilor necesare pentru finanțarea
spitalelor la nivelul caselor județene conform contractelor dintre
casele județene de asigurări de sănătate și spitale;
2. contractarea complementară a serviciilor la nivel național,
pe criterii unice, transparente, pe principiul ăbanii urmează
pacientul”, direct de către CNAS.
Modul actual de finanțare a serviciilor spitalicești în regim de
internare continuă, precum și metodologia raportării, validării,
plății și regularizării serviciilor realizate ar permite și în prezent
crearea unui fond național unic de finanțare, administrare și o
metodologie unică de finanțare a spitalelor la nivel național, însă
CNAS nu este pregătită să contracteze la nivel național toate
serviciile spitalicești.
Modificarea sistemului de plată după principiul ăbanii
urmează pacientul” va necesita, desigur, și o modificare a
normativelor în vigoare, pe care MS o va iniția împreună cu
CNAS.
Comentând această măsură, în analiza ăStrategia națională
privind raționalizarea spitalelor, Comentarii ale echipei Băncii
Mondiale”, Antonio Duran remarcă următoarele: ăÎn ansamblu,
intenția de a crea un «fond de finanțare a spitalelor» (secțiunea
2.1.3) este excelentă însă detaliile privind cheltuielile acoperite
de «fond» trebuie stabilite și, în opinia noastră, extinse.”
MS propune și invită toți decidenții la analiza propunerii și la
acceptarea acesteia, fiind convins că transparența decizională
și eliminarea pașilor suplimentari ar crea posibilitatea aplicării
de noi reglementări financiare mai echitabile și cu sustenabilitate
sporită.
MS, în colaborare cu CNAS, va elabora o metodologie unică
la nivel național pentru repartizarea fondurilor destinate
spitalelor, care va stabili criterii unice, echitabile și transparente,
care să respecte principul ăbanii urmează pacientul”. Aplicarea
acestei măsuri ar constitui și un prim pas în cost-eficientizarea
funcționării caselor județene de asigurări de sănătate.
2.1.4. Stabilirea criteriilor unitare de finanțare din fonduri
publice a serviciilor oferite de sectorul privat în unități spitalicești
și ambulatorii
MS va acționa pentru facilitarea dezvoltării ofertelor de
servicii de sănătate complementare prin menținerea neutralității
sectoriale public-privat, prin creșterea transparenței metodelor
de finanțare, dar fără să fie lezat principiul solidarității, principiu
fundamental caracteristic al sectorului public.
Dezvoltarea sistemului medical privat din ultimul timp a
înregistrat o evoluție semnificativă prin apariția de unități private
cu profil spitalicesc. Din datele existente la nivelul MS, în anul
2009 peste 40 de unități private spitalicești erau în relații
contractuale cu casele de asigurări de sănătate, în 2010
numărul lor ajungând la 52, iar actualul sistem de finanțare
permite decontarea aceluiași caz la valori chiar mai mari pentru
sectorul privat decât pentru cel public. În contextul crizei
financiare care acutizează subfinanțarea cronică a sectorului
medical, apariția unor noi actori privați care concurează cu
spitalele publice în accesarea fondurilor sistemului de asigurări
de sănătate aduce în discuție aspecte noi cu privire la stabilirea
unor norme echitabile de finanțare, care să nu permită
debalansarea sistemului. Spre exemplu, unitățile private pot să
refuze acordarea de servicii medicale pacienților la care riscul de

38

MONITORUL OFICIAL AL ROMÂNIEI, PARTEA I, Nr. 223/31.III.2011

complicații potențiale ridicat poate previziona o depășire a unui
plafon prestabilit al cheltuielilor. Același lucru nu poate fi luat în
considerare în cazul unităților publice, care trebuie să acorde
asistență de specialitate tuturor solicitanților, fără să ia în
considerare aspectele legate de costurile potențiale ulterioare.
CNAS a realizat pași importanți în direcția stabilirii unor
criterii unitare de finanțare a serviciilor publice și private, dar
trebuie prevăzute norme clare care să limiteze fenomenele de
selecție a riscurilor.
Un alt aspect negativ constatat este că desfășurarea în
paralel a activității personalului medico-sanitar atât în instituțiile
publice, cât și în cele private permite apariția situațiilor în care un
serviciu este plătit încă o dată de către pacient la cabinetul
privat, deși el este efectuat practic în unitatea publică. În acest
sens, MS intenționează să propună și măsuri ferme pentru
reglementarea strictă a condițiilor în care personalul medical își
poate desfășura activitatea în sectorul privat și în cel public,
pentru a evita competiția inechitabilă și conflictul de interese
potențial al angajaților din cele două sisteme, care se
desfășoară de cele mai multe ori în detrimentul sistemului public.
II. Priorități strategice complementare
3. Obiectivul general: Remodelarea cererii de servicii
medicale
3.1. Activități operaționale aferente obiectivului specific
ăRaționalizarea cererii de servicii medicale”:
3.1.1. Introducerea coplății modice direct la furnizorul de
servicii medicale, diferențiată pe servicii și tipuri de asistență, cu
mecanisme compensatorii pentru grupurile defavorizate
Coplățile există în multe sisteme de sănătate din țările
dezvoltate (Franța, Germania etc.) și au fost introduse în ultimii
ani în tot mai multe dintre statele în tranziție din Europa de Est:
Estonia (din 2002), Croația (din 2005), Cehia (din 2008).
MS, în colaborare cu CNAS, a elaborat un proiect de lege
pentru introducerea sistemului de coplată, care a parcurs toate
etapele de consultare publică și de avizare de către instituțiile
interesate. Proiectul de lege a fost aprobat de Guvern și va fi
transmis spre dezbatere și aprobare Parlamentului, astfel încât
prevederile legii să intre în vigoare și să poată fi puse în aplicare
în cursul anului 2011.
Potrivit acestui proiect coplata se va aplica în medicina
primară, la medicul de familie, la medicul specialist și în spitale.
Pacientul va plăti contribuția personală a serviciului medical, sub
forma tichetului moderator pentru sănătate, prin care se face
dovada realizării actului medical și a plății acestuia.
Coplata va avea valori accesibile, iar categoriile defavorizate
vor fi protejate, fiind scutite de la plata tichetelor. Următoarele
categorii de asigurați, reprezentând aproximativ 37% din
populația țării, sunt scutite de la coplată:
a) copiii până la vârsta de 18 ani, tinerii între 18 și 26 de ani,
dacă sunt elevi, absolvenți de liceu, până la începerea anului
universitar, dar nu mai mult de 3 luni, ucenicii sau studenții, dacă
nu realizează venituri din muncă;
b) bolnavii cu afecțiuni incluse în programele naționale de
sănătate stabilite de MS, până la vindecarea respectivei
afecțiuni, dacă nu realizează venituri din muncă, pensie sau din
alte resurse;
c) pensionarii cu venituri numai din pensii de până la
700 lei/lună.
Se va introduce un plafon maxim aferent coplății, de 600 lei
per pacient/an, cu scopul protecției față de un episod major de
boală care survine pe parcursul unui singur an și care ar
necesita plata unei sume peste această valoare. După atingerea
plafonului de 600 lei pe pacient, nu se mai plătește contribuție
personală la serviciile cu coplată.
Experiența internațională sugerează că beneficiile care pot fi
așteptate nu sunt reprezentate în primul rând de suplimentarea
resurselor financiare (deși se estimează că veniturile

suplimentare vor fi destul de consistente, de aproximativ
420 milioane lei în 2011) și nici nu se va obține o eradicare
completă a plăților informale (neoficiale), datorită cuantumului
modic al coplăților. Mai degrabă beneficiile vor fi legate de
reducerea cererilor nejustificate pentru serviciile medicale și de
o reechilibrare a solicitărilor între diversele paliere de asistență:
un pacient va prefera o consultație la medicul de familie, unde
va plăti doar 5 lei, sau la specialistul din ambulatoriu (10 lei)
decât să se interneze și să plătească 50 de lei. Astfel, vor
scădea cererile pentru internările din spitale (mai costisitoare
pentru pacient și pentru sistemul sanitar) și vor crește solicitările
pentru consultațiile în ambulatoriu și mai ales pentru cele ale
medicilor de familie, ceea ce constituie unul dintre obiectivele
care trebuie atinse de procesul de reformă din sănătate, în
interesul comun al tuturor cetățenilor asigurați.
3.1.2. Stabilirea pachetului de servicii de bază pentru
asigurați
Încă din anul 2000, într-o analiză a BM intitulată ăCine
plătește pentru sistemul de îngrijiri medicale din Europa de Est
și Asia Centrală”, expertul M. Lewis sublinia următoarele:
ăServiciile gratuite comprehensive nu pot persista într-un mediu
limitat de buget. Limitarea gamei de servicii gratuite și
introducerea coplăților pentru utilizatori poate spori realismul din
cadrul sistemului de îngrijiri de sănătate.”
Mai recent, în studiul ăReforma sistemului de sănătate —
Analize și recomandări”, elaborat în 2009 pentru MS de experții
internaționali R. Taylor (IFC), D. Burduja (IFC), S.N. Nguyen
(BM), A. Couffinhal (BM), se apreciază că: ăredefinirea
pachetului de beneficii implică o combinație de măsuri, care
includ: (i) revizuirea listei de servicii asigurate, (ii) introducerea
coplăților formale cu asigurarea unor mecanisme de protecție
financiară pentru populația defavorizată (prin «cupoane» sau
mecanisme de scutire) și (iii) implementarea unor mecanisme
transparente și bazate pe dovezi pentru includerea noilor
tehnologii și medicamente în pachetele de servicii de care
beneficiază asigurații.”
MS a promovat proiectul de lege referitor la introducerea
coplăților, a analizat și a stabilit etapele de urmat pentru
implementarea unor mecanisme noi și mai eficiente care să
coreleze includerea noilor tehnologii și medicamente cu
capacitatea reală de susținere financiară din partea sistemului
de asigurări. De asemenea, va finaliza, împreună cu CNAS,
revizuirea pachetului de servicii asigurat de sistemul public de
asigurări de sănătate.
Pachetul de servicii generale va stabili în mod clar care sunt
serviciile plătite de CNAS și la care fiecare asigurat are dreptul
pe baza contribuțiilor sale la fondul asigurărilor de sănătate.
Configurarea pachetului de servicii de bază se va realiza pe
baza ghidurilor și protocoalelor terapeutice, care vor permite
controlul costurilor și al practicilor medicale, în funcție de nevoile
specifice, pe patologii.
O altă cale concomitentă de pornire va constitui enumerarea
și completarea anuală a serviciilor și tratamentelor costisitoare
mai nou apărute, care nu vor fi acoperite de asigurarea
obligatorie de sănătate, dar care se pot acoperi prin
contractarea unei asigurări private de sănătate.
Aceste măsuri vor fi impulsuri importante pentru dezvoltarea
asigurărilor private de sănătate, identificând foarte clar
pachetele de servicii pentru care la rândul lor ei pot estima riscul
apariției și riscul financiar. În acest fel se va facilita dezvoltarea
și consolidarea unui sistem de asigurări private care va putea
completa, la standarde ridicate, asigurările sociale publice,
obligatorii de sănătate, bazate pe principiul solidarității și echității
orizontale și verticale.

MONITORUL OFICIAL AL ROMÂNIEI, PARTEA I, Nr. 223/31.III.2011
3.2. Activități operaționale aferente obiectivului specific
ăDezvoltarea și îmbunătățirea calitativă a asistenței medicale
primare și ambulatorii”
3.2.1. Implementarea unei strategii de dezvoltare a asistenței
medicale primare și specializate în ambulatoriu
Un sistem de asistență medicală primară care să funcționeze
bine este esențial pentru atingerea unei performanțe optime a
sistemului sanitar privit ca un întreg, dar și pentru sănătatea
populației. Calitatea, performanța și eficiența sectorului
spitalicesc depind direct de calitatea și eficiența medicinei
primare.
Mai multe studii internaționale arată că soliditatea sistemului
de îngrijiri medicale primare este asociată cu o scădere a
mortalității generale, a mortalității premature generale și a
mortalității premature cu o cauză specifică, în urma unor boli
respiratorii și cardiovasculare grave. Mai mult, o disponibilitate
sporită a asistenței medicale primare are ca rezultat un mai bun
acces, o echitate sporită și o satisfacție mai ridicată resimțită de
pacient. Cheltuielile globale cu asistența medicală se vor reduce
fără a se înregistra efecte adverse asupra calității asistenței sau
asupra pacientului (Atun R — What are the advantages and
disadvantages of restructuring a health care system to be more
focused on primary care services?, WHO Europe, Health
Evidence Network report, 2004).
Pentru a-și îndeplini complet misiunea, sistemul asistenței
medicale primare, cel ambulatoriu și sistemul spitalicesc trebuie
să colaboreze în mod armonios. Relația dintre aceste 3 tipuri de
asistență medicală a suferit o mutație, de la un răspuns reactiv
către un parteneriat proactiv cu asistența medicală primară.
Strategii ca dezvoltarea asistenței la domiciliu, asistența în regim
ambulatoriu a bolilor cronice și chiar căminele pentru vârstnici
(nursing homes), care sunt folosite pentru a reduce numărul de
internări în spital, implică transferul unei părți a răspunderii și un
rol de coordonare față de medicii de familie.
În România încă există o marjă importantă de creștere a
performanței medicilor de familie și de întărire a rolului lor de
ăstrăjeri” (gate-keeper) în colaborarea cu spitalul, așa cum este
demonstrat de procentul ridicat al internărilor în spital în regim
de urgență (peste 50%, conform Raportului anual pentru 2006,
CNAS). În lumea întreagă, între 80% și 90% din problemele de
sănătate prezentate pot fi soluționate în cadrul structurilor de
asistență medicală primară sau ambulatorie, dar aceasta doar
cu îndeplinirea anumitor condiții: bun acces și acceptabilitate,
permanență, ofertă de asistență integrată etc.
Anumite probleme-cheie vor fi rezolvate în viitorul apropiat
pentru dezvoltarea unui sistem al asistenței medicale primare
care să aibă o bună funcționare. Multe dintre problemele
întâlnite sunt legate de sistemul de finanțare. Una dintre
propunerile concrete în acest sens este modificarea raportului
dintre sumele primite de către medicii de familie pentru numărul
de pacienți înscriși pe liste (capitație) și sumele primite ca taxe
pentru serviciile prestate de la un raport de 70%/30%, existent
în prezent, la egalizarea și inversarea acestui raport pentru
implicarea mai activă a medicilor de familie în nevoile pacienților.
Deși există o valoare minim garantată a punctului per serviciu,
se intenționează reanalizarea mecanismului de calcul al valorii
punctului per capita, astfel încât să nu mai existe o variație
semnificativă a valorii acestuia și, ca urmare, să fie asigurată o
mai bună predictibilitate financiară și o stabilitate a activității
medicale, în vederea dezvoltării unor servicii medicale și
creșterii calității actului medical. Un alt aspect care va fi avut în
vedere este găsirea unor formule viabile pentru asigurarea
permanenței asistenței medicale primare (centre de
permanență, asocieri ale medicilor de familie în grupuri de
practică, permanența la domiciliu, call-centre de urgențe etc.),
care, împreună cu o atentă direcționare a politicilor de resurse
umane pentru atragerea medicilor în mediul rural, vor crește
accesibilitatea populației la serviciile medicilor de familie.
Asistența medicală ambulatorie s-a dovedit, prin progresele
înregistrate în ultimii ani, a fi o alternativă la internarea în spital,

39

fără diminuarea calității îngrijirilor acordate pentru problemele
de sănătate în cauză. Din acest motiv, măsurile de reducere a
numărului de paturi, fără a priva însă populația de tratamentul
necesar, au fost însoțite, în multe țări, de o creștere
concomitentă a numărului de pacienți tratați în regim
ambulatoriu.
Un alt avantaj al asistenței medicale ambulatorii este acela
că pentru unele intervenții sau tratamente asistența nu este în
mod necesar legată de clădirea spitalului, iar asistența poate fi
acordată mai aproape de populație prin intermediul echipelor
ambulatorii. Prin definiție, asistența ambulatorie și în policlinică
nu este permanentă și din acest motiv necesită o structură
administrativă robustă pentru organizare. Ea necesită totodată
o schimbare în mentalitatea populației, care trebuie să accepte
faptul că tratamentul ei va fi asigurat prin programare, și nu la
simpla cerere.
O componentă importantă a asistenței medicale ambulatorii
este reprezentată de îngrijirea medicală la domiciliu. Aceasta
reprezintă un sistem de măsuri complexe integrate, cuprinzând
servicii de bază, servicii de suport, servicii de îngrijiri medicale,
de recuperare și reabilitare, servicii conexe domeniului medical
și social, precum și servicii de reabilitare și adaptare a
ambientului acordate la domiciliul persoanelor care necesită
asistență.
Această alternativă complementară la spitalizare poate
asigura atât reducerea costurilor generate de spitalizarea
prelungită sau inutilă, cât și umanizarea actului medical.
Păstrarea pacientului în mediul său, în casa lui, în anturajul său
social și aducerea actului medical la patul bolnavului s-au
dovedit benefice în multe cazuri atât pentru pacient, cât și pentru
familia lui.
De asemenea, una dintre cauzele numărului mare de
internări în sistem de urgență este reprezentată de subfinanțarea
îngrijirilor la domiciliu, în lipsa cărora un pacient care necesită un
tratament zilnic sau monitorizare chiar de 2—3 ori pe zi se
adresează direct spitalului.
Aceste servicii sunt incluse în prezent în contractul-cadru
privind condițiile acordării asistenței medicale în cadrul
sistemului de asigurări sociale de sănătate, dar numai serviciile
de îngrijire la domiciliu postspitalizare. De aceea este nevoie de
dezvoltarea sistemului de îngrijiri la domiciliu pentru mai multe
categorii de beneficiari, în vederea asigurării îngrijirilor
postspitalizare, îngrijirilor de evitare a spitalizării (care permit
rămânerea la domiciliul propriu), respectiv îngrijirilor asiguratorii
(pentru asigurarea condițiilor pentru tratamentul medical
ambulatoriu și rezultatele acestuia).
Creșterea cererii acestui tip de asistență este evidentă,
avându-se în vedere că asigurarea sustenabilă a unei îngrijirii
corespunzătoare a persoanelor vârstnice și/sau bolnave este
provocarea cu care în decadele următoare țările Uniunii
Europene se vor confrunta din ce în ce mai mult, în contextul
fenomenului de îmbătrânire demografică.
Având în vedere considerentele și argumentele de mai sus,
MS va elabora și va implementa o strategie de dezvoltare a
activităților de asistență medicală primară și ambulatorie pe
baza și pe măsura eliberării de resurse financiare de la nivelul
asistenței medicale spitalicești, obținute ca rezultat al aplicării
măsurile de raționalizare a spitalelor.
4. Obiectivul general: ăEficientizarea organizatorică și
funcțională a sistemului de asigurări de sănătate”
4.1. Activități operaționale aferente obiectivului specific
ăAtragerea finanțărilor private în asigurările de sănătate”
4.1.1. Încurajarea prin mecanisme financiare a participării
asiguratorilor privați în sistemul asigurărilor de sănătate
Participarea asiguratorilor privați în sistemul asigurărilor de
sănătate poate fi concepută într-o plajă largă de modele, pornind
de la sistemul actual existent în România, unde implicarea

40

MONITORUL OFICIAL AL ROMÂNIEI, PARTEA I, Nr. 223/31.III.2011

companiilor private, deși posibilă legal, este minimă, datorită
atractivității scăzute a sistemului, până la modelul olandez în
care asiguratorii privați intră în competiție pentru fondurile
sistemului public de asigurări de sănătate.
Referitor la acest aspect, în sinteza ăReforma sistemului de
sănătate — Analize și recomandări”, elaborată în anul 2009
pentru MS de un grup internațional de experți (R. Taylor — IFC,
D. Burduja — IFC, S.N. Nguyen — BM, A. Couffinhal — BM),
printre cauzele menținerii la un nivel scăzut a asigurărilor private
de sănătate în România se menționează următoarele:
— cererea scăzută (românii sunt obișnuiți cu ideea că
sănătatea ar trebui să fie gratuită și nu sunt dispuși să plătească
sume suplimentare față de contribuțiile obligatorii);
— deductibilitatea fiscală la un nivel prea scăzut (doar circa
250 euro) a sumelor pentru asigurări private;
— scopul limitat: în condițiile în care virtual toate serviciile
medicale sunt suportate de către CNAS, asigurarea privată nu
poate să vină suplimentar decât eventual cu o calitate
superioară a serviciilor;
— inexistența coplăților care ar putea eventual să fie
acoperite printr-o asigurare privată.
Același document, analizând opțiunea de implementare a
unui sistem de includere a asiguratorilor privați în competiția
pentru fondurile asigurărilor de sănătate, subliniază: ăExistă
două beneficii potențiale pentru această abordare: (i) asiguratorii
privați pot impulsiona furnizorii, probabil mai mult decât CNAS,
să îmbunătățească calitatea serviciilor prin stimulente,
monitorizare agresivă și modificări în regimul de plăți/penalități;
(ii) riscul și responsabilitatea controlului costurilor vor fi
transferate de la sistemul public de asigurare la asiguratorii
privați. În funcție de cum sunt structurate contractele acestora cu
furnizorii, asiguratorii pot suporta riscul majorării de prețuri sau
al costurilor neprevăzute pentru pacienți.”
În această direcție, acționând pe termen mediu, MS
intenționează să introducă mecanisme financiare și pachete
stimulative pentru atragerea în circuitul de finanțare a sistemului
de asigurări publice de sănătate a companiilor private, ceea ce
va genera resurse suplimentare de finanțare și va contribui
semnificativ la creșterea calității serviciilor medicale prestate.
5. Obiectivul general: ăElaborarea și implementarea unei
strategii coordonate de resurse umane în domeniul medical”
5.1. Activități operaționale aferente obiectivului specific
ăIntroducerea planificării moderne a resurselor umane din
domeniul sanitar și a practicilor moderne de management al
resurselor umane”
5.1.1. Elaborarea Planului național de resurse umane în
sistemul serviciilor de sănătate publică din România
Experiența românească prezintă dezechilibre în distribuirea
personalului din asistența medicală atât din punct de vedere
geografic, cât și privitor la repartiția pe sectoare de activitate și
specialități medicale, dar cauzele și modalitățile prin care pot să
fie soluționate variază de la o regiune la alta, conform factorilor
istorici, economici, administrativi și culturali. În acest context
devine evident că planificarea resurselor umane reprezintă un
proces, nu un model dat, și va avea succes numai dacă acest
proces se desfășoară coordonat și dacă toate părțile interesate
se implică. Țările care au reușit să își adapteze forța de muncă
nevoilor de asistență medicală ale populației au realizat acest
lucru în cursul unui proces dificil de planificare și negocieri
permanente cu furnizorii, formatorii și managerii din sistemul de
asistență medicală, cum este cazul în țările vest-europene.
Planul național de resurse umane în sistemul serviciilor de
sănătate publică va cuprinde două componente, una care va
aborda planificarea resurselor umane din domeniul asistenței
primare și ambulatorii, care va fi completată de componenta de
planificare a resurselor umane din domeniul asistenței
spitalicești. Prin elaborarea acestora, MS urmărește obiectivele:

dezvoltarea și planificarea resurselor umane din domeniul
sănătății, îmbunătățirea serviciilor de sănătate și a
managementului resurselor umane, dar și a procesului de
recrutare a personalului calificat din sectorul sanitar, precum și
rezolvarea disparităților dintre rural/urban și din zonele izolate.
De asemenea, acest plan va contribui la îmbunătățirea
managementului strategic la nivelul MS și a politicilor publice din
domeniu.
8. Rezultatele așteptate ale strategiei
În urma acestor intervenții sistemul de sănătate din România
va trebui să îndeplinească următoarele caracteristici minimale:
▪ să furnizeze permanent servicii de sănătate integrate,
bazate pe relații de îngrijire continuă, în care pacientul să
primească serviciile medicale de care are nevoie și în forme
variate, la toate nivelurile de asistență;
▪ pacienții/cetățenii vor deveni parteneri în luarea deciziilor,
primind informațiile necesare și având oportunitatea de a-și
exercita controlul — în măsura dorită — asupra deciziilor de
îngrijiri medicale care îi afectează direct, înlocuind modelul
existent cu unul de parteneriat pentru sănătate;
▪ noua organizare a sistemului va facilita accesul sporit la
informații relevante al tuturor actorilor din sistemul de sănătate,
toate acestea urmând a fi facilitate conform strategiei de
informații din sănătate;
▪ sistemul sanitar va trebui să își crească transparența, să
pună la dispoziția pacienților și a familiilor acestora informații
care să le permită să ia decizii informate atunci când aleg un
furnizor de servicii de sănătate, un spital sau dintre alternativele
de tratament. Acestea ar trebui să includă informații privind
performanța sistemului în ceea ce privește siguranța, practica
bazată pe dovezi și satisfacția pacientului;
▪ toate deciziile luate în sistem, de la cele de alocare a
resurselor la nivel național până la cele legate de metodele de
diagnostic și tratament, vor trebui să fie bazate pe cele mai bune
cunoștințe științifice, disponibile la acel moment;
▪ asigurarea calității serviciilor medicale va deveni un element
fundamental al sistemului, noile structuri propuse urmând să
aibă ca obiect exclusiv de activitate acest domeniu;
▪ siguranța va fi o caracteristică de bază a sistemului.
Reducerea riscului și asigurarea siguranței pacientului vor fi
sprijinite prin sistemele și procedurile informaționale propuse și
prin sistemul de monitorizare a calității, care vor ajuta la
recunoașterea, prevenirea și diminuarea erorilor;
▪ cooperarea dintre discipline și profesii va fi încurajată atât
între diferitele nivele de asistență, cât și între specialiștii de la
același nivel. Dezvoltarea de echipe multidisciplinare ca bază a
furnizării serviciilor va necesita, în afara schimbărilor ce țin de
sistemul de sănătate, și modificări la nivelul sistemului de
învățământ medical de toate gradele;
▪ organizarea sistemului va fi astfel făcută încât să faciliteze
cooperarea intersectorială, esențială pentru abordarea
determinanților sănătății cu impact crescut asupra sănătății.
9. Indicatori
În analiza ăStrategia națională privind raționalizarea
spitalelor, Comentarii ale echipei Băncii Mondiale”, recenzorul
Antonio Duran formulează o serie de critici ascuțite referitoare la
indicatorii de monitorizare propuși:
ăCând este vorba despre ce ar putea îndeplini strategia
privind spitalele în diversele ei dimensiuni, indicatorii de succes
trebuie să includă rezultate intermediare mai tangibile, cum ar fi
în următorul exemplu (strict teoretic și în scop demonstrativ):
unul dintre indicatori ar putea să fie o concordanță sporită între
indicele de complexitate a cazurilor din spital și nivelul acestora
de clasificare. Comentariu: la momentul actual, multe dintre
spitalele terțiare și/sau monoprofil au indici de complexitate a

MONITORUL OFICIAL AL ROMÂNIEI, PARTEA I, Nr. 223/31.III.2011
cazurilor foarte scăzuți. Acest lucru poate fi explicat de diverse
probleme: nu sunt echipate sau nu au personalul necesar pentru
a furniza servicii terțiare (problemă de finanțare și de
management), sunt trimiși la unități terțiare de îngrijire pacienții
care trebuiau tratați la un nivel inferior (nu există un sistem de
referință), mai există o altă unitate terțiară în apropiere care
asigură servicii complexe iar unitatea în discuție nu trebuie să fie
la «nivel terțiar» (problemă de planificare/consolidare),
finanțarea este de așa natură încât unitățile terțiare trebuie să
asigure servicii de nivel inferior pentru a-și acoperi costurile
(finanțare și management) etc. Dacă diferitele etape considerate
în strategie sunt parcurse, atunci eventual indicele de complexitate
a cazurilor va crește. Făcând un pas înapoi în acest lanț al
rezultatelor, va trebui să se decidă — printre altele — cum să
măsoare dacă un sistem de referință este funcțional (care este
procentul de pacienți cu cazuri simple care vin de la o distanță
mai mare de o oră cu mașina? Dacă pacienții au avut acces la
altă unitate apropiată care furnizează aceste servicii și dacă
aceștia s-au dus inițial la această unitate etc.). Făcând încă un
pas înapoi, existența unui «document legal care stabilește
metodologia pentru transferurile intraspitalicești» poate fi doar
primul pas necesar pentru crearea unui sistem de referință, însă
acest indicator nu va fi util în a evalua dacă un sistem este
implementat, dacă referințele au loc în mod corespunzător astfel
încât spitalele de nivel superior tratează cazuri mai complexe și,
prin urmare, dacă strategia și-a atins obiectivele.”
Ca urmare, au fost realizate o serie de consultări cu toți
specialiștii în domeniu, iar în urma propunerilor formulate în
acest sens, indicatorii de monitorizare au fost redefiniți pentru a
corespunde mai exact cu scopurile urmărite prin implementarea
activităților prevăzute în strategie.
1.1.1. Reducerea capacității excedentare de internare
Indicatori de evaluare:
Unități sanitare evaluate: 100%
Paturi reduse: 7%.
Termen de realizare: 31 decembrie 2012
1.1.2. Reducerea cheltuielilor de personal în structurile
spitalicești
Indicator de evaluare:
Cheltuielile de personal să reprezinte maximum 70% din
bugetul total al spitalelor
Termen de realizare: 31 martie 2011
1.1.3. Reorganizarea rețelei spitalicești
Indicator de evaluare:
Reducerea numărului de spitale publice cu 15%
Termen de realizare: 31 martie 2011
1.2.1. Descentralizarea unităților spitalicești către structurile
administrației publice locale
Indicator de evaluare:
Unități spitalicești descentralizate: 85%
Termen de realizare: realizat
1.2.2.
Modificarea
structurii
și
competențelor
managementului spitalelor și creșterea autonomiei acestora
Indicatori de evaluare:
Cadru legislativ privind atribuțiile manageriale la nivel
spitalicesc
Termen de realizare: realizat
1.3.1. Elaborarea criteriilor de clasificare a spitalelor
Indicatori de evaluare:
Act normativ pentru definirea criteriilor de clasificare a
spitalelor
Termen de realizare: realizat
1.3.2. Elaborarea Planului național privind spitalele și a
planurilor regionale și locale privind spitalele
Indicatori de evaluare:
Plan național elaborat
8 planuri regionale elaborate

41

Reducerea cu 10% a numărului de internări
Termen de realizare: 31 decembrie 2011
Spitalele evaluate și clasificate/reclasificate în funcție de
ordinul de clasificare a spitalelor și Planul național privind
spitalele
Termen de realizare: 50% în 30 iunie 2011, 100% în
31 decembrie 2011
1.3.3. Acreditarea spitalelor
Indicator de evaluare:
Spitale supuse procesului de acreditare
Termene de realizare: 20% din spitale supuse procesului de
acreditare în 2011, 40% în 2012.
1.4.1. Finalizarea implementării Sistemului informatic unic
integrat (SIUI)
Indicator de evaluare:
100% din furnizorii de servicii de sănătate aflați în contract cu
CNAS utilizează Sistemul informatic unic integrat
Termene de realizare: 31 martie 2011
1.4.2. Introducerea cardului de sănătate
Indicatori de evaluare:
Populația asigurată cu card de sănătate
Termene de realizare: 15% în 30 iunie 2011, 75% în
31 decembrie 2011
1.4.3. Dezvoltarea de baze de date electronice centralizate
Indicator de evaluare:
Spitale care transmit informații către baza de date
centralizată — 50%.
Termen de realizare: 31 decembrie 2012
2.1.1. Egalizarea (TCP) și revizuirea finanțării pe paturi de
bolnavi cronici
Indicator de evaluare:
85% din spitalele finanțate prin sistemul DRG au TCP la
valoarea medie națională
Termen de realizare: 31 martie 2011
2.1.2. Revizuirea finanțării prin DRG
Indicatori de evaluare:
Implementarea sistemului de clasificare DRG intermediar
Termen de realizare: realizat
Implementarea sistemului de clasificare DRG specific
românesc
Modificarea corespunzătoare a contractului-cadru
Creșterea cu 10% a ponderii internărilor de zi din total
internări
Termen de realizare: 31 decembrie 2011
2.1.3. Crearea unui Fond național unic de reechilibrare a
bugetelor spitalelor
Indicator de evaluare:
Elaborarea cadrului legislativ și modificarea corespunzătoare
a contractului-cadru
Scăderea cu 10% a fondurilor alocate spitalelor din FNUASS
Termen de realizare: 31 martie 2012
2.1.4. Stabilirea criteriilor unitare de finanțare din fonduri
publice a serviciilor oferite de sectorul privat în unități spitalicești
și ambulatorii
Indicator de evaluare:
Elaborarea cadrului legislativ și modificarea corespunzătoare
a contractului-cadru
Termen de realizare: 31 decembrie 2012
3.1.1. Introducerea coplății modice direct la furnizorul de
servicii medicale, diferențiate pe servicii și tipuri de asistența, cu
mecanisme compensatorii pentru grupurile defavorizate
Indicatori de evaluare:
Adoptarea proiectului de lege privind coplata
Termen de realizare: 31 septembrie 2011
Scăderea ratei de internări în unitățile de asistență medicală
acută pe cap de locuitor: 5%

42

MONITORUL OFICIAL AL ROMÂNIEI, PARTEA I, Nr. 223/31.III.2011

Scăderea cheltuielilor cu serviciile medicale în unitățile
sanitare cu paturi: 10%
Creșterea veniturilor din sănătate datorită introducerii
coplății: 1%
Termen de realizare: 31 decembrie 2012
3.1.2. Stabilirea pachetului de servicii de bază pentru
asigurați
Indicatori de evaluare:
Modificarea corespunzătoare a contractului-cadru
Termen de realizare: 31 martie 2012
3.2.1. Implementarea unei strategii de dezvoltare a asistenței
medicale primare și specializate în ambulatoriu și introducerea
unui sistem de stimulare a asistenței medicale spitalicești de zi
Indicatori de evaluare:
Strategie elaborată
Scăderea cu 10% a numărului de trimiteri pentru internări în
spitale
Creșterea cu 10% a numărului de consultații în asistența
medicală primară și specializată în ambulatoriu
Echipe de asistență medicală pentru gestionarea bolilor
cronice configurate în fiecare ambulatoriu de specialitate
Termen de realizare: 31 martie 2012
4.1.1. Încurajarea prin mecanisme financiare a participării
asiguratorilor privați în sistemul asigurărilor de sănătate
Indicatori de evaluare:
Act normativ pentru implementarea mecanismelor financiare
stimulative pentru asiguratorii privați
15% din asigurările totale de sănătate reprezentate de
asigurări de sănătate private
5% din FNUASS către asiguratori privați
Termen de realizare: 31 decembrie 2012

5.1.1. Elaborarea Planului național de resurse umane în
sistemul serviciilor de sănătate publică din România
Indicatori de evaluare:
Plan național de resurse umane elaborat
Creșterea cu 10% a proporției personalului medical calificat
din numărul total de angajați din sistemul serviciilor de sănătate
Creșterea cu 10% a proporției personalului medical cu studii
superioare din numărul total de angajați din sistemul serviciilor
de sănătate
Termen de realizare: 31 martie 2012
10. Implicații pentru buget
Implicațiile bugetare vor fi semnificative, unul dintre
obiectivele strategiei de raționalizare fiind creșterea eficienței și
reducerea costurilor la nivelul unităților spitalicești, ceea ce va
permite o redistribuire a resurselor către alte segmente de
asistență medicală (medicină primară, asistența ambulatorie,
asistența de zi, îngrijiri la domiciliu etc.) care pot asigura
tratamentul unei game largi de pacienți cu cheltuieli mult mai
mici decât spitalele. Cu toate acestea, amploarea și profunzimea
schimbărilor (și deci și a implicațiilor bugetare) sunt încă dificil de
estimat, deoarece multe dintre măsurile propuse se
intercondiționează și se influențează reciproc.
O estimare simplistă a implicațiilor financiare se poate face
analizând numărul și cheltuielile efectuate pentru cazurile
internate în spitale, comparativ cu numărul și cheltuielile
efectuate pentru consultațiile în asistența medicală primară și
asistența de specialitate ambulatorie:

Execuție bugetară 2008
(lei)

Nr. de servicii
(consultații, respectiv internări)
2008

Cost mediu lei/serviciu

Asistență primară și ambulatorie

1.847.600.000

50.282.860

36,74

Unități sanitare cu paturi

7.522.000.000

5.118.416

1.469,6

TOTAL:

9.369.600.000

55.401.276

Tipul de asistență medicală

În cazul în care în urma măsurilor de raționalizare a spitalelor doar 500.000 din cele 5.118.416 cazuri care în anul 2008
erau internate (deci sub 10% din totalul de pacienți internați) ar putea să fie rezolvate în ambulatoriu sau de către medicul de
familie, ar rezulta, păstrând nemodificate numărul total de servicii și costul mediu/serviciu, o reducere a costurilor de la
9.369.600.000 lei la 8.652.986.430 lei, adică de 716.613.570 lei (aproape 5% din bugetul fondului de asigurări de sănătate, care
a fost în anul 2008 de 15.576.700.000 lei):
Cheltuieli
(lei)

Nr. de servicii (consultații, respectiv
internări)

Cost mediu lei/serviciu

Asistență primară și ambulatorie

1.865.762.276

50.782.860

36,74

Unități sanitare cu paturi

6.787.224.154

4.618.416

1469,6

TOTAL:

8.652.986.430

55.401.276

Tipul de asistență medicală

11. Implicații juridice
În vederea realizării obiectivelor propuse a început deja
procesul de adaptare a legislației existente, precum și
accelerarea procesului de finalizare a proiectelor aflate deja în
curs.
Astfel, este vorba în primul rând de modificarea și
completarea Legii nr. 95/2006, cu modificările și completările
ulterioare, care s-a realizat prin Ordonanța de urgență a
Guvernului nr. 48/2010, care a fost însoțită de Hotărârea
Guvernului nr. 529/2010, cu modificările ulterioare. De
asemenea, a fost emis sau este în stadiu avansat de elaborare
un pachet de acte normative care constituie legislația secundară

pentru descentralizare (ordine ale ministrului referitoare la modul
de organizare a concursului de manager, la atribuțiile
managerului și ale consiliului de administrație etc.).
Totodată, o parte dintre măsurile și obiectivele propuse se
regăsesc în Hotărârea Guvernului nr. 1.389/2010 pentru
aprobarea Contractului-cadru privind condițiile acordării
asistenței medicale în cadrul sistemului de asigurări sociale de
sănătate pentru anii 2011—2012.
Astfel, MS pledează pentru elaborarea prospectivă a
contractelor-cadru viitoare, prin promovarea contractelor-cadru
multianuale (2—4 ani), care să permită predictibilitatea

43

MONITORUL OFICIAL AL ROMÂNIEI, PARTEA I, Nr. 223/31.III.2011
condițiilor de acordare a asistenței medicale și planificarea
dezvoltării sistemului.
12. Proceduri de monitorizare și evaluare
MS, ca structură centrală responsabilă cu implementarea
strategiei, redactează semestrial un raport de monitorizare pe
baza informațiilor primite de la structurile din teritoriu. Obiectivul
monitorizării este acela de a analiza rezultatele activităților
operaționale și de a decide, dacă este cazul, ajustarea,
completarea, modificarea sau actualizarea strategiei.

Monitorizarea se va desfășura pe baza Planului de acțiuni
prevăzut în anexa nr. 2 la hotărâre, care va fi completat cu
descrierea pașilor concreți de atingere a obiectivelor și de
implementare a măsurilor propuse, conform recomandărilor
experților BM.
MS va realiza și evaluarea finală a strategiei, pe care o va
prezenta Guvernului până la data de 1 decembrie 2012. Scopul
evaluării este de a compara rezultatele de ansamblu ale
strategiei cu cele inițial planificate, precum și de a identifica
problemele care trebuie soluționate în continuare și direcțiile de
acțiune de perspectivă după implementarea completă a
strategiei.

ANEXA Nr. 2

Planul de acțiuni și instituțiile responsabile pentru implementarea Strategiei naționale
de raționalizare a spitalelor
Activități operaționale

Instituții responsabile

Finalizarea activității

Ministerul Sănătății (MS)

Trimestrul 4 — 2012

MS

Trimestrul 1 — 2011

MS, Casa Națională de
Asigurări de Sănătate
(CNAS)

Trimestrul 1 — 2011

MS

Trimestrul 4 — 2011

Comisia Națională de
Acreditare a Spitalelor

Permanent

1.4.1. Finalizarea implementării Sistemului informatic unic integrat (SIUI)

MS, CNAS

Trimestrul 1 — 2011

1.4.2. Introducerea cardului național de sănătate

MS, CNAS

Trimestrul 4 — 2011

1.4.3. Dezvoltarea de baze de date electronice centralizate

MS, CNAS

Trimestrul 4 — 2012

2.1.1. Egalizarea tarifului pe caz ponderat (TCP) și revizuirea finanțării pe
paturi de bolnavi cronici

MS, CNAS

Trimestrul 1 — 2011

2.1.2. Revizuirea finanțării spitalelor prin sistemul DRG

MS, CNAS

Trimestrul 4 — 2011

2.1.3. Crearea unui Fond național unic de reechilibrare a bugetelor
spitalelor

MS, CNAS

Trimestrul 1 — 2012

2.1.4. Stabilirea criteriilor unitare de finanțare din fonduri publice a
serviciilor oferite de sectorul privat în unități spitalicești și ambulatorii

MS, CNAS

Trimestrul 4 — 2012

3.1.1. Introducerea coplății modice direct la furnizorul de servicii medicale,
diferențiate pe servicii și tipuri de asistență, cu mecanisme compensatorii
pentru grupurile defavorizate

MS, CNAS, Școala
Națională de Sănătate
Publică și Management
Sanitar (SNSPMPDS)

Trimestrul 3 — 2011

MS, CNAS, SNSPMPDS

Trimestrul 1 — 2012

3.2.1. Implementarea unei strategii de dezvoltare a asistenței medicale
primare și specializate în ambulatoriu și introducerea unui sistem de
stimulare a asistenței medicale spitalicești de zi

MS, CNAS

Trimestrul 1 — 2012

4.1.1. Încurajarea prin mecanisme financiare a participării asiguratorilor
privați în sistemul asigurărilor de sănătate

MS, CNAS

Trimestrul 4 — 2012

5.1.1. Elaborarea Planului național de resurse umane în sistemul serviciilor
de sănătate publică din România

MS

Trimestrul 1 — 2012

1.1.1. Reducerea capacității excedentare de internare
1.1.2. Reducerea cheltuielilor de personal în structurile spitalicești
1.1.3. Reorganizarea rețelei spitalicești

1.3.2. Elaborarea Planului național privind spitalele și a planurilor regionale
și locale privind spitalele
1.3.3. Acreditarea spitalelor

3.1.2. Stabilirea pachetului de servicii de bază pentru asigurați

44

MONITORUL OFICIAL AL ROMÂNIEI, PARTEA I, Nr. 223/31.III.2011

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL SĂNĂTĂȚII

CASA NAȚIONALĂ DE ASIGURĂRI DE SĂNĂTATE

Nr. 196 din 17 martie 2011

Nr. 386 din 24 februarie 2011

ORDIN
privind modificarea Ordinului ministrului sănătății și al președintelui Casei Naționale
de Asigurări de Sănătate nr. 265/408/2010 pentru aprobarea Normelor metodologice de aplicare
a Contractului-cadru privind condițiile acordării asistenței medicale în cadrul sistemului
de asigurări sociale de sănătate pentru anul 2010
Având în vedere Referatul de aprobare nr. Cs.A 2.235 din 17 martie 2011 al Ministerului Sănătății și nr. DG 822 din
23 februarie 2011 al Casei Naționale de Asigurări de Sănătate,
în temeiul prevederilor:
— Legii nr. 95/2006 privind reforma în domeniul sănătății, cu modificările și completările ulterioare;
— Hotărârii Guvernului nr. 144/2010 privind organizarea și funcționarea Ministerului Sănătății, cu modificările și completările
ulterioare;
— Hotărârii Guvernului nr. 262/2010 pentru aprobarea Contractului-cadru privind condițiile acordării asistenței medicale
în cadrul sistemului de asigurări sociale de sănătate pentru anul 2010, cu completările ulterioare;
— Hotărârii Guvernului nr. 972/2006 pentru aprobarea Statutului Casei Naționale de Asigurări de Sănătate, cu modificările
și completările ulterioare,
ministrul sănătății și președintele Casei Naționale de Asigurări de Sănătate emit următorul ordin:
Art. I. — Ordinul ministrului sănătății și al președintelui Casei
Naționale de Asigurări de Sănătate nr. 265/408/2010 pentru
aprobarea Normelor metodologice de aplicare a Contractuluicadru privind condițiile acordării asistenței medicale în cadrul
sistemului de asigurări sociale de sănătate pentru anul 2010,
publicat în Monitorul Oficial al României, Partea I nr. 207 și
207 bis din 1 aprilie 2010, cu modificările și completările
ulterioare, se modifică după cum urmează:

— La anexa 17A, poziția BH02 va avea următorul
cuprins:

Ministrul sănătății,
Cseke Attila

Președintele Casei Naționale de Asigurări de Sănătate,
Nicolae-Lucian Duță

MINISTERUL SĂNĂTĂȚII
Nr. 274 din 30 martie 2011

CASA NAȚIONALĂ DE ASIGURĂRI DE SĂNĂTATE
Nr. 432 din 29 martie 2011

ăBH02

Spitalul Clinic Municipal «Dr. 0,9587
Gavril Curteanu» Oradea

1.390”

Art. II. — Prezentul ordin se publică în Monitorul Oficial al
României, Partea I.

ORDIN
privind modificarea art. 1 din Ordinul ministrului sănătății și al președintelui Casei Naționale
de Asigurări de Sănătate nr. 1.588/1.104/2010 pentru prelungirea aplicării prevederilor
Ordinului ministrului sănătății și al președintelui Casei Naționale de Asigurări de Sănătate
nr. 265/408/2010 pentru aprobarea Normelor metodologice de aplicare a Contractului-cadru
privind condițiile acordării asistenței medicale în cadrul sistemului de asigurări sociale de sănătate
pentru anul 2010
Având în vedere Referatul de aprobare nr. Cs.A 3.459 din 30 martie 2011 al Ministerului Sănătății și nr. DG 1.315 din
29 martie 2011 al Casei Naționale de Asigurări de Sănătate,
în temeiul prevederilor:
— art. 217 alin. (5) din titlul VIII ăAsigurări sociale de sănătate” al Legii nr. 95/2006 privind reforma în domeniul sănătății,
cu modificările și completările ulterioare;
— Hotărârii Guvernului nr. 1.389/2010 pentru aprobarea Contractului-cadru privind condițiile acordării asistenței medicale
în cadrul sistemului de asigurări sociale de sănătate pentru anii 2011—2012, cu modificările ulterioare;
— Hotărârii Guvernului nr. 144/2010 privind organizarea și funcționarea Ministerului Sănătății, cu modificările și completările
ulterioare;

MONITORUL OFICIAL AL ROMÂNIEI, PARTEA I, Nr. 223/31.III.2011

45

— Hotărârii Guvernului nr. 972/2006 pentru aprobarea Statutului Casei Naționale de Asigurări de Sănătate, cu modificările
și completările ulterioare,
ministrul sănătății și președintele Casei Naționale de Asigurări de Sănătate emit următorul ordin:
Art. I. — Articolul 1 din Ordinul ministrului sănătății și al
președintelui Casei Naționale de Asigurări de Sănătate
nr. 1.588/1.104/2010 pentru prelungirea aplicării prevederilor
Ordinului ministrului sănătății și al președintelui Casei Naționale
de Asigurări de Sănătate nr. 265/408/2010 pentru aprobarea
Normelor metodologice de aplicare a Contractului-cadru privind
condițiile acordării asistenței medicale în cadrul sistemului de
asigurări sociale de sănătate pentru anul 2010, publicat în
Monitorul Oficial al României, Partea I, nr. 895 din 30 decembrie
2010, se modifică și va avea următorul cuprins:

ăArt. 1. — Se prelungește până la data de 1 iunie 2011
aplicarea prevederilor Ordinului ministrului sănătății și al
președintelui Casei Naționale de Asigurări de Sănătate
nr. 265/408/2010 pentru aprobarea Normelor metodologice de
aplicare a Contractului-cadru privind condițiile acordării
asistenței medicale în cadrul sistemului de asigurări sociale de
sănătate pentru anul 2010, publicat în Monitorul Oficial al
României, Partea I, nr. 207 și 207 bis din 1 aprilie 2010, cu
modificările și completările ulterioare.”
Art. II. — Prezentul ordin se publică în Monitorul Oficial al
României, Partea I.

Ministrul sănătății,
Cseke Attila

Președintele Casei Naționale de Asigurări de Sănătate,
Nicolae-Lucian Duță

A C T E A L E Î N A LT E I C U R Ț I D E C A S A Ț I E Ș I J U S T I Ț I E
ÎNALTA CURTE DE CASAȚIE ȘI JUSTIȚIE
— SECȚIILE UNITE —

D E C I Z I A Nr. 5
din 20 septembrie 2010
Dosar nr. 4/2010
Sub președinția doamnei judecător Rodica Aida Popa, vicepreședintele Înaltei Curți de Casație și Justiție,
Înalta Curte de Casație și Justiție, constituită în Secții Unite, în conformitate cu dispozițiile art. 25 lit. a) din Legea
nr. 304/2004 privind organizarea judiciară, republicată, cu modificările și completările ulterioare, s-a întrunit pentru a examina
recursul în interesul legii cu privire la stabilirea și recalcularea pensiilor din sistemul public provenite din fostul sistem al asigurărilor
sociale de stat, prin luarea în considerare a formelor de retribuire obținute în regim de lucru prelungit, prevăzute de art. 2 din
Hotărârea Consiliului de Miniștri nr. 1.546/1952.
Secțiile Unite au fost constituite cu respectarea dispozițiilor art. 34 din Legea nr. 304/2004, republicată, cu modificările și
completările ulterioare, fiind prezenți 82 de judecători din 103 aflați în funcție.
Procurorul general al Parchetului de pe lângă Înalta Curte de Casație și Justiție a fost reprezentat de procuror Antoaneta
Florea — procuror-șef al Biroului de reprezentare din cadrul Secției judiciare — Serviciul judiciar civil.
Reprezentanta procurorului general al Parchetului de pe lângă Înalta Curte de Casație și Justiție a susținut recursul în
interesul legii, punând concluzii pentru admiterea acestuia și pronunțarea unei decizii prin care să se asigure interpretarea și
aplicarea unitară a legii.
Procurorul general a apreciat că orientarea jurisprudențială potrivit căreia la stabilirea și recalcularea pensiei nu se pot lua
în considerare veniturile obținute în regim de lucru prelungit, întrucât aceste sume sunt rezultatul unor forme de retribuire a muncii
după timp sau în regie, este în spiritul și litera legii.
S E C Ț I I L E U N I T E,

deliberând asupra recursului în interesul legii, constată
următoarele:
În practica instanțelor judecătorești s-a constatat că nu există
un punct de vedere unitar cu privire la stabilirea și recalcularea
pensiilor din sistemul public provenite din fostul sistem al
asigurărilor sociale de stat, prin luarea în considerare a formelor
de retribuire obținute în regim de lucru prelungit, prevăzute de
art. 2 din Hotărârea Consiliului de Miniștri nr. 1.546/1952.
Astfel, unele instanțe au considerat că la stabilirea și
recalcularea pensiei nu se pot lua în considerare veniturile
obținute în regim de lucru prelungit, reglementat de Hotărârea
Consiliului de Miniștri nr. 1.546/1952 și, consecutiv, de
Hotărârea Consiliului de Miniștri nr. 2.579/1956, Hotărârea
Consiliului de Miniștri nr. 191/1963 ori Decretul nr. 175/1973,
întrucât aceste sume sunt rezultatul unor forme de retribuire a
muncii după timp sau în regie.
S-a reținut că prin dispoziții legale exprese, respectiv Legea
nr. 3/1977 privind pensiile de asigurări sociale de stat și

asistența socială și Ordonanța de urgență a Guvernului
nr. 4/2005 privind recalcularea pensiilor din sistemul public,
provenite din fostul sistem al asigurărilor sociale, au fost
precizate elementele care se iau în calcul la stabilirea și
recalcularea drepturilor de pensie, nefiind prevăzute sumele
primite pentru orele prestate în regim prelungit de lucru.
Într-o altă orientare jurisprudențială s-a considerat că la
stabilirea și recalcularea drepturilor de pensie se iau în
considerare și veniturile obținute pentru munca prestată în regim
de lucru prelungit, în temeiul art. 1 și 2 din Hotărârea Consiliului
de Miniștri nr. 1.546/1952, al Hotărârii Consiliului de Miniștri
nr. 2.579/1956 și al Decretului nr. 175/1973, reținându-se că
pentru aceste sume s-a achitat contribuția de asigurări sociale.
Aceste din urmă instanțe au interpretat și au aplicat corect
dispozițiile legii.
Astfel, art. 1 alin. 2 din Legea nr. 3/1977 privind pensiile de
asigurări sociale de stat și asistența socială prevedea că pensia
se stabilește în raport cu contribuția adusă de fiecare persoană
la dezvoltarea societății și se diferențiază în funcție de vechimea

46

MONITORUL OFICIAL AL ROMÂNIEI, PARTEA I, Nr. 223/31.III.2011

în muncă, retribuția avută și grupa de muncă, iar art. 10 din
același act normativ prevedea că baza de calcul care este avută
în vedere la stabilirea pensiei este retribuția tarifară, respectiv
media retribuțiilor tarifare lunare din 5 ani lucrați consecutiv, la
alegere, din ultimii 10 ani de activitate.
Art. 10 din lege a fost modificat prin art. 3 din Legea
nr. 49/1992 pentru modificarea și completarea unor reglementări
din legislația de asigurări sociale, forma după modificare
prevăzând că baza de calcul la stabilirea pensiei este media din
5 ani lucrați consecutiv, la alegere, din ultimii 10 ani de activitate,
a salariului de bază și, printre alte sporuri, a sporului pentru lucru
sistematic peste programul normal.
Prin art. 3 alin. 1 din Legea nr. 3/1977 se prevedea că dreptul
la pensia de asigurări sociale este recunoscut tuturor cetățenilor
țării care au desfășurat o activitate permanentă pe baza unui
contract de muncă și pentru care unitățile au depus contribuția
prevăzută de lege la fondul de asigurări sociale de stat.
Față de aceste dispoziții legale, urmează a se stabili în ce
măsură veniturile obținute prin regim de lucru prelungit, potrivit
dispozițiilor Legii nr. 3/1977, intră în baza de calcul al pensiei de
asigurări sociale, ceea ce înseamnă a se stabili dacă au
reprezentat un spor cu caracter tarifar, pentru care s-au achitat
contribuții la bugetul asigurărilor de stat.
Regimul juridic al prelungirii timpului de lucru, reglementat
inițial prin Hotărârea Consiliului de Miniștri nr. 1.546/1952,
prevedea că ministerele de resort, de comun acord cu uniunea
sindicală respectivă, vor putea aproba șantierele de construcții
și montaj pentru care se admite program normal de lucru, până
la 10 ore pe zi, iar în cazuri excepționale, prelungirea zilei de
lucru peste 10 ore pe zi.
Potrivit art. 2 din această hotărâre, orele efectuate în aceste
condiții vor fi considerate și plătite ca ore normale.
Ulterior, prin Legea nr. 10/1972, a fost adoptat Codul muncii
al R.S.R., care în art. 116 prevedea că în construcții, în industria
forestieră, în agricultură, precum și în alte activități cu condiții
specifice, durata zilei de muncă poate fi mai mare, în condițiile
și limitele stabilite prin hotărâre a Consiliului de Miniștri, de
comun acord cu Uniunea Generală a Sindicatelor.
Potrivit art. 120 din fostul Cod al muncii, orele în care o
persoană prestează munca peste durata normală a timpului de
lucru sunt ore suplimentare și se compensează cu timp liber
corespunzător, iar dacă munca astfel prestată nu a putut fi
compensată cu timp liber corespunzător, orele suplimentare se
vor retribui cu un spor de 50% sau 100%, în condițiile
reglementate de același cod.
Aceste dispoziții au fost preluate și de Legea retribuirii după
cantitatea și calitatea muncii nr. 57/1974, care în art. 71
prevedea că personalul care lucrează peste durata normală a
zilei de muncă sau în zilele de repaus săptămânal ori în alte zile
în care, potrivit legii, nu se lucrează are dreptul să fie retribuit
dacă nu i s-a asigurat, în compensare, timpul liber
corespunzător.
Prin urmare, se constată că veniturile realizate din munca
prestată peste programul normal de lucru, potrivit dispozițiilor
legale mai sus arătate, sunt venituri cu caracter tarifar, care
trebuie luate în considerare la stabilirea bazei de calcul al
pensiei datorate pentru munca depusă.
Trebuie subliniat faptul că pentru aceste sume încasate s-a
plătit contribuția la asigurările sociale de stat, deoarece Decretul
nr. 389/1972 cu privire la contribuția pentru asigurări sociale de
stat prevedea această sarcină asupra câștigului brut realizat de
personalul salariat, fără nicio distincție.
Or, potrivit principiului contributivității, stabilit prin art. 2 lit. e)
din Legea nr. 19/2000 privind sistemul public de pensii și alte

drepturi de asigurări sociale, cu modificările și completările
ulterioare, fondurile de asigurări sociale se constituie pe baza
contribuțiilor datorate de persoanele fizice și juridice participante
la sistemul public, drepturile de asigurări sociale cuvenindu-se
în temeiul contribuțiilor de asigurări sociale plătite.
Faptul că aceste venituri trebuie luate în considerare la
stabilirea bazei de calcul al pensiilor este demonstrat și de
prevederile art. 4 alin. (2) din Ordonanța de urgență a
Guvernului nr. 4/2005.
Acest articol prevede că sporurile, indemnizațiile și majorările
de retribuții tarifare care, potrivit legislației anterioare datei de
1 aprilie 2001, au făcut parte din baza de calcul al pensiilor și
care se utilizează la determinarea punctajului mediu anual sunt
cele prezentate în anexa care face parte integrantă din actul
normativ în discuție.
Or, potrivit pct. IV din anexa la ordonanță, intră în categoria
sporurilor, indemnizațiilor și majorărilor de retribuții tarifare și
acele sporuri acordate de către ministerele de resort, conform
prevederilor actelor normative în vigoare în diverse perioade,
evidențiate împreună cu salariile aferente în statele de plată și
pentru care s-a datorat și s-a virat contribuția de asigurări
sociale.
De asemenea, în această categorie intră și sporul pentru
lucrul sistematic peste programul normal.
Anexa la Ordonanța de urgență a Guvernului nr. 4/2005
cuprinde la pct. IV și mențiunea că la stabilirea punctajului mediu
anual nu vor fi avute în vedere formele de retribuire în acord sau
cu bucata, în regie ori după timp, pe bază de tarife sau cote
procentuale, deoarece acestea nu au făcut parte din baza de
calcul al pensiilor, conform legislației anterioare datei de 1 aprilie
2001.
Veniturile obținute în regim de lucru prelungit nu reprezintă o
formă de retribuire a muncii în regie sau după timp, deoarece
art. 12 din Legea nr. 57/1974 prevedea această formă de
retribuție pentru situația în care retribuția tarifară era stabilită pe
o oră, zi sau lună și se acorda personalului pentru timpul efectiv
lucrat la realizarea integrală a sarcinilor de serviciu, exprimate
sub forma unei norme de producție zilnică sau prin atribuții
stabilite concret pentru fiecare loc de muncă.
De asemenea, potrivit dispozițiilor art. 199 alin. 1 din Legea
nr. 57/1974, în cazuri excepționale, în anumite sectoare de
activitate se putea aproba efectuarea în afara programului de
lucru a unor munci retribuite cu ora sau în raport de lucrările
executate.
Timpul de muncă în regim de lucru prelungit, așa cum s-a
arătat, are un alt regim juridic, fiind considerat de lege ca timp
normal de lucru și retribuit ca atare.
În consecință, în temeiul dispozițiilor art. 25 lit. a) din Legea
nr. 304/2004 privind organizarea judiciară, republicată, cu
modificările și completările ulterioare, și ale art. 329 alin. 2 și 3
din Codul de procedură civilă, urmează a se admite recursul în
interesul legii și a se stabili că sumele plătite pentru munca
prestată de foștii salariați în regim de lucru prelungit, în condițiile
art. 1 și 2 din Hotărârea Consiliului de Miniștri nr. 1.546/1952, se
au în vedere la stabilirea și recalcularea pensiilor din sistemul
public.

MONITORUL OFICIAL AL ROMÂNIEI, PARTEA I, Nr. 223/31.III.2011

47

PENTRU ACESTE MOTIVE

În numele legii:
DECID:

Admit recursul în interesul legii declarat de procurorul general al Parchetului de pe lângă Înalta Curte de Casație și Justiție.
În interpretarea dispozițiilor art. 2 lit. e), art. 78 și art. 164 alin. (1) și (2) din Legea nr. 19/2000 privind sistemul public de
pensii și alte drepturi de asigurări sociale și ale art. 1 și 2 din Ordonanța de urgență a Guvernului nr. 4/2005 privind recalcularea
pensiilor din sistemul public, provenite din fostul sistem al asigurărilor sociale de stat, stabilesc că:
Sumele plătite pentru munca prestată de foștii salariați în regim de lucru prelungit, în condițiile art. 1 și 2 din Hotărârea
Consiliului de Miniștri nr. 1.546/1952, se au în vedere la stabilirea și recalcularea pensiilor din sistemul public.
Obligatorie, potrivit art. 329 alin. 3 din Codul de procedură civilă.
Pronunțată în ședință publică, astăzi, 20 septembrie 2010.
VICEPREȘEDINTELE ÎNALTEI CURȚI DE CASAȚIE ȘI JUSTIȚIE,

RODICA AIDA POPA
Prim-magistrat-asistent,
Adriana Daniela White

ACTE ALE COMISIEI DE SUPRAVEGHERE
A ASIGURĂRILOR
COMISIA DE SUPRAVEGHERE A ASIGURĂRILOR

DECIZIE
privind retragerea autorizației de funcționare a Societății Comerciale
STAR INSURANCE BROKER DE ASIGURARE — S.R.L.
Comisia de Supraveghere a Asigurărilor, cu sediul în municipiul București, str. Amiral Constantin Bălescu nr. 18, sectorul 1,
cod de înregistrare fiscală 14045240/01.07.2001, reprezentată legal de președinte, în temeiul art. 4 alin. (19), precum și al art. 39
alin. (5) din Legea nr. 32/2000 privind activitatea de asigurare și supravegherea asigurărilor, cu modificările și completările ulterioare,
în baza hotărârii Consiliului Comisiei de Supraveghere a Asigurărilor, consemnată în procesul-verbal al ședinței din data
de 15 februarie 2011, conform art. 4 alin. (22)—(241) din Legea nr. 32/2000, cu modificările și completările ulterioare, în cadrul căreia
a fost analizată documentația aferentă Notei nr. X 215 din 14 februarie 2011 privind controlul efectuat la Societatea Comercială
STAR INSURANCE BROKER DE ASIGURARE — S.R.L., cu sediul social în municipiul Botoșani, Str. Armeană nr. 50, județul
Botoșani, înmatriculată la registrul comerțului cu nr. J07/1072/08.12.1994, codul unic de înregistrare 6651539 și înscrisă în Registrul
brokerilor de asigurare cu nr. RBK— 274/30.03.2005, reprezentată de către Cabinetul Individual de Insolvență — Mihalache
Cristian, în calitate de lichidator,
a constatat următoarele:
Lichidatorul desemnat, Mihalache P. Cristian, nu a pus la dispoziția echipei de control documentele în vederea desfășurării
controlului inopinat, încălcând astfel prevederile art. 35 alin. (5) lit. e) și art. 381 alin. (12) din Legea nr. 32/2000 cu modificările și
completările ulterioare, precum și prevederile deciziei președintelui Comisiei de Supraveghere a Asigurărilor nr. 33/2011, ceea ce
constituie contravenție în conformitate cu art. 39 alin. (2) lit. a și m2) din Legea nr. 32/2000, cu modificările și completările ulterioare.
Societatea nu a deținut polița de răspundere civilă profesională începând cu data de 11 iunie 2010, încălcând astfel
prevederile art. 35 alin. (5) lit. c) din Legea nr. 32/2000, cu modificările și completările ulterioare, coroborate cu prevederile art. 2
lit. c) și art. 7 lit. b) din Normele privind autorizarea brokerilor de asigurare și/sau de reasigurare, puse în aplicare prin Ordinul
președintelui Comisiei de Supraveghere a Asigurărilor nr. 3.110/2004, cu modificările ulterioare, ceea ce constituie contravenție în
conformitate cu prevederile art. 39 alin. (2) lit. a) și m2) din Legea nr. 32/2000, cu modificările și completările ulterioare.
Față de aceste motive, în scopul apărării drepturilor asiguraților și al promovării stabilității activității de asigurare în
România, în ședința din data de 15 februarie 2011, Consiliul Comisiei de Supraveghere a Asigurărilor a hotărât retragerea
autorizației de funcționare a Societății Comerciale STAR INSURANCE BROKER DE ASIGURARE — S.R.L.,
drept care se decide:
Art. 1. — Se retrage autorizația de funcționare a Societății

nr. 50, județul Botoșani, înmatriculată la registrul comerțului

Comerciale STAR INSURANCE BROKER DE ASIGURARE —

cu nr. J07/1072/08.12.1994, codul unic de înregistrare

S.R.L., cu sediul social în municipiul Botoșani, Str. Armeană

6651539 și înscrisă în Registrul brokerilor de asigurare cu

48

MONITORUL OFICIAL AL ROMÂNIEI, PARTEA I, Nr. 223/31.III.2011

nr. RBK— 274/30.03.2005, în conformitate cu prevederile art. 39
alin. (3) lit. e) din Legea nr. 32/2000 privind activitatea de
asigurare și supravegherea asigurărilor, cu modificările și
completările ulterioare.
Art. 2. — Se interzice Societății Comerciale STAR
INSURANCE BROKER DE ASIGURARE — S.R.L., de la data
primirii prezentei decizii, desfășurarea activității de broker de
asigurare, conform prevederilor Legii nr. 32/2000, cu modificările
și completările ulterioare, și ale normelor emise în aplicarea
acesteia.
Art. 3. — (1) Societatea are obligația să rezilieze toate
contractele de colaborare încheiate cu societățile de asigurare.
(2) Societatea are obligația să își notifice clienții, în termen de
3 zile de la data primirii prezentei decizii, în vederea efectuării
plății ratelor scadente la contractele în curs de derulare direct la
asigurători, rămânând direct răspunzătoare pentru îndeplinirea
obligațiilor asumate prin contractele în vigoare, până la data

publicării prezentei decizii în Monitorul Oficial al României,
Partea I.
(3) Societatea are obligația să schimbe denumirea societății
prin eliminarea sintagmei ăbroker de asigurare”.
Art. 4. — Societatea, în termen de 60 de zile de la primirea
prezentei decizii, are obligația să transmită Comisiei de
Supraveghere a Asigurărilor dovada înregistrării la oficiul
registrului comerțului a modificărilor menționate.
Art. 5. — Împotriva prezentei decizii societatea poate face
plângere la Curtea de Apel București, în termen de 30 de zile de
la comunicarea acesteia, în conformitate cu prevederile art. 40
alin. (1) din Legea nr. 32/2000, cu modificările și completările
ulterioare.
Art. 6. — Prezenta decizie se publică în Monitorul Oficial al
României, Partea I, conform prevederilor art. 9 din Legea
nr. 32/2000, cu modificările și completările ulterioare.

Președintele Comisiei de Supraveghere a Asigurărilor,
Angela Toncescu
București, 17 martie 2011.
Nr. 210.

C U A N T U M U L T O TA L

al sumelor provenite din finanțările private ale partidelor politice în anul 2010,
conform Legii nr. 334/2006 privind finanțarea activității partidelor politice
și a campaniilor electorale
Comunitatea Rușilor Lipoveni din România
Cuantumul total al veniturilor din cotizații încasate în anul 2010 — 11.065 lei

Partidul Civic Maghiar
Cuantumul total al cotizațiilor încasate în anul 2010 de la membrii partidului — 51.857 lei

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 223/31.III.2011 conține 48 de pagini.

Prețul: 9,60 lei

&JUYDGY|521841]
ISSN 1453—4495

