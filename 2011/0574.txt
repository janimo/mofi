Anul 179 (XXIII) — Nr. 574

PARTEA I

Vineri, 12 august 2011

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 380 din 22 martie 2011 referitoare la excepția de
neconstituționalitate a dispozițiilor art. 372 și art. 3741
din Codul de procedură civilă, precum și ale art. 66 din
Legea nr. 36/1995 a notarilor publici și a activității
notariale......................................................................

2–3

Decizia nr. 402 din 24 martie 2011 referitoare la excepția de
neconstituționalitate a dispozițiilor art. 1 alin. (1), art. 3,
art. 4 alin. (1) și (2) și art. 5 alin. (1) și (4) din Legea
nr. 221/2009 privind condamnările cu caracter politic
și măsurile administrative asimilate acestora,
pronunțate în perioada 6 martie 1945—22 decembrie
1989 ..........................................................................

3–6

Decizia nr. 429 din 7 aprilie 2011 referitoare la excepția de
neconstituționalitate a dispozițiilor art. 2—6 din
Ordonanța Guvernului nr. 5/2001 privind procedura
somației de plată ........................................................

6–8

Decizia nr. 609 din 12 mai 2011 referitoare la excepția de
neconstituționalitate a prevederilor art. 106 alin. (1)
teza întâi din Legea nr. 188/1999 privind Statutul
funcționarilor publici și ale art. 7 alin. (7) din Legea
contenciosului administrativ nr. 554/2004 ..................

8–10

Decizia nr. 610 din 12 mai 2011 referitoare la excepția de
neconstituționalitate a prevederilor art. 1 alin. (2) și
art. 4 din Ordonanța de urgență a Guvernului
nr. 107/2002 privind înființarea Administrației Naționale
ăApele Române” și ale art. 1 alin. (1) și (2) și art. 2
alin. (3) din anexa nr. 3 la aceeași ordonanță de
urgență, precum și a prevederilor art. 50 alin. (1) și
art. 107 alin. (4) din Legea apelor nr. 107/1996 ........

11–13

Decizia nr. 613 din 12 mai 2011 referitoare la excepția de
neconstituționalitate a prevederilor art. 9 alin. (2) lit. h1)
din Legea nr. 393/2004 privind Statutul aleșilor locali

13–15

Decizia nr. 735 din 2 iunie 2011 referitoare la excepția de
neconstituționalitate a dispozițiilor art. 34 alin. (2) din
Ordonanța Guvernului nr. 2/2001 privind regimul juridic
al contravențiilor, coroborate cu cele ale art. 310 din
Codul de procedură civilă ..........................................

15–16

2

MONITORUL OFICIAL AL ROMÂNIEI, PARTEA I, Nr. 574/12.VIII.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 380
din 22 martie 2011

referitoare la excepția de neconstituționalitate a dispozițiilor art. 372 și art. 3741
din Codul de procedură civilă, precum și ale art. 66 din Legea nr. 36/1995
a notarilor publici și a activității notariale
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Ionița Cochințu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 372 și art. 3741 din Codul de procedură civilă,
precum și ale art. 66 din Legea nr. 36/1995 a notarilor publici și
a activității notariale, excepție ridicată de Nicolae Tudose și
Tudose Daniela în Dosarul nr. 3.237/312/2009 al Judecătoriei
Slobozia.
La apelul nominal se prezintă personal autorul excepției de
neconstituționalitate, Nicolae Tudose, asistat de avocatul Bănică
Udrea, cu delegație depusă la dosar. De asemenea, celălalt
autor al excepției, respectiv Daniela Tudose, este reprezentat
de avocatul Bănică Udrea, lipsă fiind celelalte părți, față de care
procedura de citare este legal îndeplinită.
Cauza fiind în stare de judecată, președintele acordă
cuvântul apărătorului ales al autorilor excepției de
neconstituționalitate, care solicită admiterea excepției de
neconstituționalitate astfel cum a fost formulată, expunând pe
larg considerentele care fundamentează temeinicia acesteia.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
cu referire la jurisprudența Curții Constituționale.
C U R T E A,

având în vedere actele și lucrările dosarelor, constată
următoarele:
Prin Încheierea din 21 decembrie 2010, pronunțată în
Dosarul nr. 3.237/312/2009, Judecătoria Slobozia a sesizat
Curtea Constituțională cu excepția de neconstituționalitate
a dispozițiilor art. 372 și art. 3741 din Codul de procedură
civilă, precum și ale art. 66 din Legea nr. 36/1995 a notarilor
publici și a activității notariale, excepție ridicată de Nicolae
Tudose și Daniel Tudose, într-un dosar având ca obiect
contestație la executare.
În motivarea excepției de neconstituționalitate autorii
acesteia susțin că executarea nu se poate face decât prin
intermediul unei hotărâri judecătorești și că nu este posibil ca
un subiect de drept să cadă în pretenții în fața unui alt subiect de
drept în temeiul actului notarial. De asemenea, consideră că
textul legal al art. 66 din Legea nr. 36/1995, care prevede că
actul autentificat de notarul public are putere de titlu executoriu,
contravine art. 126 din Constituție, deoarece nu reprezintă o
activitate de înfăptuire a justiției, respectiv de soluționare a
litigiilor.

Judecătoria Slobozia opinează în sensul că excepția de
neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului, precum și
Avocatului Poporului, pentru a-și exprima punctul de vedere
asupra excepției de neconstituționalitate.
Președinții celor două Camere ale Parlamentului,
Guvernul și Avocatului Poporului nu au comunicat punctele
lor de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părților prezente, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 372 și art. 3741 din Codul de procedură civilă,
precum și ale art. 66 din Legea nr. 36/1995 a notarilor publici și
a activității notariale, publicată în Monitorul Oficial al României,
Partea I, nr. 92 din 16 mai 1995. Aceste prevederi au următorul
cuprins:
— Art. 372 din Codul de procedură civilă: ăExecutarea silită
se va efectua numai în temeiul unei hotărâri judecătorești ori al
unui alt înscris care, potrivit legii, constituie titlu executoriu.”;
— Art. 3741 din Codul de procedură civilă: ăÎnscrisurile cărora
legea le recunoaște caracterul de titlu executoriu sunt puse în
executare fără învestirea cu formula executorie.”;
— Art. 66 din Legea nr. 36/1995: ăActul autentificat de notarul
public care constată o creanță certă și lichidă are putere de titlu
executoriu la data exigibilității acesteia. În lipsa actului original,
titlul executoriu îl poate constitui duplicatul sau copia legalizată
de pe exemplarul din arhiva notarului public.”
În opinia autorului excepției de neconstituționalitate, aceste
texte de lege contravin prevederilor constituționale ale art. 11
alin. (1) și (2) privind dreptul internațional și dreptul intern, art. 20
referitor la tratatele internaționale privind drepturile omului și ale
art. 126 alin. (1) care prevede că ăJustiția se realizează prin
Înalta Curte de Casație și Justiție și prin celelalte instanțe
judecătorești stabilite de lege”.
Examinând excepția de neconstituționalitate, astfel cum a
fost formulată, Curtea constată că dispozițiile art. 372 și art. 3741
din Codul de procedură civilă, precum și cele ale art. 66 din
Legea nr. 36/1995 a notarilor publici și a activității notariale au
mai fost supuse controlului instanței de contencios
constituțional, prin raportare la critici similare.
În ceea ce privește excepția de neconstituționalitate a
dispozițiilor art. 372 și art. 3741 din Codul de procedură civilă,
Curtea, prin Decizia nr. 1.529 din 17 noiembrie 2009, publicată în
Monitorul Oficial al României, Partea I, nr. 85 din 9 februarie 2010,

MONITORUL OFICIAL AL ROMÂNIEI, PARTEA I, Nr. 574/12.VIII.2011
prin Decizia nr. 1.040 din 13 noiembrie 2007, publicată în
Monitorul Oficial al României, Partea I, nr. 826 din 4 decembrie
2007, sau prin Decizia nr. 134 din 23 aprilie 2002, publicată în
Monitorul Oficial al României, Partea I, nr. 469 din 1 iulie 2002,
a statuat că aceste prevederi reprezintă norme de procedură, a
căror stabilire, potrivit art. 126 alin. (2) din Constituție, intră în
competența exclusivă a legiuitorului. Prin instituirea acestei
proceduri legiuitorul a urmărit să restrângă posibilitatea de
tergiversare a executării silite și să realizeze un spor de
celeritate în realizarea dreptului recunoscut prin titlul executoriu.
Cu privire la constituționalitatea art. 66 din Legea nr. 36/1995,
Curtea, spre exemplu prin Decizia nr. 1.040 din 13 noiembrie
2007, publicată în Monitorul Oficial al României, Partea I, nr. 826
din 4 decembrie 2007, sau prin Decizia nr. 2 din 13 ianuarie
2004, publicată în Monitorul Oficial al României, Partea I, nr. 97
din 2 februarie 2004, a reținut următoarele: calificarea actelor
notariale care constată o creanță certă, lichidă și exigibilă ca
fiind titluri executorii a fost determinată de necesitatea

3

valorificării cu celeritate a respectivei creanțe, fără a afecta în
acest mod vreun drept fundamental al părților. O asemenea
concluzie este impusă de împrejurarea că autentificarea oricărui
înscris de către notarul public dă expresie, într-o formă specifică,
acordului de voință al părților, așa cum rezultă din chiar
încheierea de autentificare, care atestă prezența acestora în fața
notarului, identificarea lor, precum și luarea consimțământului
fiecăreia, după ce i s-a adus la cunoștință conținutul înscrisului.
În măsura în care actul autentificat este pus în executare silită,
potrivit art. 399 alin. 1 și 3 din Codul de procedură civilă, acesta
poate face obiectul unei contestații la executare, prilej cu care,
dat fiind că executarea se face în temeiul unui titlu executoriu
care nu este emis de o instanță judecătorească, contestatorul
are posibilitatea de a invoca inclusiv apărări de fond.
Cele statuate de Curte prin deciziile menționate sunt valabile
și în cauza de față, întrucât nu au intervenit elemente noi, de
natură a determina o reconsiderare a jurisprudenței acesteia.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 372 și art. 3741 din Codul de procedură
civilă, precum și ale art. 66 din Legea nr. 36/1995 a notarilor publici și a activității notariale, excepție ridicată de Nicolae Tudose și
Daniela Tudose în Dosarul nr. 3.237/312/2009 al Judecătoriei Slobozia.
Definitivă și general obligatorie.
Pronunțată în ședința publică din data de 22 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ionița Cochințu

CURTEA CONSTITUȚIONALĂ

D E C I Z I A Nr. 402
din 24 martie 2011

referitoare la excepția de neconstituționalitate a dispozițiilor art. 1 alin. (1), art. 3,
art. 4 alin. (1) și (2) și art. 5 alin. (1) și (4) din Legea nr. 221/2009 privind condamnările
cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Ionița Cochințu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.

Pe rol se află soluționarea excepției de neconstituționalitate
a dispozițiilor art. 1 alin. (1) și (2), art. 3, art. 4 alin. (1) și alin. (2)
și art. 5 alin. (1) și (4) din Legea nr. 221/2009 privind condamnările
cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989,
excepție ridicată de Sabina Schriffert (nascută Nidermaier) în
Dosarul nr. 1.804/108/2010 al Tribunalului Arad — Secția civilă,
care formează obiectul Dosarului Curții Constituționale
nr. 3.076D/2010.
La apelul nominal se constată lipsa părților, față de care
procedura de citare a fost legal îndeplinită.

4

MONITORUL OFICIAL AL ROMÂNIEI, PARTEA I, Nr. 574/12.VIII.2011

Curtea dispune a se face apelul și în dosarele
nr. 3.088D/2010, nr. 3.091D/2010, nr. 3.343D/2010 și
nr. 3.576D/2010,
având
ca
obiect
excepția
de
neconstituționalitate a prevederilor art. 1 alin. (1), art. 3, art. 4
alin. (1) și (2) și art. 5 alin. (1) și (4) din Legea nr. 221/2009
privind condamnările cu caracter politic și măsurile
administrative asimilate acestora, pronunțate în perioada
6 martie 1945—22 decembrie 1989, excepție ridicată de Iosif
Tuduri, Tereza Muhari (născută Zagoni Tereza), Laurențiu Fucs,
Kohler Ana, Siegfried-Ioan Bernhardt și Mariana Bernhardt în
dosarele
nr. 2.281/108/2010,
nr.
1.835/108/2010,
nr. 2.980/108/2010 și nr. 2.127/108/2010 ale Tribunalului Arad —
Secția civilă.
La apelul nominal se constată lipsa părților, față de care
procedura de citare a fost legal îndeplinită,
Curtea dispune a se face apelul și în Dosarul
nr. 3.575D/2010,
având
ca
obiect
excepția
de
neconstituționalitate a prevederilor art. 1, art. 3, art. 4 și art. 5 din
Legea nr. 221/2009 privind condamnările cu caracter politic și
măsurile administrative asimilate acestora, pronunțate în
perioada 6 martie 1945—22 decembrie 1989, excepție ridicată
de Kohler Ana în Dosarul nr. 3.047/108/2010 al Tribunalului Arad —
Secția civilă.
Curtea, din oficiu, pune în discuție problema conexării
dosarelor.
Reprezentantul Ministerului Public arată că este de acord cu
conexarea cauzelor.
Curtea, având în vedere obiectul excepțiilor ridicate, în
temeiul art. 53 alin. (5) din Legea nr. 47/1992 privind organizarea
și funcționarea Curții Constituționale, dispune conexarea
dosarelor nr. 3.088D/2010, nr. 3.091D/2010, nr. 3.343D/2010,
nr. 3.575D/2010 și nr. 3.576D/2010 la Dosarul nr. 3.076D/2010,
care este primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate, cu
referire la jurisprudența Curții Constituționale.
C U R T E A,

având în vedere actele și lucrările dosarelor, constată
următoarele:
Prin încheierile din 23 iunie 2010, 29 iunie 2010 și 14 iulie
2010, pronunțate în dosarele nr. 1.804/108/2010,
nr. 2.281/108/2010, nr. 1.835/108/2010, nr. 2.980/108/2010 și
nr. 2.127/108/2010, Tribunalul Arad — Secția civilă a sesizat
Curtea Constituțională cu excepția de neconstituționalitate
a dispozițiilor art. 1 alin. (1), art. 3, art. 4 alin. (1) și (2) și
art. 5 alin. (1) și (4) din Legea nr. 221/2009 privind
condamnările cu caracter politic și măsurile administrative
asimilate acestora, pronunțate în perioada 6 martie 1945—
22 decembrie 1989.
Prin Încheierea din 29 iunie 2010, pronunțată în Dosarul
nr. 3.047/108/2010, Tribunalul Arad — Secția civilă a sesizat
Curtea Constituțională cu excepția de neconstituționalitate
a dispozițiilor art. 1, art. 3, art. 4 și art. 5 din Legea
nr. 221/2009 privind condamnările cu caracter politic și
măsurile administrative asimilate acestora, pronunțate în
perioada 6 martie 1945—22 decembrie 1989.
Excepțiile au fost ridicată de Sabina Schriffert (născută
Nidermaier), Iosif Tuduri, Tereza Muhari (născută Zagoni
Tereza), Laurențiu Fucs, Siegfried-Ioan Bernhardt, Mariana
Bernhardt și Kohler Ana, în cauze având ca obiect acordarea
de despăgubiri în baza Legii nr. 221/2009 privind condamnările
cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989.
În motivarea excepției de neconstituționalitate autorii
acesteia susțin, în esență, că sintagma ăreferitoare la perioada
6 martie 1945—22 decembrie 1989”, regăsită în cuprinsul art. 1

alin. (1), art. 3, art. 4 alin. (1) și (2) și art. 5 alin. (1) și (4) din
Legea nr. 221/2009, creează o situație discriminatorie, întrucât
exclude din categoria persoanelor îndreptățite a beneficia de
despăgubirile conferite prin legea specială pe cele care au fost
supuse condamnărilor și măsurilor administrative cu caracter
politic luate după data de 23 august 1944 și până la instaurarea
oficială a regimului comunist din România, la data de 6 martie
1945. Există situații în care persoanele care au fost supuse unor
măsuri administrative cu caracter politic luate față de ele în
perioada 23 august 1944—6 martie 1945 au obținut
recunoașterea statutului de persoană condamnată sau față de
care s-a luat o măsură administrativă cu caracter politic conform
prevederilor Decretului-lege nr. 118/1990 și Ordonanței de
urgență a Guvernului nr. 214/1999. Deși recunoașterea calității
de persoane persecutate politic, condamnate, deportate,
internate în lagăre de muncă sau în colonii a fost recunoscută de
prevederile de lege menționate anterior, aceste persoane nu pot
beneficia de prevederile Legii nr. 221/2009, întrucât, prin
folosirea sintagmei ăîn perioada 6 martie 1945—22 decembrie
1989” în cuprinsul prevederilor art. 1 alin. (1), art. 3, art. 4
alin. (1) și (2) și art. 5 alin. (1) și (4), sunt excluse din categoria
persoanelor îndreptățite de a beneficia de dispozițiile acestei
legi cu caracter reparatoriu.
Tribunalul Arad — Secția civilă opinează că excepția de
neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului, precum și
Avocatului Poporului, pentru a-și exprima punctul de vedere
asupra excepției de neconstituționalitate.
Avocatul Poporului, în dosarele nr. 3.076D/2010,
nr. 3.088D/2010, nr. 3.091D/2010, nr. 3.343D/2010 și
nr. 3.576D/2010, apreciază că dispozițiile criticate sunt
constituționale.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, punctele de vedere ale Avocatului
Poporului, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate, astfel cum reiese
din încheierile de sesizare, în dosarele nr. 3.076D/2010, nr.
3.088D/2010 nr. 3.091D/2010, nr. 3.343D/2010 și
nr. 3.576D/2010 îl constituie dispozițiile art. 1 alin. (1), art. 3, art.
4 alin. (1) și (2), art. 5 alin. (1) și (4), iar în Dosarul
nr. 3.575D/2010 îl constituie dispozițiile art. 1, art. 3, art. 4 și
art. 5 din Legea nr. 221/2009 privind condamnările cu caracter
politic și măsurile administrative asimilate acestora, pronunțate
în perioada 6 martie 1945—22 decembrie 1989.
Din analiza considerentelor încheierii de sesizare, precum și
din notele autorilor excepției de neconstituționalitate reiese că
obiect al excepției îl constituie dispozițiile art. 1 alin. (1), art. 3,
art. 4 alin. (1) și (2) și art. 5 alin. (1) și alin. (4) din Legea
nr. 221/2009 privind condamnările cu caracter politic și măsurile
administrative asimilate acestora, pronunțate în perioada
6 martie 1945—22 decembrie 1989, publicată în Monitorul
Oficial al României, Partea I, nr. 396 din 11 iunie 2009.

MONITORUL OFICIAL AL ROMÂNIEI, PARTEA I, Nr. 574/12.VIII.2011
Dispozițiile criticate au următorul cuprins:
— Art. 1 alin. (1): ă(1) Constituie condamnare cu caracter
politic orice condamnare dispusă printr-o hotărâre
judecătorească definitivă, pronunțată în perioada 6 martie
1945—22 decembrie 1989, pentru fapte săvârșite înainte de
data de 6 martie 1945 sau după această dată și care au avut
drept scop împotrivirea față de regimul totalitar instaurat la data
de 6 martie 1945.”;
— Art. 3: ăConstituie măsură administrativă cu caracter politic
orice măsură luată de organele fostei miliții sau securități, având
ca obiect dislocarea și stabilirea de domiciliu obligatoriu,
internarea în unități și colonii de muncă, stabilirea de loc de
muncă obligatoriu, dacă au fost întemeiate pe unul sau mai
multe dintre următoarele acte normative:
a) Decretul nr. 6 din 14 ianuarie 1950, Decretul nr. 60 din
10 martie 1950, Decretul nr. 257 din 3 iulie 1952, Decretul
nr. 258 din 22 august 1952, Decretul nr. 77 din 11 martie 1954
și Decretul nr. 89 din 17 februarie 1958;
b) Hotărârea Consiliului de Miniștri nr. 2/1950, Hotărârea
Consiliului de Miniștri nr. 1.154 din 26 octombrie 1950,
Hotărârea Consiliului de Miniștri nr. 344 din 15 martie 1951,
Hotărârea Consiliului de Miniștri nr. 326/1951, Hotărârea
Consiliului de Miniștri nr. 1.554 din 22 august 1952, Hotărârea
Consiliului de Miniștri nr. 337 din 11 martie 1954, Hotărârea
Consiliului de Miniștri nr. 237 din 12 februarie 1957, Hotărârea
Consiliului de Miniștri nr. 282 din 5 martie 1958 și Hotărârea
Consiliului de Miniștri nr. 1.108 din 2 august 1960;
c) Ordinul nr. 100/Cabinet din 3 aprilie 1950 al Direcțiunii
Generale a Securității Poporului;
d) Ordinul nr. 5/Cabinet/1948, Ordinul nr. 26.500/
Cabinet/1948, Ordinul nr. 490/Cabinet/1952 și Ordinul
nr. 8/20/Cabinet/1952 ale Ministerului Afacerilor Interne;
e) deciziile nr. 200/1951, nr. 239/1952 și nr. 744/1952 ale
Ministerului Afacerilor Interne;
f) Ordinul nr. 838 din 4 decembrie 1952 al Ministerului
Securității Statului.”;
— Art. 4 alin. (1) și (2): ă(1) Persoanele condamnate penal în
perioada 6 martie 1945 — 22 decembrie 1989 pentru alte fapte
decât cele prevăzute la art. 1 alin. (2) pot solicita instanței de
judecată să constate caracterul politic al condamnării lor, potrivit
art. 1 alin. (3). Cererea poate fi introdusă și după decesul
persoanei, de orice persoană fizică sau juridică interesată ori,
din oficiu, de parchetul de pe lângă tribunalul în circumscripția
căruia domiciliază persoana interesată.
(2) Persoanele care au făcut obiectul unor măsuri
administrative, altele decât cele prevăzute la art. 3, pot, de
asemenea, solicita instanței de judecată să constate caracterul
politic al acestora. Prevederile art. 1 alin. (3) se aplică în mod
corespunzător.”;
— Art. 5 alin. (1) și (4): ă(1) Orice persoană care a suferit
condamnări cu caracter politic în perioada 6 martie 1945—
22 decembrie 1989 sau care a făcut obiectul unor măsuri
administrative cu caracter politic, precum și, după decesul
acestei persoane, soțul sau descendenții acesteia până la
gradul al II-lea inclusiv pot solicita instanței prevăzute la art. 4
alin. (4), în termen de 3 ani de la data intrării în vigoare a
prezentei legi, obligarea statului la:
a) declarat neconstituțional prin Decizia nr. 1.354 din
20 octombrie 2010, publicată în Monitorul Oficial al României,
Partea I, nr. 761 din 15 noiembrie 2010, Decizia nr. 1.358 din
21 octombrie 2010 și Decizia nr. 1.360 din 21 octombrie 2010,
publicate în Monitorul Oficial al României, Partea I, nr. 761 din
15 noiembrie 2010;
b) acordarea de despăgubiri reprezentând echivalentul
valorii bunurilor confiscate prin hotărâre de condamnare sau
ca efect al măsurii administrative, dacă bunurile respective nu
i-au fost restituite sau nu a obținut despăgubiri prin echivalent în

5

condițiile Legii nr. 10/2001 privind regimul juridic al unor imobile
preluate în mod abuziv în perioada 6 martie 1945—
22 decembrie 1989, republicată, cu modificările și completările
ulterioare, sau ale Legii nr. 247/2005 privind reforma în
domeniile proprietății și justiției, precum și unele măsuri
adiacente, cu modificările și completările ulterioare;
c) repunerea în drepturi, în cazul în care prin hotărârea
judecătorească de condamnare s-a dispus decăderea din
drepturi sau degradarea militară.
[...]
(4) Prezenta lege se aplică și persoanelor cărora le-au fost
recunoscute drepturile prevăzute de Decretul-lege nr. 118/1990,
republicat, cu modificările și completările ulterioare, persoanelor
cărora li s-a recunoscut calitatea de luptător în rezistența
anticomunistă, potrivit Ordonanței de urgență a Guvernului
nr. 214/1999, aprobată cu modificări și completări prin Legea
nr. 568/2001, cu modificările și completările ulterioare, în
măsura în care se încadrează în prevederile art. 1, 3 și 4,
precum și persoanelor care au fost condamnate prin hotărâri
judecătorești pentru săvârșirea de infracțiuni la care face referire
prezenta lege și care au obținut desființarea, anularea sau
casarea hotărârilor de condamnare, ca urmare a exercitării
căilor extraordinare de atac, până la data intrării în vigoare a
prezentei legi, cu condiția să nu fi beneficiat de drepturile
prevăzute la alin. (1) lit. a), b) sau c).”
Autorii excepției de neconstituționalitate consideră că textele
de lege criticate contravin dispozițiilor constituționale ale art. 16
alin. (1) privind egalitatea în drepturi, ale art. 14 privind
interzicerea discriminării din Convenția pentru apărarea
drepturile omului și a libertăților fundamentale și ale art. 1 din
Protocolul nr. 12 la această Convenție.
Examinând excepția de neconstituționalitate, Curtea
constată că autorii excepției sunt nemulțumiți de faptul că Legea
nr. 221/2009 privind condamnările cu caracter politic și măsurile
administrative asimilate acestora, pronunțate în perioada
6 martie 1945—22 decembrie 1989 se referă doar la perioada
ă6 martie 1945—22 decembrie 1989” și exclude din categoria
persoanelor îndreptățite de a beneficia de dispozițiile acestei
legi cu caracter reparatoriu pe cele care au fost supuse
condamnărilor și măsurilor administrative cu caracter politic
luate după data de 23 august 1944 și până la instaurarea oficială
a regimului comunist din România, la data de 6 martie 1945,
deși calitatea de persoane persecutate politic, condamnate,
deportate, internate în lagăre de muncă sau în colonii le-a fost
recunoscută prin prevederile Decretului-lege nr. 118/1990 și ale
Ordonanței de urgență a Guvernului nr. 214/1999.
Curtea observă că prevederile criticate fac parte din
categoria actelor normative prin care s-a legiferat în domeniul
măsurilor reparatorii ce se acordă peroanelor privind
condamnările cu caracter politic și măsurile administrative
asimilate acestora.
De asemenea, Curtea constată că legiuitorul este liber să
opteze în privința atât a măsurilor reparatorii, cât și a întinderii
și a modalității de acordare a acestora, în funcție de situația
concretă a persoanelor îndreptățite a beneficia de aceste
despăgubiri, fără ca prin aceasta să se instituie un tratament
juridic diferit pentru categoriile de cetățeni aflate în situații
identice.
Criteriul temporal avut în vedere prin această lege
reparatorie pentru a se constata caracterul politic al condamnării
sau al măsurii administrative asimilate acesteia este departe de
a fi unul aleatoriu sau arbitrar (ad similis, a se vedea Decizia
nr. 422 din 15 aprilie 2010, publicată în Monitorul Oficial al
României, Partea I, nr. 349 din 27 mai 2010).
Momentul 6 martie 1945 marchează instaurarea dictaturii
comuniste, iar 22 decembrie 1989 vizează sfârșitul acesteia în
România. Prin urmare, perioada 6 martie 1945—22 decembrie

6

MONITORUL OFICIAL AL ROMÂNIEI, PARTEA I, Nr. 574/12.VIII.2011

1989 este circumscrisă în totalitate perioadei dictaturii
comuniste, astfel încât opțiunea legiuitorului de a edicta o lege
reparatorie numai în privința persoanelor aflate în ipoteza art. 1
din lege este una justificată în mod obiectiv și rațional.
Așadar, este neîntemeiată critica potrivit căreia sintagma
ăreferitoare la perioada 6 martie 1945—22 decembrie 1989”,
regăsită în cuprinsul Legii nr. 221/2009, creează o situație
discriminatorie întrucât exclude din categoria persoanelor
îndreptățite a beneficia de despăgubirile conferite prin legile
speciale, respectiv Decretul-lege nr. 118/1990 și Ordonanța de
urgență a Guvernului nr. 214/1999, pe cele care au fost supuse

condamnărilor și măsurilor administrative cu caracter politic
luate după data de 23 august 1944 și până la instaurarea oficială
a regimului comunist din România, la data de 6 martie 1945,
legiuitorul fiind îndreptățit ca pentru situații deosebite să aplice
un tratament juridic diferit. De altfel, în jurisprudența sa, Curtea
Constituțională a statuat că egalitatea nu este sinonimă cu
uniformitatea, astfel încât, dimpotrivă, unor situații diferite,
justificate obiectiv și rațional, trebuie să le corespundă un
tratament juridic diferit, spre exemplu prin Decizia nr. 126 din
4 iulie 2000, publicată în Monitorul Oficial al României, Partea I,
nr. 447 din 11 septembrie 2000.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 alin. (1), art. 3, art. 4 alin. (1) și (2) și art. 5
alin. (1) și (4) din Legea nr. 221/2009 privind condamnările cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989, excepție ridicată de Sabina Schriffert (nascută Nidermaier), Iosif Tuduri,
Tereza Muhari (născută Zagoni Tereza), Laurențiu Fucs, Kohler Ana, Siegfried-Ioan Bernhardt și Mariana Bernhardt în dosarele
nr. 1.804/108/2010, nr. 2.281/108/2010, nr. 1.835/108/2010, nr. 2.980/108/2010, nr. 3.047/108/2010 și nr. 2.127/108/2010 ale
Tribunalului Arad — Secția civilă.
Definitivă și general obligatorie.
Pronunțată în ședința publică din data de 24 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ionița Cochințu

CURTEA CONSTITUȚIONALĂ

D E C I Z I A Nr. 429
din 7 aprilie 2011

referitoare la excepția de neconstituționalitate a dispozițiilor art. 2—6
din Ordonanța Guvernului nr. 5/2001 privind procedura somației de plată
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 2—6 din Ordonanța Guvernului nr. 5/2001
privind procedura somației de plată, excepție ridicată de
Societatea Comercială ăLaminate” — S.A. din București în

Dosarul nr. 6.638/121/2009 al Tribunalului Galați — Secția
comercială.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 1 aprilie 2010, pronunțată în Dosarul
nr. 6.638/121/2009, Tribunalul Galați — Secția comercială a
sesizat Curtea Constituțională cu excepția de
neconstituționalitate a prevederilor art. 2—6 din Ordonanța
Guvernului nr. 5/2001 privind procedura somației de plată.

MONITORUL OFICIAL AL ROMÂNIEI, PARTEA I, Nr. 574/12.VIII.2011
Excepția a fost invocată de Societatea Comercială
ăLaminate” — S.A. București într-o cauză având ca obiect
emiterea unei somații de plată.
În motivarea excepției de neconstituționalitate autorul
acesteia susține că dispozițiile legale criticate sunt
neconstituționale, întrucât procedura de judecată a cererilor
formulate în baza acestor dispoziții creează un dezavantaj vădit
debitorului, care se vede în imposibilitatea de a se apăra în mod
adecvat și temeinic, astfel cum se întâmplă în cazul acțiunilor
judecate potrivit dreptului comun. Autorul mai susține că
dispozițiile legale atacate nu permit administrarea unui
probatoriu complet, singura probă admisă fiind cea cu înscrisuri,
restul probelor fiind inadmisibile în raport cu procedura
reglementată de ordonanță. Or, tocmai pentru că debitorul nu
poate formula apărări de fond și nici nu poate administra alte
probe în afara înscrisurilor, cum ar fi martori sau expertize, se
află aproape în imposibilitatea de a demonstra caracterul
netemeinic al cererii creditorului.
Pe de altă parte, legea cere creditorului să probeze numai
existența unui înscris al creanței, care să fi fost acceptat de
debitor, fără a i se impune o altă cerință, creându-se astfel o
vădită inegalitate în fața legii între cele două părți, inegalitate
care poate conduce la grave abuzuri de drept din partea
creditorului.
Autorul mai susține că, de altfel, Curtea Europeană a
Drepturilor Omului a constatat că o distincție este discriminatorie
dacă este lipsită de justificare obiectivă și rezonabilă, adică nu
urmărește un scop legitim, sau dacă nu există un raport
rezonabil de proporționalitate între mijloacele uzitate și scopul
urmărit, în speță neexistând o astfel de justificare.
În final, se arată că prevederile art. 6 alin. (4) din ordonanță,
potrivit cărora ordonanța se va înmâna părții prezente, duc de
fapt la o prejudecare a cauzei de către completul de judecată,
care se pronunță înainte de a cerceta fondul prin administrarea
de probe, ceea ce reprezintă o încălcare a dreptului de
proprietate.
Tribunalul Galați — Secția comercială consideră că
excepția de neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că dispozițiile legale criticate sunt
constituționale. Astfel, procedura reglementată de Ordonanța
Guvernului nr. 5/2001 oferă creditorilor o cale rapidă și mai puțin
costisitoare în vederea obținerii titlurilor executorii, având drept
scop simplificarea demersului jurisdicțional și asigurarea
celerității litigiilor.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2—6 din Ordonanța Guvernului nr. 5/2001 privind
procedura somației de plată, publicată în Monitorul Oficial al
României, Partea I, nr. 422 din 30 iulie 2001, aprobată cu
modificări și completări prin Legea nr. 295/2002, publicată în

7

Monitorul Oficial al României, Partea I, nr. 380 din 5 iunie 2002,
cu modificările și completările ulterioare, având următorul
cuprins:
— Art. 2: ă(1) Cererile privind somația de plată se depun la
instanța competentă pentru judecarea fondului cauzei în primă
instanță.
(2) La instanțele prevăzute la alin. (1) cererile se
soluționează de un singur judecător.
(3) Judecătorul verifică din oficiu competența instanței,
procedând potrivit legii.”;
— Art. 3: ă(1) Cererea introdusă potrivit art. 2 va cuprinde:
a) numele și domiciliul sau, după caz, denumirea și sediul
creditorului;
b) numele și domiciliul debitorului persoană fizică, iar în cazul
debitorului persoană juridică, denumirea și sediul, precum și,
după caz, numărul certificatului de înmatriculare în registrul
comerțului sau în registrul persoanelor juridice, codul fiscal și
contul bancar;
c) sumele prevăzute la art. 1 alin. (2), temeiul de fapt și de
drept al obligațiilor de plată, perioada la care se referă acestea,
termenul la care trebuia făcută plata și orice element necesar
pentru determinarea datoriei.
(2) La cerere se anexează contractul sau orice alt înscris
doveditor al sumelor datorate.
(3) Cererea și actele anexate la aceasta se depun în copie în
atâtea exemplare câte părți sunt, plus unul pentru instanță”;
— Art. 4: ă(1) Abrogat.
(2) În toate cazurile, pentru soluționarea cererii, judecătorul
dispune citarea părților, potrivit dispozițiilor Codului de procedură
civilă referitoare la pricinile urgente, pentru explicații și lămuriri,
precum și pentru a stărui în efectuarea plății sumei datorate de
debitor ori pentru înțelegerea părților asupra modalităților de
plată.
(3) La citația pentru debitor se vor anexa în copie cererea
creditorului și actele depuse de acesta în susținerea cererii.
(4) În citație se va face mențiunea că până cel mai târziu în
ziua fixată pentru înfățișare debitorul poate să depună
întâmpinare, precum și actele ce pot contribui la soluționarea
cererii.”;
— Art. 5: ăÎn cazul în care creditorul primește plata datoriei ori
declară că este mulțumit cu înțelegerea asupra plății, judecătorul
va lua act despre aceasta și va proceda la închiderea dosarului,
pronunțând o încheiere irevocabilă. Încheierea privind
înțelegerea părților asupra plății constituie titlu executoriu.”;
— Art. 6: ă(1) Dacă nu a intervenit închiderea dosarului în
condițiile art. 5, judecătorul va examina cererea pe baza actelor
depuse, precum și a explicațiilor și lămuririlor părților, ce i-au
fost prezentate potrivit art. 4.
(2) Când în urma examinării prevăzute la alin. (1) constată că
pretențiile creditorului sunt justificate, judecătorul emite
ordonanța care va conține somația de plată către debitor,
precum și termenul de plată.
(3) Termenul de plată nu va fi mai mic de 10 zile și nici nu va
depăși 30 de zile. Judecătorul va putea stabili alt termen potrivit
înțelegerii părților.
(4) Ordonanța se va înmâna părții prezente sau se va
comunica fiecărei părți de îndată, prin scrisoare recomandată
cu confirmare de primire.”
În opinia autorului excepției de neconstituționalitate,
prevederile legale criticate contravin dispozițiilor art. 16 privind
egalitatea în drepturi, art. 21 privind accesul liber la justiție,
art. 24 privind dreptul la apărare, art. 124 alin. (2) privind
înfăptuirea justiției din Constituție, precum și prevederilor art. 6
paragraful 1 privind dreptul la un proces echitabil și art. 14
privind interzicerea discriminării din Convenția pentru apărarea
drepturilor omului și a libertăților fundamentale.

8

MONITORUL OFICIAL AL ROMÂNIEI, PARTEA I, Nr. 574/12.VIII.2011

Examinând excepția de neconstituționalitate, Curtea
constată că asupra constituționalității Ordonanței Guvernului
nr. 5/2001 în ansamblu ori a principalelor dispoziții ale acesteia
s-a pronunțat prin mai multe decizii și, răspunzând unor critici
asemănătoare, a statuat constant că prevederile respective sunt
în acord cu dispozițiile constituționale.
Astfel, prin Decizia nr. 1.388 din 16 decembrie 2008,
publicată în Monitorul Oficial al României, Partea I, nr. 886 din
29 decembrie 2008, Curtea a reținut că Ordonanța Guvernului
nr. 5/2001 instituie o procedură specială și accelerată,
derogatorie de la normele procedurii civile, pentru a asigura
recuperarea într-un timp cât mai scurt a creanțelor. Acest
caracter special al procedurii a determinat limitarea mijloacelor
de probă utilizabile în prima fază la înscrisuri, completate cu
explicațiile și lămuririle date de părți. Potrivit art. 1 alin. (1) din
ordonanță, această procedură se aplică doar în cazul ăcreanțelor
certe, lichide, exigibile ce reprezintă obligații de plată a unor
sume de bani, asumate prin contract constatat printr-un înscris
ori determinate potrivit unui statut, regulament sau altui înscris
însușit de părți prin semnătură ori în alt mod admis de lege”,
întrucât ordonanța cu somația de plată, ce urmează a fi emisă

de judecător, se va referi doar la obligații de plată a unor sume
de bani rezultate din înscrisuri însușite de părți, fiind justificată
cerința ca dovada acestora să se facă prin înscrisuri. Celelalte
aspecte ale raporturilor juridice dintre părți urmează a fi
rezolvate conform reglementărilor din dreptul comun. Limitarea
este deopotrivă valabilă pentru ambele părți, ele având condiții
identice pentru exercitarea dreptului la apărare.
Prin aceeași decizie Curtea a reținut că ordonanța cu
somația de plată, emisă de judecător, în măsura în care a rămas
irevocabilă, are autoritatea lucrului judecat în privința obligațiilor
de plată prevăzute la art. 1 alin. (1) din Ordonanța Guvernului
nr. 5/2001. Art. 111 din ordonanță exclude autoritatea lucrului
judecat ăcu privire la fondul raporturilor juridice dintre părți”,
tocmai în scopul de a da posibilitatea părților ca ulterior să își
valorifice, conform normelor din dreptul comun, eventualele
pretenții de altă natură, izvorâte din aceleași raporturi juridice.
Întrucât nu au intervenit elemente noi, de natură a determina
reconsiderarea jurisprudenței Curții, atât soluția, cât și
considerentele cuprinse în această decizie își păstrează
valabilitatea și în prezenta cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 2—6 din Ordonanța Guvernului nr. 5/2001
privind procedura somației de plată, excepție ridicată de Societatea Comercială ăLaminate” — S.A. din București în Dosarul
nr. 6.638/121/2009 al Tribunal Galați — Secția comercială.
Definitivă și general obligatorie.
Pronunțată în ședința din data de 7 aprilie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 609
din 12 mai 2011

referitoare la excepția de neconstituționalitate a prevederilor art. 106 alin. (1) teza întâi
din Legea nr. 188/1999 privind Statutul funcționarilor publici și ale art. 7 alin. (7)
din Legea contenciosului administrativ nr. 554/2004
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.

Pe rol se află soluționarea excepției de neconstituționalitate
a prevederilor art. 106 alin. (1) din Legea nr. 188/1999 privind
Statutul funcționarilor publici și ale art. 7 alin. (7) din Legea
contenciosului administrativ nr. 554/2004, excepție ridicată de
Gheorghe-Florin Bene în Dosarul nr. 3.210/108/2009 al Curții
de Apel Timișoara — Secția contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate.

MONITORUL OFICIAL AL ROMÂNIEI, PARTEA I, Nr. 574/12.VIII.2011
C U R T E A,

având în vedere actele și lucrările dosarului, constată
următoarele:
Prin Încheierea din 27 aprilie 2010, pronunțată în Dosarul
nr. 3.210/108/2009, Curtea de Apel Timișoara — Secția
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 106 alin. (1) din Legea nr. 188/1999 privind
Statutul funcționarilor publici și art. 7 alin. (7) din Legea
contenciosului administrativ nr. 554/2004, excepție ridicată
de Gheorghe-Florin Bene într-o cauză de contencios
administrativ având ca obiect anularea deciziei de eliberare din
funcție a acestuia.
În motivarea excepției de neconstituționalitate autorul
acesteia susține că este neconstituțională sintagma ăîn condițiile
și termenele prevăzute de Legea contenciosului administrativ
nr. 554/2004, cu modificările ulterioare”, cuprinsă în art. 106
alin. (1) din Legea nr. 188/1999, întrucât creează o discriminare
între funcționarii publici și persoanele încadrate cu contract de
muncă, acestea din urmă fiind îndreptățite să se adreseze
instanței dacă angajatorul a emis un act de încetare a raportului
de muncă, spre deosebire de funcționarul public, care este
obligat ca mai întâi să depună o plângere prealabilă și abia apoi
să se adreseze instanței de judecată. Prin parcurgerea
procedurii prealabile, se adaugă o perioadă considerabilă de
timp perioadei normale de soluționare a litigiului său, ceea ce
nesocotește dreptul la soluționarea cauzei într-un termen
rezonabil. Mai arată că este încălcat și art. 41 alin. (1) din
Constituție, fiind vizat dreptul la muncă pe care acesta îl
garantează.
În ceea ce privește dispozițiile art. 7 alin. (7) din Legea
nr. 554/2004, susține că sintagma ănumai pentru motive
temeinice” contravine caracterului unitar al statului român și
caracterizării României ca stat de drept, în care dreptatea
constituie o valoare supremă garantată. Arată, în acest sens, că
noțiunea de ămotive temeinice” nu este definită de lege,
aprecierea acesteia fiind lăsată la discreția judecătorului, astfel
că există posibilitatea aplicării în mod diferit, chiar contradictoriu,
în cazuri diferite, la instanțe diferite. De aceea, unii justițiabili vor
fi ăvictimele unui proces inechitabil”.
Curtea de Apel Timișoara — Secția contencios
administrativ și fiscal apreciază că excepția de
neconstituționalitate este neîntemeiată. Precizează că legiuitorul
poate opta pentru stabilirea competenței și a procedurii de
soluționare a unor categorii de litigii în favoarea instanțelor de
contencios administrativ, acest drept nefiind limitat de
Constituție. Totodată, admite posibilitatea interpretării diferite a
sintagmei ămotive temeinice”, dar permisiunea acordată de
legiuitor instanțelor de a o interpreta nu constituie o problemă de
constituționalitate care să poată fi cenzurată de Curtea
Constituțională.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.

9

Obiectul excepției de neconstituționalitate, astfel cum rezultă
din încheierea de sesizare, îl constituie prevederile art. 106
alin. (1) din Legea nr. 188/1999 privind Statutul funcționarilor
publici, republicată în Monitorul Oficial al României, Partea I,
nr. 365 din 29 mai 2007, și cele ale art. 7 alin. (7) din Legea
contenciosului administrativ nr. 554/2004, publicată în Monitorul
Oficial al României, Partea I, nr. 1.154 din 7 decembrie 2004.
Curtea observă că, în realitate, autorul excepției își limitează
critica numai la teza întâi a art. 106 alin. (1) din Legea
nr. 188/1999 și la art. 7 alin. (7) din Legea contenciosului
administrativ nr. 554/2004, dispoziții asupra cărora, potrivit
jurisprudenței sale, urmează a se pronunța. Aceste texte au
următorul cuprins:
— Art. 106 alin. (1) din Legea nr. 188/1999: ăÎn cazul în care
raportul de serviciu a încetat din motive pe care funcționarul
public le consideră netemeinice sau nelegale, acesta poate cere
instanței de contencios administrativ anularea actului
administrativ prin care s-a constatat sau s-a dispus încetarea
raportului de serviciu, în condițiile și termenele prevăzute de
Legea contenciosului administrativ nr. 554/2004, cu modificările
ulterioare, (...).”;
— Art. 7 alin. (7) din Legea contenciosului administrativ
nr. 554/2004: ăPlângerea prealabilă în cazul actelor
administrative unilaterale se poate introduce, pentru motive
temeinice, și peste termenul prevăzut la alin. (1), dar nu mai
târziu de 6 luni de la data emiterii actului. Termenul de 6 luni
este termen de prescripție.”
În opinia autorului excepției, textele de lege criticate
contravin următoarelor dispoziții din Constituție: art. 1 alin. (1)
și (3) care consacră caracteristicile statului român și care
enumeră valorile și garantează valorile supreme ale acestuia,
art. 16 alin. (1) care consacră egalitatea cetățenilor în fața legii
și a autorităților publice, art. 21 alin. (3) care garantează dreptul
părților la un proces echitabil, soluționat într-un termen
rezonabil, și art. 41 alin. (1) potrivit căruia dreptul la muncă nu
poate fi îngrădit, iar alegerea profesiei, a meseriei sau a
ocupației, precum și a locului de muncă este liberă.
Examinând excepția de neconstituționalitate, Curtea observă
că dispozițiile art. 106 alin. (1) din Legea nr. 188/1999 privind
Statutul funcționarilor publici au mai format obiect al controlului
de constituționalitate, din perspectiva unor critici asemănătoare.
Astfel, prin Decizia nr. 282 din 18 martie 2010, publicată în
Monitorul Oficial al României, Partea I, nr. 294 din 5 mai 2010,
Curtea a reținut că textul de lege criticat are ca scop asigurarea
condițiilor necesare pentru contestarea actului administrativ prin
care s-a constatat sau s-a dispus încetarea raportului de
serviciu, atât sub aspectul legalității, cât și sub aspectul
temeiniciei acestuia, funcționarul public fiind astfel protejat
împotriva emiterii în mod abuziv a unui asemenea act
administrativ. Cu acel prilej Curtea a constatat că nu este
întemeiată critica referitoare la existența unei discriminări între
categoria funcționarilor publici și celelalte categorii de salariați.
Prin edictarea unei legislații specifice funcției publice, legiuitorul
a înțeles să confere funcționarilor publici un statut special, fără
să înfrângă principiul egalității în drepturi, consacrat de Legea
fundamentală. Curtea a arătat că instituirea unui tratament
juridic diferit pentru categorii profesionale diferite nu reprezintă
o discriminare, atât timp cât această diferență de tratament este
însoțită de garanții suficiente exercitării tuturor drepturilor
corespunzătoare.
Întrucât nu au intervenit elemente noi, de natură să justifice
reconsiderarea acestei jurisprudențe, își mențin valabilitatea atât
considerentele, cât și soluția pronunțată prin decizia menționată.
În ceea ce privește prevederile art. 7 alin. (7) din Legea
contenciosului administrativ nr. 554/2004, Curtea observă că,
potrivit acestora, plângerea prealabilă în cazul actelor
administrative unilaterale se poate introduce, pentru motive
temeinice, și peste termenul stabilit la alin. (1) al aceluiași articol,
de 30 de zile de la data comunicării actului, dar nu mai târziu de

10

MONITORUL OFICIAL AL ROMÂNIEI, PARTEA I, Nr. 574/12.VIII.2011

6 luni de la data emiterii actului. Prin Decizia nr. 797 din
27 septembrie 2007, publicată în Monitorul Oficial al României,
Partea I, nr. 707 din 19 octombrie 2007, Curtea a declarat
neconstituționalitatea acestora în măsura în care termenul de
6 luni de la data emiterii actului se aplică plângerii prealabile
formulate de persoana vătămată într-un drept al său ori într-un
interes legitim, printr-un act administrativ cu caracter individual,
adresat altui subiect de drept. Pentru a decide astfel, Curtea a
reținut că, în această interpretare, textul blochează accesul la
justiție al persoanelor care sunt terțe față de raportul juridic în
cadrul căruia a fost emis actul administrativ unilateral, care însă
le vatămă într-un drept al lor sau într-un interes legitim. Aceasta,
deoarece actul este adus doar la cunoștința destinatarului său,
prin comunicare. Or, terții sunt în imposibilitate obiectivă de a
cunoaște existența unui act administrativ unilateral adresat altui
subiect de drept, astfel că plângerea lor prealabilă formulată
împotriva acestuia va fi respinsă ca tardivă, fiind introdusă după
momentul luării la cunoștință de existența și conținutul actului,
adică ulterior expirării termenului de 6 luni de la emiterea
acestuia. În acest fel, accesul la justiție al terților vătămați este
blocat.
Curtea constată că, în cauza de față, criticile formulate de
autorul excepției vizează o altă dispoziție cuprinsă în textul art. 7
alin. (7) din Legea contenciosului administrativ nr. 554/2004. În
opinia autorului prezentei excepții de neconstituționalitate,
sintagma
ănumai
pentru
motive
temeinice”
este
neconstituțională întrucât permite judecătorului să aprecieze
discreționar asupra temeiniciei motivelor care justifică
introducerea plângerii prealabile peste termenul de 30 de zile
de la data comunicării actului, ceea ce ar putea conduce la
aplicarea textului în mod diferit, chiar contradictoriu, în cazuri
diferite, la instanțe diferite. Raportat la aceste critici și față de
declararea neconstituționalității textului de lege criticat în
interpretarea mai sus prezentată, rezultă că, în cauza de față, nu
este incident cazul de inadmisibilitate prevăzut de art. 29 alin. (3)
din Legea nr. 47/1992, iar Curtea urmează să analizeze pe fond
excepția de neconstituționalitate a art. 7 alin. (7) din Legea
contenciosului administrativ nr. 554/2004. A se vedea, în acest
sens, mutatis mutandis, Decizia nr. 1.470 din 10 noiembrie
2009, publicată în Monitorul Oficial al României, Partea I, nr. 887
din 18 decembrie 2009.
Astfel, Curtea observă că textul criticat din Legea
nr. 554/2004 instituie, sub aspectul termenului de introducere a
plângerii prealabile, o excepție de la regula cuprinsă în
prevederile art. 7 alin. (1) din aceeași lege. În virtutea art. 7
alin. (7), persoana care se consideră vătămată într-un drept al
său ori într-un interes legitim printr-un act administrativ individual

poate să solicite autorității publice emitente sau autorității
ierarhic superioare, dacă aceasta există, revocarea, în tot sau în
parte, a acestuia și peste termenul de 30 de zile fixat imperativ
de prevederile art. 7 alin. (1) din legea menționată. Textul de
lege criticat oferă astfel persoanei vătămate — care, în speță,
este chiar destinatarul actului — beneficiul de a introduce
plângerea prealabilă într-un interval de timp de 6 luni de la
emiterea acestuia, cu condiția să învedereze motive temeinice
care să justifice depășirea termenului de 30 de zile.
Autorul excepției susține că prevederea de lege criticată lasă
aprecierea temeiniciei acestor motive la discreția judecătorului,
existând riscul aplicării diferite, chiar contradictorii, a acestor
prevederi de la o instanță la alta, ceea ce ar fi de natură să
înfrângă, pe de o parte, caracterul României de stat de drept, în
care dreptatea constituie o valoare supremă garantată, iar, pe
de altă parte, dreptul la un proces echitabil, protejat de art. 21
alin. (3) din Constituție. Curtea constată că nu poate reține critica
formulată, aprecierea cu privire la caracterul temeinic al
motivelor invocate ținând de însăși esența activității
judecătorului, acesta având, deopotrivă, dreptul și obligația de a
discerne dintre motivele prezentate de parte care sunt cele care
pot justifica introducerea plângerii prealabile peste termenul de
30 de zile care constituie regula. Curtea observă că legiuitorul
nu a folosit o enumerare limitativă a situațiilor care se pot
constitui în astfel de motive temeinice, ci a folosit o expresie
generică, aptă să acopere o gamă variată de împrejurări din
cauza cărora persoana care se consideră vătămată s-a aflat în
imposibilitate de a introduce în termen plângerea administrativă
prealabilă. Acestea pot fi reprezentate fie de considerații de
ordin personal, specifice persoanei vătămate, fie de motive de
natură obiectivă, asupra cărora judecătorul este suveran să
aprecieze, în virtutea rolului său cardinal în cadrul procesului.
De altfel, însăși Curtea Europeană a Drepturilor Omului a
observat că ăexistă multe legi care se servesc, prin forța
lucrurilor, de formule mai mult sau mai puțin vagi ale căror
interpretare și aplicare depind de practică”, astfel că legea nu
este obligatoriu să fie previzibilă cu o certitudine absolută,
întrucât ăcertitudinea, chiar dacă este de dorit, este însoțită
câteodată de o rigiditate excesivă, or dreptul trebuie să poată
să se adapteze schimbărilor de situație”. În acest sens este, de
exemplu, Hotărârea din 22 octombrie 2007, pronunțată în Cauza
Lindon, Otchakovsky-Laurens și July împotriva Franței
(paragraful 41). Așa fiind, excepția de neconstituționalitate a
prevederilor art. 7 alin. (7) din Legea contenciosului administrativ
nr. 554/2004, în ce privește sintagma ămotive temeinice”
cuprinsă în acestea, urmează să fie respinsă ca neîntemeiată.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 106 alin. (1) teza întâi din Legea
nr. 188/1999 privind Statutul funcționarilor publici și ale art. 7 alin. (7) din Legea contenciosului administrativ nr. 554/2004, în ce
privește sintagma ămotive temeinice” cuprinsă în acestea, excepție ridicată de Gheorghe-Florin Bene în Dosarul nr. 3.210/108/2009
al Curții de Apel Timișoara — Secția contencios administrativ și fiscal.
Definitivă și general obligatorie.
Pronunțată în ședința publică din data de 12 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

MONITORUL OFICIAL AL ROMÂNIEI, PARTEA I, Nr. 574/12.VIII.2011

11

CURTEA CONSTITUȚIONALĂ

D E C I Z I A Nr. 610
din 12 mai 2011

referitoare la excepția de neconstituționalitate a prevederilor art. 1 alin. (2) și art. 4
din Ordonanța de urgență a Guvernului nr. 107/2002 privind înființarea Administrației Naționale
ăApele Române” și ale art. 1 alin. (1) și (2) și art. 2 alin. (3) din anexa nr. 3 la aceeași ordonanță
de urgență, precum și a prevederilor art. 50 alin. (1) și art. 107 alin. (4) din Legea apelor nr. 107/1996
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 1 alin. (2) și art. 4 din Ordonanța de urgență
a Guvernului nr. 107/2002 privind înființarea Administrației
Naționale ăApele Române” și ale art. 1 alin. (1) și (2) și art. 2
alin. (3) din anexa nr. 3 la aceeași ordonanță de urgență, precum
și a prevederilor art. 50 alin. (1) și art. 107 alin. (4) din Legea
apelor nr. 107/1996, excepție ridicată de Societatea Comercială
ăApă Canal” — S.A. din Galați în Dosarul nr. 8.385/233/2009 al
Judecătoriei Galați — Secția civilă, care formează obiectul
Dosarului nr. 2.927D/2010 al Curții Constituționale.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în Dosarul
nr. 2.929D/2010,
având
ca
obiect
excepția
de
neconstituționalitate a acelorași prevederi legale, ridicată de
același autor în Dosarul nr. 15.942/233/2009 al Judecătoriei
Galați — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent învederează Curții că, în ambele dosare,
partea Administrația Națională ăApele Române” — Administrația
Bazinală de Apă Prut (fosta Direcția Apelor Prut) a transmis note
scrise prin care solicită respingerea ca neîntemeiată a excepției
de neconstituționalitate.
Curtea, din oficiu, văzând identitatea de obiect a cauzelor
menționate, pune în discuție problema conexării lor.
Reprezentantul Ministerului Public este de acord cu
propunerea de conexare a acestor cauze.
Curtea, în temeiul art. 53 alin. (5) din Legea nr. 47/1992,
dispune conexarea Dosarului nr. 2.929D/2010 la Dosarul
nr. 2.927D/2010, care a fost primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției ca neîntemeiată, invocând
jurisprudența Curții Constituționale cu privire la textele de lege
criticate.
C U R T E A,

având în vedere actele și lucrările dosarelor, reține următoarele:
Prin încheierile din 28 și 29 aprilie 2010, pronunțate în
dosarele nr. 8.385/233/2009 și nr. 15.942/233/2009,
Judecătoria Galați — Secția civilă a sesizat Curtea
Constituțională cu excepția de neconstituționalitate a
prevederilor art. 1 alin. (2) și art. 4 din Ordonanța de urgență
a Guvernului nr. 107/2002 privind înființarea Administrației

Naționale ăApele Române” și ale art. 1 alin. (1) și (2) și art. 2
alin. (3) din anexa nr. 3 la aceeași ordonanță de urgență,
precum și a prevederilor art. 50 alin. (1) și art. 107 alin. (4)
din Legea apelor nr. 107/1996. Excepția a fost ridicată de
Societatea Comercială ăApă Canal” — S.A. din Galați în cauze
având ca obiect soluționarea plângerilor formulate împotriva
unor procese-verbale de constatare și sancționare a unor
contravenții.
În motivarea excepției de neconstituționalitate autorul
acesteia arată că Administrația Națională ăApele Române”
aprobă limite referitoare la timp, lucrări și încărcare cu poluanți
și, fiind o instituție care se autofinanțează, stabilește și penalități
pentru încălcarea acestora. Susține că textele de lege criticate
ănu țin cont de logica dreptului comunitar, ilustrată de hotărârile
Curții Europene de Justiție din 20 martie 1985, pronunțată în
Cauza Italia împotriva Comisiei (British Telecom), și din
19 martie 1991, pronunțată în Cauza Franța împotriva Comisiei”,
în sensul că ăstatul nu poate fi în același timp și jucător, și
arbitru”, ăfiind necesară disocierea între funcția de reglementare
și funcția de gestiune a serviciilor de ape”. Susține că legislația
permite excesul de putere și abuzul de poziție dominantă al
Administrației Naționale ăApele Române”, iar obligarea autorului
excepției, față de care au fost încheiate mai multe proceseverbale de constatare și stabilire a unor contravenții, la plata
penalităților conduce la diminuarea fondurilor sale pentru
investiții. Precizează că acest lucru se reflectă atât în costurile
serviciilor de apă suportate de cetățean, cât și în dificultăți în
realizarea unor obiective precum limitarea poluării receptorilor
naturali, refacerea calității apelor, gospodărirea durabilă a apei
etc. Arată că, în cazul său, nu s-a aplicat sancțiunea principală
a amenzii, ci cea complementară a penalităților, primând astfel
ăinteresul economic al finanțării propriei instituții, iar nu interesul
public, interes care a fost afectat substanțial prin aplicarea
acestor penalități”.
Judecătoria Galați — Secția civilă consideră că excepția
de neconstituționalitate este neîntemeiată, întrucât textele de
lege criticate reprezintă opțiunea legiuitorului, care a apreciat că
este just ca recuperarea costurilor serviciilor de apă să se facă
pe sistemul de contribuții, plăți, bonificații și penalități.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, notele scrise transmise, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.

12

MONITORUL OFICIAL AL ROMÂNIEI, PARTEA I, Nr. 574/12.VIII.2011

Obiectul excepției de neconstituționalitate îl constituie
următoarele prevederi:
• art. 1 alin. (2) și art. 4 din Ordonanța de urgență a
Guvernului nr. 107/2002 privind înființarea Administrației
Naționale ăApele Române”, publicată în Monitorul Oficial al
României, Partea I, nr. 691 din 20 septembrie 2002, modificate
și completate prin Ordonanța de urgență a Guvernului
nr. 73/2005, publicată în Monitorul Oficial al României, Partea I,
nr. 607 din 13 iulie 2005, și prin Legea nr. 400/2005 privind
aprobarea Ordonanței de urgență a Guvernului nr. 73/2005
pentru modificarea și completarea Ordonanței de urgență a
Guvernului nr. 107/2002 privind înființarea Administrației
Naționale ăApele Române”, publicată în Monitorul Oficial al
României, Partea I, nr. 19 din 10 ianuarie 2006. Prevederile
legale menționate au următorul cuprins:
— Art. 1 alin. (2): ă(2) Administrația Națională «Apele
Române» este persoană juridică română și funcționează pe
bază de gestiune și autonomie economică, în coordonarea
autorității publice centrale din domeniul apelor, în condițiile
prezentei ordonanțe de urgență.”;
— Art. 4: ă(1) Cheltuielile pentru funcționarea Administrației
Naționale «Apele Române» se vor asigura din venituri proprii,
purtătoare de dobândă, rezultate din aplicarea mecanismului
economic specific în domeniul gospodăririi cantitative și
calitative a apelor. Veniturile proprii neconsumate în cursul
exercițiului financiar se reportează în exercițiul financiar următor.
(2) Mecanismul economic specific domeniului gospodăririi
durabile a resurselor de apă, prevăzut în anexa nr. 3, include
sistemul de contribuții, plăți, bonificații, tarife și penalități.
(3) Administrația Națională «Apele Române» aplică sistemul
de contribuții, plăți, bonificații, tarife și penalități specifice de
gospodărire a resurselor de apă, prevăzute în anexele nr. 4—7,
tuturor utilizatorilor de apă, indiferent de deținătorii cu orice titlu
ai amenajărilor și instalațiilor.
(4) Penalitățile se aplică acelor utilizatori de apă la care se
constată abateri de la prevederile reglementate, atât pentru
depășirea cantităților de apă utilizate, cât și pentru concentrațiile
de substanțe impurificatoare evacuate în resursele de apă.
(5) Cuantumul contribuțiilor specifice de gospodărire a
resurselor de apă, a tarifelor și penalităților este prevăzut în
anexele nr. 5, 6 și 7 și se reactualizează periodic prin hotărâre
a Guvernului, la propunerea autorității publice centrale din
domeniul apelor.
(6) De la bugetul de stat, bugetele locale și din surse proprii
ale persoanelor fizice și juridice se vor asigura cheltuielile
pentru:
a) acțiunile operative de interes public de apărare împotriva
inundațiilor, fenomenelor hidrometeorologice periculoase și
accidentelor la construcțiile hidrotehnice, precum și cele pentru
constituirea stocului de materiale și mijloace de apărare;
b) întreținerea și repararea lucrărilor cu rol de apărare
împotriva inundațiilor, refacerea și repunerea în funcțiune a
lucrărilor de gospodărire a apelor afectate de calamități naturale
sau alte evenimente deosebite.
(7) Finanțarea acțiunilor de interes național și social
prevăzute la art. 3 alin. (2) lit. a)—c) se asigură de la bugetul de
stat, iar a celor prevăzute la art. 3 alin. (2) lit. d), din surse proprii
ale Administrației Naționale «Apele Române» și în completare
din bugetul de stat, pe baza programelor aprobate în bugetul
autorității publice centrale din domeniul apelor. Finanțarea
activităților prevăzute la art. 3 alin. (1) lit. d)—s) se susțin din
sursele proprii ale Administrației Naționale «Apele Române».
(8) Bugetul de venituri și cheltuieli al Administrației Naționale
«Apele Române» se aprobă de organul de conducere al
instituției, cu acordul conducătorului autorității publice centrale
din domeniul apelor, în condițiile legii.
(9) Administrația Națională «Apele Române» gestionează
veniturile proprii din aplicarea mecanismului economic specific

domeniului gospodăririi apelor și organizează conducerea
contabilității acestora, conform prevederilor legale în vigoare.
(10) Administrația Națională «Apele Române» poate
beneficia de credite cu dobândă preferențială și facilități în
domeniul impozitelor și taxelor în condițiile legii.
(11) Administrația Națională «Apele Române» ca instituție
publică preia toate drepturile și este ținută să răspundă de toate
obligațiile Administrației Naționale «Apele Române», cu statut
de regie autonomă, cu excepția celor prevăzute în mod expres
de Legea nr. 107/1996, cu modificările și completările
ulterioare.”;
• art. 1 alin. (1) și (2) și art. 2 alin. (3) din anexa nr. 3 la
aceeași ordonanță de urgență, modificate prin Ordonanța de
urgență a Guvernului nr. 73/2005 și prin Legea nr. 400/2005,
care au următoarea redactare:
— Art. 1 alin. (1) și (2): ă(1) Mecanismul economic specific
domeniului gospodăririi cantitative și calitative a resurselor de
apă include sistemul de contribuții, plăți, bonificații, tarife și
penalități ca parte a modului de finanțare a dezvoltării
domeniului și de asigurare a funcționării Administrației Naționale
«Apele Române».
(2) Apa constituie o resursă naturală cu valoare economică
în toate formele sale de utilizare/exploatare. Conservarea,
refolosirea și economisirea apei sunt încurajate prin aplicarea
de stimuli economici, inclusiv pentru cei care manifestă o
preocupare constantă în protejarea cantității și calității apei,
precum și prin aplicarea de penalități celor care risipesc sau
poluează resursele de apă. Utilizatorii resurselor de apă plătesc
utilizarea acesteia Administrației Naționale «Apele Române», în
calitate de operator unic al resurselor de apă.”;
— Art. 2 alin. (3): ă(3) Administrația Națională «Apele
Române» este singura în drept să aplice sistemul de contribuții,
plăți, bonificații, tarife și penalități specifice gospodăririi apelor
tuturor utilizatorilor de apă, indiferent de deținătorul cu orice titlu
al amenajării, precum și din sursele subterane, cu excepția celor
pentru care există reglementări specifice în vigoare.”;
• art. 50 alin. (1) și art. 107 alin. (4) din Legea apelor
nr. 107/1996, publicată în Monitorul Oficial al României, Partea I,
nr. 244 din 8 octombrie 1996, modificate și completate prin
Legea nr. 310/2004, publicată în Monitorul Oficial al României,
Partea I, nr. 584 din 30 iunie 2004, respectiv prin Legea
nr. 112/2006, publicată în Monitorul Oficial al României, Partea I,
nr. 413 din 12 mai 2006. Conținutul normativ al acestora este
următorul:
— Art. 50 alin. (1): ă(1) Lucrările prevăzute la art. 48 pot fi
promovate și executate numai în baza avizului de gospodărire
a apelor și, respectiv, notificării emise de Administrația Națională
«Apele Române». Punerea în funcțiune sau exploatarea acestor
lucrări se face numai în baza autorizației de gospodărire a
apelor și, după caz, a notificării emise de Administrația Națională
«Apele Române».”;
— Art. 107 alin. (4). ă(4) Programele etapizate prevăzute la
alin. (2) și (3) se întocmesc de către utilizatorii de apă și se
aprobă de Administrația Națională «Apele Române».”
Autorul excepției invocă în motivarea criticii de
neconstituționalitate următoarele dispoziții din Legea
fundamentală: art. 135 alin. (2) lit. a), d), f) și g), care instituie
obligația statului de a asigura libertatea comerțului, protecția
concurenței loiale, crearea cadrului favorabil pentru valorificarea
tuturor factorilor de producție, de a exploata resursele naturale,
în concordanță cu interesul național, de a crea condițiile
necesare pentru creșterea calității vieții, de a aplica politicile de
dezvoltare regională în concordanță cu obiectivele Uniunii
Europene, și art. 148 alin. (2), care consacră principiul priorității
prevederilor tratatelor constitutive ale Uniunii Europene, precum
și a celorlalte reglementări comunitare cu caracter obligatoriu
față de dispozițiile contrare din legile interne.

MONITORUL OFICIAL AL ROMÂNIEI, PARTEA I, Nr. 574/12.VIII.2011
Examinând excepția de neconstituționalitate, Curtea observă
că prevederile de lege criticate au mai format obiectul controlului
de constituționalitate, instanța de contencios constituțional
pronunțându-se prin raportare la aceleași dispoziții din Legea
fundamentală asupra unor critici similare, formulate de același
autor, în cauze având ca obiect contestarea unor alte proceseverbale de constatare și sancționare a unor contravenții. În acest
sens este Decizia nr. 179 din 8 februarie 2011, publicată în
Monitorul Oficial al României, Partea I, nr. 251 din 11 aprilie
2011, prin care Curtea a respins excepția de
neconstituționalitate ca neîntemeiată, arătând, în esență, că
este firesc ca instituția publică de interes național care asigură
aplicarea strategiei și a politicii naționale în domeniul apelor, și
anume Administrația Națională ăApele Române”, să poată
constata încălcarea cerințelor referitoare la concentrațiile
maxime admise ale poluanților din apele uzate evacuate în
resursele de apă și să aplice aceste penalități, prin întocmirea
unui proces-verbal de contravenție, fără ca prevederile criticate
să permită excesul de putere. Curtea a constatat totodată că nu

13

poate reține susținerea potrivit căreia obligarea la plata
penalităților la valoarea stabilită prin procesul-verbal atacat
diminuează fondurile proprii de investiții și posibilitatea de a
investi sumele pentru care s-a obligat în programele de
cofinanțare, deoarece procesul-verbal de constatare și de
stabilire a penalităților poate fi atacat la instanța judecătorească.
Cât privește critica prin raportare la dispozițiile art. 148 alin. (2)
din Constituție, Curtea a observat, în acord cu jurisprudența sa
în materie, că analizarea respectării principiului priorității de
aplicare a prevederilor ătratatelor constitutive ale Uniunii
Europene” și a ăcelorlalte reglementări comunitare cu caracter
obligatoriu” față de ădispozițiile contrare din legile interne” revine
instanțelor judecătorești.
Întrucât în cauza de față nu au fost evidențiate elemente noi,
care să justifice reconsiderarea acestei jurisprudențe,
considerentele și soluția deciziei menționate își mențin
valabilitatea și în ceea ce privește prezenta excepție de
neconstituționalitate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 1 alin. (2) și art. 4 din Ordonanța de urgență
a Guvernului nr. 107/2002 privind înființarea Administrației Naționale ăApele Române” și ale art. 1 alin. (1) și (2) și art. 2 alin. (3)
din anexa nr. 3 la aceeași ordonanță de urgență, precum și a prevederilor art. 50 alin. (1) și art. 107 alin. (4) din Legea apelor
nr. 107/1996, excepție ridicată de Societatea Comercială ăApă Canal” — S.A. din Galați în dosarele nr. 8.385/233/2009 și
nr. 15.942/233/2009 ale Judecătoriei Galați — Secția civilă.
Definitivă și general obligatorie.
Pronunțată în ședința publică din data de 12 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 613
din 12 mai 2011

referitoare la excepția de neconstituționalitate a prevederilor art. 9 alin. (2) lit. h1)
din Legea nr. 393/2004 privind Statutul aleșilor locali
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 9 alin. (2) lit. h1) din Legea nr. 393/2004
privind Statutul aleșilor locali, excepție ridicată de Constantin
Armașu în Dosarul nr. 1.865/101/2010 al Tribunalului Mehedinți —

Secția comercială și de contencios administrativ, care formează
obiectul Dosarului nr. 3.094D/2010 al Curții Constituționale.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în dosarele
nr. 3.472D/2010 și nr. 4.199D/2010, având ca obiect aceeași
excepție de neconstituționalitate, ridicată de Consiliul Local al
Comunei Băneasa în Dosarul nr. 262/122/2010 al Tribunalului
Giurgiu — Secția civilă și de Alexandru Gheorghe Chivari în
Dosarul nr. 2.053/111/CA/2009 al Curții de Apel Oradea —
Secția comercială și de contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Curtea, din oficiu, văzând identitatea de obiect a cauzelor
menționate, pune în discuție problema conexării lor.

14

MONITORUL OFICIAL AL ROMÂNIEI, PARTEA I, Nr. 574/12.VIII.2011

Reprezentantul Ministerului Public este de acord cu
propunerea de conexare.
Curtea, în temeiul art. 53 alin. (5) din Legea nr. 47/1992,
dispune conexarea dosarelor nr. 3.472D/2010 și
nr. 4.199D/2010 la Dosarul nr. 3.094D/2010, care a fost primul
înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public. Acesta pune
concluzii de respingere, ca neîntemeiată, a excepției de
neconstituționalitate, invocând jurisprudența în materie a Curții
Constituționale.
C U R T E A,

având în vedere actele și lucrările dosarelor, reține următoarele:
Prin Încheierea din 7 iunie 2010, pronunțată în Dosarul
nr. 1.865/101/2010, Tribunalul Mehedinți — Secția
comercială și de contencios administrativ a sesizat Curtea
Constituțională cu excepția de neconstituționalitate a
prevederilor art. 9 alin. (2) lit. h1) din Legea nr. 393/2004
privind Statutul aleșilor locali, excepție ridicată de Constantin
Armașu într-o cauză având ca obiect o acțiune în anularea unui
act emis de autoritățile publice locale.
Prin Încheierea din 6 aprilie 2010, pronunțată în Dosarul
nr. 262/122/2010, Tribunalul Giurgiu — Secția civilă a sesizat
Curtea Constituțională cu aceeași excepția de
neconstituționalitate, ridicată de Consiliul Local al Comunei
Băneasa într-o cauză având ca obiect o acțiune în anularea unui
act emis de autoritățile publice locale.
Prin Încheierea din 4 octombrie 2010, pronunțată în Dosarul
nr. 2.053/111/CA/2009, Curtea de Apel Oradea — Secția
comercială și de contencios administrativ și fiscal a sesizat
Curtea Constituțională cu aceeași excepție de
neconstituționalitate, ridicată de Alexandru Gheorghe Chivari
într-o cauză având ca obiect o acțiune în anularea unui act emis
de autoritățile publice locale.
În motivarea excepției de neconstituționalitate se susține,
în esență, că textul de lege criticat încalcă principiul autonomiei
locale, în componenta sa organizatorică, în condițiile în care
mandatul de consilier local, ales prin votul liber exprimat de către
comunitatea locală, încetează de drept, înainte de termen, ca
efect al pierderii calității de membru al unui partid, prin decizia
unilaterală a partidului respectiv, nicidecum a comunității care
l-a învestit. Se arată că o măsură luată de un partid politic
produce efecte deosebit de importante la nivelul unei autorități
publice locale, încetarea mandatului de consilier local, pentru
motive ce nu țin de activitatea acestuia în cadrul instituției,
intervenind automat.
Se critică faptul că sancționarea delimitării unui membru de
politica partidului său cu pierderea calității de consilier câștigate
prin vot, în condițiile în care ărealitățile politice din România de
astăzi ne obligă să admitem că este posibil ca un întreg partid
să fie deturnat de la valorile pe care le-a proclamat”, încalcă
libertatea gândirii și a opiniilor, restrângându-se în mod
nejustificat și exercitarea dreptului la asociere. Se susține, de
asemenea, că se instituie o discriminare între aleșii locali, pe de
o parte, și primari și parlamentari, pe de altă parte, cărora nu le
încetează mandatul în cazul în care pierd calitatea de membru
al partidului politic pe a cărui listă au fost aleși.
Tribunalul Mehedinți — Secția comercială și de
contencios administrativ, Tribunalul Giurgiu — Secția civilă
și Curtea de Apel Oradea — Secția comercială și de
contencios administrativ și fiscal apreciază că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.

C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 9 alin. (2) lit. h1) din Legea nr. 393/2004 privind
Statutul aleșilor locali, publicată în Monitorul Oficial al României,
Partea I, nr. 912 din 7 octombrie 2004, modificată și completată
prin Legea nr. 249/2006, publicată în Monitorul Oficial al
României, Partea I, nr. 554 din 27 iunie 2006. Textul de lege
criticat are următorul cuprins:
— Art. 9 alin. (2) lit. h1): ă(2) Calitatea de consilier local sau
de consilier județean încetează de drept, înainte de expirarea
duratei normale a mandatului, în următoarele cazuri: (...)
h1) pierderea calității de membru al partidului politic sau al
organizației minorităților naționale pe a cărei listă a fost ales;”.
În opinia autorilor excepției de neconstituționalitate, textul de
lege criticat contravine următoarelor dispoziții din Constituție:
art. 16 alin. (1) care statuează principiul egalității în drepturi,
art. 29 alin. (1) cu referire la libertatea gândirii și a opiniilor,
art. 40 care consacră dreptul de asociere, art. 120 care instituie
principiile de bază ale administrației publice din unitățile
administrativ-teritoriale și art. 121 privind autoritățile locale și
orășenești.
Examinând excepția de neconstituționalitate, Curtea observă
că textul de lege criticat a mai format obiectul controlului de
constituționalitate, din perspectiva unor critici similare și prin
raportare la același dispoziții constituționale ca și cele invocate
în prezentele cauze conexate. Astfel, prin Decizia nr. 915 din
18 octombrie 2007, publicată în Monitorul Oficial al României,
Partea I, nr. 773 din 14 noiembrie 2007, Curtea a reținut că
prevederile art. 9 alin. (2) lit. h1) din Legea nr. 393/2004 au ca
finalitate prevenirea migrației politice a aleșilor locali de la un
partid politic la altul și asigurarea unei stabilități în cadrul
administrației publice locale, care să exprime configurația
politică, așa cum aceasta a rezultat din voința electoratului.
Curtea a constatat că textul criticat nu conține prevederi contrare
dispozițiilor art. 16 din Constituție, acesta aplicându-se
deopotrivă tuturor consilierilor locali sau județeni care și-au
pierdut calitatea de membru al partidului politic sau al
organizației minorităților naționale, fără niciun fel de privilegii sau
discriminări. Cât privește pretinsa discriminare între consilierii
locali sau județeni, pe de o parte, și primari, pe de altă parte,
Curtea a observat că distincția pe care o face textul asupra
modalității de încetare a mandatului vizează două categorii
diferite de aleși locali, supuși unui statut distinct atât prin Legea
nr. 393/2004, cât și prin Legea administrației publice locale
nr. 215/2001. În mod analog, statutul diferit al parlamentarilor și
modalitatea de alegere a acestora prin scrutin uninominal, în
baza Legii nr. 35/2008, justifică existența unor deosebiri în ce
privește cazurile de încetare a mandatului, prin comparație cu
situația consilierilor locali sau județeni, care sunt aleși pe baza
scrutinului de listă.
Totodată, prin Decizia nr. 1.167 din 11 decembrie 2007,
publicată în Monitorul Oficial al României, Partea I, nr. 4 din
3 ianuarie 2008, Curtea a reținut că electoratul acordă votul său
candidaților înscriși pe liste ale partidelor, pentru a îndeplini
funcții publice la nivelul administrației locale, în considerarea
programului politic al partidului din rândurile căruia fac parte la
momentul alegerii și pe care urmează să îl promoveze pe
perioada mandatului lor de consilier local sau de consilier
județean. Or, de vreme ce alesul local nu mai este membru al
partidului pe listele căruia a fost ales înseamnă că nu mai
întrunește condițiile de reprezentativitate și legitimitate necesare
îndeplinirii programului politic pentru care alegătorii au optat,

MONITORUL OFICIAL AL ROMÂNIEI, PARTEA I, Nr. 574/12.VIII.2011
astfel că nu se mai justifică menținerea acestuia în funcția
publică.
Referitor la criticile formulate prin raportare la dispozițiile
art. 29 alin. (1) și art. 40 din Constituție, Curtea a constatat, prin
Decizia nr. 485 din 6 mai 2008, publicată în Monitorul Oficial al
României, Partea I, nr. 431 din 9 iunie 2008, că încetarea calității
de consilier local sau de consilier județean, prin modalitatea
prevăzută de textul de lege criticat, nu îngrădește libertatea
conștiinței persoanei fizice care a deținut o asemenea funcție,
libertate care se concretizează prin posibilitatea exprimării
propriilor idei și concepții despre lumea înconjurătoare, a
opiniilor și a opțiunilor, inclusiv a celor politice, fără niciun fel de
constrângeri sau limitări. Libertatea conștiinței implică, inevitabil,
și libertatea de exprimare, care face posibilă exteriorizarea, prin
orice mijloace, a gândurilor, a opiniilor, a credințelor religioase
sau a creațiilor spirituale de orice fel. În strânsă legătură cu cele
două libertăți se află libertatea de asociere, care reprezintă

15

forma de manifestare colectivă a acestora. Or, prevederile art. 9
alin. (2) lit. h1) și alin. (3) din Legea nr. 393/2004 nu conțin norme
care să zădărnicească exercitarea vreuneia dintre libertățile
fundamentale amintite.
În ceea ce privește invocarea normelor constituționale care
instituie principiile de bază ale administrației publice locale,
Curtea a observat, prin Decizia nr. 1.118 din 16 octombrie 2008,
publicată în Monitorul Oficial al României, Partea I, nr. 772 din
18 noiembrie 2008, că nu au incidență în soluționarea excepției
de neconstituționalitate, al cărui obiect îl reprezintă un text
referitor la încetarea calității de consilier local sau județean.
Întrucât nu au intervenit elemente noi, de natură să justifice
reconsiderarea acestei jurisprudențe a Curții Constituționale,
soluția pronunțată prin deciziile menționate și motivele care au
stat la baza acestora își păstrează valabilitatea și în prezenta
cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 9 alin. (2) lit. h1) din Legea nr. 393/2004
privind Statutul aleșilor locali, excepție ridicată de Constantin Armașu în Dosarul nr. 1.865/101/2010 al Tribunalului Mehedinți —
Secția comercială și de contencios administrativ, de Consiliul Local al Comunei Băneasa în Dosarul nr. 262/122/2010 al Tribunalului
Giurgiu — Secția civilă și de Alexandru Gheorghe Chivari în Dosarul nr. 2.053/111/CA/2009 al Curții de Apel Oradea — Secția
comercială și de contencios administrativ și fiscal.
Definitivă și general obligatorie.
Pronunțată în ședința publică din data de 12 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 735
din 2 iunie 2011

referitoare la excepția de neconstituționalitate a dispozițiilor art. 34 alin. (2)
din Ordonanța Guvernului nr. 2/2001 privind regimul juridic al contravențiilor,
coroborate cu cele ale art. 310 din Codul de procedură civilă
Augustin Zegrean
Aspazia Cojocaru
Petre Lăzăroiu
Mircea Ștefan Minea
Iulia Antoanella Motoc
Puskás Valentin Zoltán
Doina Suliman

— președinte
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 34 alin. (2) din Ordonanța Guvernului
nr. 2/2001 privind regimul juridic al contravențiilor, coroborate cu
cele ale art. 310 din Codul de procedură civilă, excepție ridicată
de Tudor Jidav în Dosarul nr. 3.845/94/CV/2009 al Tribunalului
București — Secția a IX-a contencios administrativ și fiscal.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune

concluzii de respingere a excepției de neconstituționalitate ca
inadmisibilă.
C U R T E A,

având în vedere actele și lucrările dosarului, reține următoarele:
Prin Încheierea din 25 iunie 2010, pronunțată în Dosarul
nr. 3.845/94/CV/2009, Tribunalul București — Secția a IX-a
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 34 alin. (2) din Ordonanța Guvernului
nr. 2/2001 privind regimul juridic al contravențiilor,
coroborate cu cele ale art. 310 din Codul de procedură
civilă. Excepția de neconstituționalitate a fost ridicată de
recurentul Tudor Jidav cu ocazia soluționării recursului formulat
împotriva Sentinței civile nr. 5.845 din 30 noiembrie 2009,
pronunțată de Judecătoria Buftea în contradictoriu cu intimatul
Inspectoratul de Poliție al Județului Ilfov, într-o cauză având ca
obiect anularea unui proces-verbal de contravenție.
În motivarea excepției de neconstituționalitate autorul
acesteia susține că ădispozițiile art. 34 alin. (2) din Ordonanța
Guvernului nr. 2/2001, coroborate cu cele ale art. 310 din Codul

16

MONITORUL OFICIAL AL ROMÂNIEI, PARTEA I, Nr. 574/12.VIII.2011

de procedură civilă și interpretate în lumina dispozițiilor art. 1 și
art. 2 alin. (3) din Legea 303/2004”, contravin prevederilor
constituționale ale art. 16 alin. (1), art. 21 alin. (1) și art. 123
alin. (2). În acest sens, apreciază că ăexcepția tardivității nu
poate fi invocată din oficiu, ci doar de partea interesată”.
Instanța de judecată apreciază că excepția de
neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și formula punctele de vedere cu privire la
excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 34 alin. (2) din Ordonanța Guvernului nr. 2/2001
privind regimul juridic al contravențiilor, publicată în Monitorul
Oficial al României, Partea I, nr. 410 din 25 iulie 2001, aprobată
cu modificări și completări prin Legea nr. 180/2002, cu
modificările și completările ulterioare, coroborate cu cele ale
art. 310 din Codul de procedură civilă.

Textele de lege criticate au următoarea redactare:
— Art. 34 alin. (2) din Ordonanța Guvernului nr. 2/2001:
ăDacă prin lege nu se prevede altfel, hotărârea judecătorească
prin care s-a soluționat plângerea poate fi atacată cu recurs în
termen de 15 zile de la comunicare, la secția contencios
administrativ a tribunalului. Motivarea recursului nu este
obligatorie. Motivele de recurs pot fi susținute și oral în fața
instanței. Recursul suspendă executarea hotărârii.”;
— Art. 310 din Codul de procedură civilă: ăDacă nu se
dovedește, la prima zi de înfățișare, că recursul a fost depus
peste termen sau dacă această dovadă nu reiese din dosar el
se va socoti făcut în termen.”
În susținerea neconstituționalității acestor dispoziții de lege,
autorul excepției invocă încălcarea prevederilor constituționale
ale art. 16 alin. (1) privind egalitatea în drepturi, art. 21 alin. (1)
privind accesul liber la justiție și ale art. 124 alin. (3) referitoare
la înfăptuirea justiției.
Examinând excepția de neconstituționalitate, Curtea
constată că susținerile autorului excepției țin de interpretarea și
aplicarea legii de către instanța de judecată, fără a fi veritabile
critici de constituționalitate. Acesta nu precizează concret în ce
constă încălcarea prevederilor constituționale invocate în
susținerea criticii de neconstituționalitate, fiind nemulțumit de
ămodul în care au fost redactate textele de lege criticate”,
deoarece ălasă loc unei interpretări ambigue și poate induce
ideea că judecătorul este dator a se erija în avocatul uneia dintre
părți, fiind dator să verifice el însuși dacă recursul a fost sau nu
depus în termen”.
Introducerea tardivă a unei căi de atac este determinată de
culpa părții care a exercitat cu întârziere calea de atac, iar nu de
dispozițiile de lege criticate.
Legiuitorul, stabilind termenele pentru exercitarea căilor de
atac, a urmărit asigurarea eficienței și efectivității hotărârilor
judecătorești, precum și a certitudinii și stabilității raporturilor
juridice.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a dispozițiilor art. 34 alin. (2) din Ordonanța Guvernului
nr. 2/2001 privind regimul juridic al contravențiilor, coroborate cu cele ale art. 310 din Codul de procedură civilă, excepție ridicată
de Tudor Jidav în Dosarul nr. 3.845/94/CV/2009 al Tribunalului București — Secția a IX-a contencios administrativ și fiscal.
Definitivă și general obligatorie.
Pronunțată în ședința publică din data de 2 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 574/12.VIII.2011 conține 16 pagini.

Prețul: 3,20 lei

&JUYDGY|525351]
ISSN 1453—4495

