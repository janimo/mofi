Anul 179 (XXIII) — Nr. 628

PARTEA I

LEGI, DECRETE, HOTĂRÂRI ȘI ALTE ACTE

Vineri, 2 septembrie 2011

SUMAR

Nr.

Pagina

Nr.
cazurilor spitalizate în regim de spitalizare continuă și
a Metodologiei de evaluare a cazurilor invalidate
pentru care se solicită revalidarea..............................

ORDONANȚE ȘI HOTĂRÂRI
ALE GUVERNULUI ROMÂNIEI
24.

— Ordonanță privind unele măsuri în domeniul
evaluării bunurilor ......................................................

2–7

25.

— Ordonanță pentru modificarea art. 7 din Ordonanța
Guvernului nr. 75/2001 privind organizarea și
funcționarea cazierului fiscal ......................................

8

28.

— Ordonanță pentru modificarea și completarea Legii
nr. 206/2004 privind buna conduită în cercetarea
științifică, dezvoltarea tehnologică și inovare ............

8–11

859.

— Hotărâre pentru aprobarea scoaterii definitive din
fondul forestier național, cu compensare, a terenului
în suprafață de 9,9190 ha, proprietate publică a
comunei Voineasa, în vederea realizării obiectivului
ăDezvoltarea infrastructurii de agrement în stațiunea
turistică Voineasa, județul Vâlcea — Construirea
pârtiei de schi Mioarele — tronson A” ........................

12

ACTE ALE CASEI NAȚIONALE DE ASIGURĂRI
DE SĂNĂTATE
724.

— Ordin pentru modificarea anexei nr. 1 la Ordinul
președintelui Casei Naționale de Asigurări de Sănătate
nr. 649/2011 privind aprobarea Regulilor de validare a

Pagina

13–15

ACTE ALE AUTORITĂȚII ELECTORALE
PERMANENTE
11.

— Lista partidelor politice, alianțelor politice, alianțelor
electorale, organizațiilor cetățenilor români aparținând
minorităților naționale și a candidaților independenți
participanți la alegerile parțiale pentru Camera
Deputaților în Circumscripția electorală nr. 29 —
județul Neamț, Colegiul uninominal nr. 6, și
Circumscripția electorală nr. 26 — județul Maramureș,
Colegiul uninominal nr. 2, din data de 21 august 2011,
care au depus raportul detaliat al veniturilor și
cheltuielilor electorale, conform art. 38 alin. (2) din
Legea nr. 334/2006 privind finanțarea activității
partidelor politice și a campaniilor electorale,
republicată, cu completările ulterioare, pentru alegerile
parțiale desfășurate conform Hotărârii Guvernului
nr. 670/2011 privind stabilirea datei alegerilor parțiale
pentru Camera Deputaților în Circumscripția electorală
nr. 29 — județul Neamț, Colegiul uninominal nr. 6, și
Circumscripția electorală nr. 26 — județul Maramureș,
Colegiul uninominal nr. 2 ............................................

16

2

MONITORUL OFICIAL AL ROMÂNIEI, PARTEA I, Nr. 628/2.IX.2011

ORDONANȚE ȘI HOTĂRÂRI ALE GUVERNULUI ROMÂNIEI
GUVERNUL ROMÂNIEI

ORDONANȚĂ
privind unele măsuri în domeniul evaluării bunurilor
În temeiul art. 108 din Constituția României, republicată, și al art. 1 pct. I.12 din Legea nr. 131/2011 privind abilitarea
Guvernului de a emite ordonanțe,
Guvernul României adoptă prezenta ordonanță.
CAPITOLUL I
Dispoziții generale
Art. 1. — Prezenta ordonanță reglementează activitatea de
evaluare, precum și modalitatea de organizare și funcționare a
profesiei de evaluator autorizat.
Art. 2. — (1) Activitatea de evaluare poate fi desfășurată de
orice persoană care are calitatea de evaluator autorizat.
(2) Prin evaluare, în sensul prezentei ordonanțe, se înțelege
activitatea de estimare a valorii, materializată într-un înscris,
denumit raport de evaluare, realizată în conformitate cu
standardele specifice acestei activități și cu deontologia
profesională de un evaluator autorizat.
(3) Evaluatorul autorizat este persoana care a dobândit
această calitate după parcurgerea etapelor reglementate de
prezenta ordonanță.
(4) Rapoartele de evaluare se elaborează la solicitarea
oricărei persoane fizice sau juridice, de drept public ori privat.
Art. 3. — (1) Se înființează Uniunea Națională a Evaluatorilor
Autorizați din România, denumită în continuare Uniunea,
persoană juridică autonomă, potrivit legii, care funcționează ca
organizație profesională de utilitate publică fără scop
patrimonial, din care fac parte evaluatorii autorizați, în condițiile
stabilite de prezenta ordonanță.
(2) Uniunea este autoritatea competentă care organizează,
coordonează și autorizează desfășurarea activității de evaluator
autorizat în România. Uniunea reprezintă interesele profesiei de
evaluator autorizat la nivel național și internațional.
(3) Evaluatorii autorizați, membri ai Uniunii, în exercitarea
independentă a profesiei, desfășoară, în principal, următoarele
activități:
a) evaluări de bunuri imobile;
b) evaluări de întreprinderi;
c) evaluări de bunuri mobile;
d) evaluări de acțiuni și alte instrumente financiare;
e) evaluări de fond de comerț și alte active necorporale;
f) verificări de rapoarte de evaluare.
(4) Evaluatorii autorizați, în exercitarea independentă a
profesiei, trebuie să fie percepuți a fi liberi de orice constrângere
care ar putea aduce atingere principiilor de obiectivitate și
integritate profesională.
CAPITOLUL II
Organizarea și funcționarea Uniunii
Art. 4. — (1) Uniunea are sediul central în municipiul
București și își poate constitui filiale, cu personalitate juridică, în
reședințele de județ, în condițiile prevăzute în regulamentul
propriu de organizare și funcționare.
(2) Organizarea și funcționarea Uniunii se stabilesc prin
regulamentul de organizare și funcționare al acesteia, aprobat
prin hotărâre a Guvernului.
(3) Activitatea Uniunii se finanțează din următoarele surse:
a) taxe de înscriere și de examinare;
b) cotizații anuale ale membrilor;

c) fonduri rezultate din manifestări științifice, tarife pentru
servicii de formare și pregătire profesională continuă prestate în
conformitate cu prevederile legale;
d) drepturi editoriale specifice;
e) donații, sponsorizări și alte venituri, potrivit dispozițiilor
legale în vigoare.
Art. 5. — (1) Uniunea are următoarele atribuții:
a) atribuie calitatea de evaluator autorizat și emite autorizații
pentru exercitarea acestei profesii în condițiile stabilite de
regulamentul de organizare și funcționare;
b) organizează examenele pentru dobândirea calității de
evaluator autorizat;
c) adoptă standardele de evaluare obligatorii pentru
desfășurarea activității de evaluare;
d) monitorizează aplicarea în desfășurarea activității de
evaluare a evaluatorilor autorizați a standardelor de evaluare
adoptate de aceasta;
e) adoptă regulile și principiile deontologice care guvernează
activitatea evaluatorilor autorizați, în conformitate cu
responsabilitățile și demnitatea profesiei;
f) monitorizează respectarea regulilor și principiilor
deontologice care guvernează activitatea evaluatorilor autorizați;
g) sprijină formarea și perfecționarea profesională a
evaluatorilor autorizați;
h) organizează evidența evaluatorilor autorizați, prin
înscrierea acestora în Tabloul Uniunii;
i) asigură buna desfășurare a activității de evaluare;
j) apără prestigiul și independența profesională a membrilor
săi în raporturile cu autoritățile publice, organismele specializate,
precum și cu alte persoane fizice și juridice din țară și din
străinătate;
k) colaborează cu organisme profesionale din țară și din
străinătate;
l) elaborează și publică ghiduri profesionale în domeniul
evaluării;
m) editează publicații de specialitate;
n) organizează manifestări științifice în domeniul studierii și
dezbaterii problemelor teoretice și practice ale evaluării;
o) organizează sau participă la conferințe, congrese, colocvii,
seminare sau alte manifestări profesionale cu caracter intern și
internațional cu tematici din domeniul său de activitate ori din
domenii conexe;
p) elaborează propuneri de modificare și completare a
actelor normative din domeniul de activitate al evaluatorilor
autorizați și le înaintează instituțiilor abilitate pentru promovare;
q) îndeplinește orice alte atribuții prevăzute prin lege sau
regulamentul propriu de organizare și funcționare;
r) editează periodic un buletin informativ destinat
evaluatorilor autorizați pentru comunicarea tuturor actelor
normative, hotărârilor și deciziilor adoptate de organele sale de
conducere.
(2) În exercitarea atribuțiilor sale legale, Uniunea adoptă, prin
organele sale, în condițiile prezentei ordonanțe, hotărâri,
regulamente, codul de etică al profesiei și procedura

MONITORUL OFICIAL AL ROMÂNIEI, PARTEA I, Nr. 628/2.IX.2011
disciplinară. Hotărârile și regulamentele aprobate de Conferința
națională, codul de etică al profesiei, precum și orice acte de
interes general ale Uniunii sau ale organelor sale de conducere
se publică în Monitorul Oficial al României, Partea I.
Art. 6. — (1) Organele de conducere ale Uniunii sunt:
Conferința națională, Consiliul director și președintele în
exercițiu, denumit în continuare președinte.
(2) În afara organelor prevăzute la alin. (1), în cadrul Uniunii
funcționează Comisia de etică și disciplină, Comisia de calificare
și atestare profesională, Comisia științifică și de standarde,
Comisia de evidență a membrilor, Comisia de verificare și
monitorizare, Comisia de relații interne și internaționale și
Comisia juridică. Comisiile își desfășoară activitatea potrivit
regulamentelor aprobate de Conferința națională sau de
Consiliul director, după caz.
Art. 7. — (1) Conferința națională este organul reprezentativ
de conducere, care se constituie din membrii Consiliului director,
foștii președinți ai Uniunii, precum și din câte un reprezentant la
20 de membri titulari desemnat de adunarea generală a fiecărei
filiale înființate potrivit art. 4 alin. (1).
(2) Conferința națională și adunările generale ale filialelor se
reunesc o dată pe an și ori de câte ori se consideră necesar, în
condițiile prevăzute în regulamentul de organizare și funcționare
al Uniunii, respectiv de organizare și funcționare al filialelor.
(3) Conferința națională are următoarele atribuții:
a) stabilește strategia și obiectivele generale ale Uniunii;
b) aprobă bugetul de venituri și cheltuieli și situațiile
financiare anuale;
c) aprobă raportul și programul de activitate ale Consiliului
director;
d) alege și revocă președintele și membrii Consiliului director;
e) aprobă și revocă auditorul statutar;
f) numește și revocă membrii Comisiei de etică și disciplină;
g) aprobă membrii de onoare, la propunerea Consiliului
director;
h) aprobă, la propunerea Consiliului director, înființarea și
desființarea filialelor, precum și regulamentul de organizare și
funcționare al acestora;
i) aprobă codul de etică al profesiei, regulamentul Comisiei
de etică și disciplină și regulamentul de organizare și funcționare
al Consiliului director, la propunerea Consiliului director;
j) aprobă, prin hotărâre, standardele de evaluare, obligatorii
pentru membrii Uniunii, la propunerea Consiliului director;
k) hotărăște sancționarea disciplinară a membrilor Consiliului
director al Uniunii, la propunerea Comisiei de etică și disciplină,
potrivit regulamentului Comisiei de etică și disciplină și codului
de etică al profesiei. Contestarea sancțiunilor aplicate se poate
face, în condițiile legii, la instanța de contencios administrativ;
l) decide dizolvarea și lichidarea Uniunii;
m) stabilește destinația bunurilor rămase după lichidare,
potrivit legii;
n) îndeplinește orice alte atribuții prevăzute de prezenta
ordonanță și de regulamentul de organizare și funcționare al
Uniunii.
(4) Termenul de reunire a Conferinței naționale nu poate fi
stabilit mai devreme de 30 de zile de la data publicării convocării
într-un ziar de largă răspândire națională, iar, dacă la prima
convocare Conferința națională nu poate fi ținută din cauza lipsei
cvorumului, a doua convocare se poate fixa după minimum
10 zile de la prima convocare. Convocarea va cuprinde locul și
data desfășurării Conferinței naționale, precum și ordinea de zi.
(5) Pentru validitatea deliberărilor Conferinței naționale, la
prima convocare este necesară prezența a jumătate plus unu
din numărul participanților cu drept de vot, iar hotărârile se
adoptă cu votul majorității membrilor prezenți.

3

(6) La a doua convocare Conferința națională poate să
delibereze oricare ar fi numărul celor prezenți, iar hotărârile se
adoptă cu votul majorității participanților.
(7) Conferința națională este condusă de președinte sau, în
lipsa acestuia, de prim-vicepreședinte.
(8) Fiecare participant are dreptul la un vot. Membrii de
onoare nu au drept de vot.
(9) Alegerea și revocarea președintelui, membrilor Consiliului
director, membrilor Comisiei de etică și disciplină, precum și
alegerea și revocarea auditorului statutar se fac numai prin vot
secret, în conformitate cu procedura de alegeri aprobată de
Consiliul director.
Art. 8. — (1) Consiliul director este organul executiv de
conducere care îndeplinește obiectivele Uniunii și asigură
punerea în executare a hotărârilor Conferinței naționale și este
alcătuit din 11 membri.
(2) Structura Consiliului director este următoarea:
a) președintele;
b) prim-vicepreședintele, care este viitorul președinte;
c) fostul președinte, imediat anterior președintelui;
d) 6 vicepreședinți;
e) secretarul general;
f) trezorierul.
(3) Vicepreședinții Uniunii sunt președinții următoarelor
comisii de specialitate: Comisia de calificare și atestare
profesională, Comisia științifică și de standarde, Comisia de
evidență a membrilor, Comisia de verificare și monitorizare,
Comisia de relații interne și internaționale și Comisia juridică.
(4) Mandatul membrilor Consiliului director este de 2 ani, cu
începere de la data Conferinței naționale în care aceștia au fost
aleși.
(5) Funcția de președinte va fi ocupată de
prim-vicepreședinte, la 2 ani de la alegerea sa în această din
urmă funcție.
(6) O persoană poate fi aleasă membru în Consiliul director
pentru maximum două mandate consecutive.
(7) Persoana care a exercitat funcția de președinte nu mai
poate candida pentru un nou mandat de prim-vicepreședinte
decât după expirarea unei perioade de 2 ani de la încheierea
mandatului.
(8) Consiliul director are următoarele atribuții:
a) prezintă Conferinței naționale raportul de activitate,
executarea bugetului de venituri și cheltuieli, situațiile financiare
anuale, proiectul bugetului de venituri și cheltuieli și programele
Uniunii;
b) aprobă încheierea de acte juridice în numele și pe seama
Uniunii;
c) propune spre aprobare Conferinței naționale standardele
de evaluare, care devin obligatorii pentru desfășurarea activității
evaluatorilor autorizați;
d) aprobă afilierea Uniunii la asociații și organisme de profil,
naționale și internaționale;
e) aprobă organigrama și politica de personal a Uniunii,
stabilind anual numărul de posturi și salariile personalului
angajat de aceasta;
f) aprobă programul anual de pregătire continuă a
evaluatorilor autorizați persoane fizice, pe baza propunerii
Comisiei de calificare și atestare profesională;
g) stabilește anual cuantumul taxelor, cotizațiilor și
indemnizațiilor, precum și termenele de plată ale acestora;
h) elaborează propuneri cu privire la înființarea și desființarea
filialelor;
i) elaborează regulamentul propriu, regulamentul Comisiei
de etică și disciplină, regulamentul de organizare și funcționare
al Uniunii și regulamentul de organizare și funcționare al
filialelor, pe care le supune aprobării Conferinței naționale;

4

MONITORUL OFICIAL AL ROMÂNIEI, PARTEA I, Nr. 628/2.IX.2011

j) aprobă regulamentele de organizare și funcționare ale
comisiilor de specialitate, regulamentul de acreditare,
regulamentul de derulare și finalizare a stagiaturii, procedurile
de alegeri pentru organele de conducere, regulamentul de
organizare a examenului de atribuire a calității de membru
stagiar, alte reguli și proceduri;
k) acordă, prin hotărâre, calitatea de evaluator autorizat, pe
baza propunerii Comisiei de evidență a membrilor;
l) hotărăște sancționarea disciplinară a evaluatorilor
autorizați, alții decât proprii membri, la propunerea Comisiei de
etică și disciplină, potrivit regulamentului Comisiei de etică și
disciplină și codului de etică al profesiei. Hotărârile Consiliului
director sunt definitive. Contestarea sancțiunilor aplicate se
poate face, în condițiile legii, la instanța de contencios
administrativ;
m) hotărăște schimbarea sediului Uniunii;
n) organizează, la nivel național, examenele de atribuire a
calității de membru stagiar și de dobândire a calității de
evaluator autorizat;
o) aprobă cursurile de formare în domeniul evaluării
prevăzute la art. 15 alin. (6);
p) comunică instituțiilor publice interesate punctul de vedere
asupra conformității cu standardele de evaluare adoptate de
Uniune a rapoartelor de evaluare realizate de către evaluatorii
autorizați în condițiile prezentei ordonanțe;
q) intervine pentru a concilia și, la cerere, pentru a arbitra
litigiile profesionale dintre membrii Uniunii;
r) elaborează propuneri pentru modificarea și completarea
actelor normative în domeniul de activitate al evaluatorilor
autorizați;
s) îndeplinește orice alte atribuții stabilite de Conferința
națională sau de prezenta ordonanță.
(9) Vacantarea funcțiilor de președinte și prim-vicepreședinte
se constată ca urmare a demisiei, revocării, imposibilității
definitive de exercitare a funcției, decesului, precum și a oricăror
cauze care conduc la încetarea calității de evaluator autorizat,
potrivit prezentei ordonanțe
(10) În cazul vacantării funcției de președinte, primvicepreședintele devine președinte, durata mandatului său
prelungindu-se de drept cu perioada rămasă din mandatul
președintelui în exercițiu.
(11) În cazul vacantării funcției de prim-vicepreședinte, se
vor organiza alegeri pentru această funcție în maximum 90 de
zile de la data la care funcția a devenit vacantă. Durata
mandatului prim-vicepreședintelui ales va fi egală cu perioada
rămasă din mandatul prim-vicepreședintelui pe care îl
înlocuiește.
(12) Funcțiile devenite vacante în Consiliul director vor fi
ocupate și exercitate interimar conform prevederilor
regulamentului de organizare și funcționare al Consiliului
director, aprobat de Conferința națională.
(13) Consiliul director se întrunește cel puțin o dată pe
trimestru, la convocarea președintelui.
(14) Pentru validitatea deliberărilor Consiliului director este
necesară prezența a jumătate plus unu din numărul membrilor
săi, iar hotărârile vor fi luate cu votul majorității membrilor
prezenți.
(15) Ședința Consiliului director este condusă de președinte
sau, în absența președintelui, de prim-vicepreședinte.
(16) La ședințele Consiliului director au dreptul să participe,
fără drept de vot, un reprezentant al Ministerului Finanțelor
Publice, desemnat de ministrul finanțelor publice, precum și alte
persoane reprezentând asociații profesionale și patronate, în
funcție de ordinea de zi, la invitația președintelui. Data ședinței
Consiliului director este adusă la cunoștința Ministerului
Finanțelor Publice cu 10 zile înainte de desfășurarea acesteia,

reprezentantul ministerului având posibilitatea să participe din
oficiu la ședințele Consiliului director.
(17) Foștii președinți ai Uniunii pot participa la ședințele
Consiliului director și nu au drept de vot, cu excepția fostului
președinte imediat anterior, care are drept de vot în calitate de
membru al Consiliului director.
(18) Consiliul director va solicita în scris membrilor care
lipsesc nemotivat de la 3 ședințe consecutive să demisioneze
din funcție, iar, dacă aceștia nu dau curs solicitării, va propune
Conferinței naționale revocarea lor din funcție.
Art. 9. — (1) Președintele Uniunii este președintele
Consiliului director.
(2) Președintele reprezintă Uniunea în raporturile cu terții.
Art. 10. — (1) Comisia de etică și disciplină este compusă
din 5 membri titulari și 3 membri supleanți, aleși de Conferința
națională pentru o perioadă de 4 ani dintre evaluatorii autorizați
înscriși în Tabloul Uniunii care se bucură de autoritate
profesională și probitate morală.
(2) Comisia de etică și disciplină își desfășoară activitatea în
conformitate cu prevederile regulamentului Comisiei de etică și
disciplină, elaborat de Consiliul director și aprobat de Conferința
națională, și aplică sancțiunile disciplinare prevăzute la art. 26
potrivit codului de etică al profesiei și procedurii disciplinare,
precum și regulamentului de organizare și funcționare al Uniunii.
Art. 11. — Situațiile financiare anuale ale Uniunii sunt supuse
auditului statutar, conform legii.
CAPITOLUL III
Organizarea și exercitarea profesiei de evaluator autorizat
SECȚIUNEA 1
Dobândirea calității de evaluator autorizat și formele
de exercitare a profesiei

Art. 12. — (1) Activitatea de evaluare poate fi desfășurată
numai de persoanele ce au calitatea de evaluator autorizat,
dobândită în condițiile prezentei ordonanțe, care sunt înscrise
în Tabloul Uniunii și dovedesc aceasta cu legitimația de membru
sau autorizația valabilă la data evaluării. Tabloul Uniunii se
publică anual în Monitorul Oficial al României, Partea I.
(2) Informațiile și datele care se înscriu în Tabloul Uniunii vor
fi stabilite prin regulamentul de organizare și funcționare al
Uniunii. Tabloul Uniunii cuprinde o secțiune dedicată
evaluatorilor autorizați inactivi.
Art. 13. — (1) Formarea profesională inițială și continuă a
evaluatorilor autorizați se asigură prin cursuri de formare
profesională organizate de Uniune.
(2) Cursurile și programele de formare profesională a
evaluatorilor autorizați vor fi aprobate de Consiliul director.
Art. 14. — Uniunea are în componența sa următoarele
categorii de membri, evaluatori autorizați:
a) membri stagiari, persoane fizice;
b) membri titulari, persoane fizice;
c) membri acreditați, persoane fizice;
d) membri corporativi, persoane juridice;
e) membri inactivi;
f) membri de onoare.
Art. 15. — (1) Examenele pentru atribuirea calității de
membru stagiar al Uniunii se organizează de Consiliul director,
în conformitate cu prevederile regulamentului de organizare a
examenului de atribuire a calității de membru stagiar adoptat de
acesta.
(2) Pentru dobândirea calității de membru stagiar, persoana
fizică trebuie să îndeplinească următoarele condiții:
a) să aibă studii universitare finalizate cu diplomă eliberată
de o instituție de învățământ superior din România sau dintr-un

MONITORUL OFICIAL AL ROMÂNIEI, PARTEA I, Nr. 628/2.IX.2011
alt stat membru al Uniunii Europene, recunoscută de autoritățile
române competente, potrivit legii, care atestă încheierea de
către titular a ciclului de studii universitare de licență, în
domeniile propuse de către Consiliul director și aprobate prin
regulamentul de organizare a examenului de atribuire a calității
de membru stagiar;
b) să nu fi fost condamnat pentru săvârșirea unei infracțiuni
cu intenție, pentru care nu a intervenit reabilitarea;
c) să fie declarat admis la examenul organizat potrivit alin. (1);
d) să achite taxa de examen în cuantumul și în termenele
stabilite de Consiliul director.
(3) Perioada de stagiu se încheie cu examen de finalizare a
stagiaturii în termen de maximum 2 ani de la data atribuirii
calității de membru stagiar.
(4) Desfășurarea stagiului presupune parcurgerea unor
cursuri de pregătire și realizarea unor rapoarte de evaluare în
conformitate cu regulamentul de derulare și finalizare a
stagiaturii, adoptat de Consiliul director.
(5) În perioada de stagiu, taxa de stagiu se achită în
cuantumul și la termenele stabilite de Consiliul director.
(6) Pot deveni membri stagiari fără susținerea examenului
prevăzut la alin. (1) persoanele care îndeplinesc condițiile
prevăzute la alin. (2) lit. a), b) și d) și care au absolvit cursuri de
formare specifice în domeniul evaluării, aprobate de Consiliul
director.
Art. 16. — (1) Poate fi membru titular numai acea persoană
care a promovat examenul de finalizare a stagiaturii.
(2) Calitatea de membru titular se pierde dacă persoana se
află în oricare dintre următoarele situații:
a) nu urmează anual un program echivalent a minimum
20 de ore de pregătire continuă;
b) nu încheie un contract de asigurare de răspundere civilă
profesională pentru activitatea de evaluare;
c) nu achită cotizația anuală în cuantumul și la termenele
stabilite de Consiliul director;
d) este condamnată definitiv pentru săvârșirea unei
infracțiuni cu intenție.
(3) Calitatea de membru titular se dovedește cu legitimația
de membru și parafa care se vizează, respectiv se emite anual.
Art. 17. — (1) Poate dobândi calitatea de membru acreditat
orice membru titular cu o vechime în profesia de evaluator de cel
puțin 3 ani care a promovat un examen în conformitate cu
normele specifice de acreditare stabilite prin regulamentul de
acreditare, aprobat de Consiliul director.
(2) Numai membrii acreditați pot fi aleși în Comisia de
verificare și monitorizare.
(3) Calitatea de membru acreditat este acordată pentru 5 ani
de la data susținerii examenului de acreditare.
(4) Calitatea de membru acreditat se pierde dacă persoana
se află în oricare dintre următoarele situații:
a) nu urmează anual un program echivalent a minimum
20 de ore de pregătire continuă;
b) nu încheie un contract de asigurare de răspundere civilă
profesională pentru activitatea de evaluare;
c) nu a achitat cotizația anuală în cuantumul și la termenele
stabilite de Consiliul director;
d) este condamnată definitiv pentru săvârșirea unei
infracțiuni cu intenție;
e) nu promovează, la fiecare 5 ani de la data dobândirii
calității de membru acreditat, un examen în conformitate cu
normele specifice de acreditare stabilite prin regulamentul de
acreditare, aprobat de Consiliul director.
(5) Calitatea de membru acreditat se dovedește cu
legitimația de membru acreditat și parafa care se vizează,
respectiv se emite anual.

5

Art. 18. — Membrii titulari care la sfârșitul anului calendaristic
nu au urmat programul obligatoriu de pregătire sunt suspendați
până la efectuarea, într-un termen de maximum 2 ani de la data
suspendării, a programului echivalent a 25 de ore pe an. Dacă
în acest termen nu se face dovada îndeplinirii acestei condiții,
calitatea de membru al Uniunii încetează de drept. Constatarea
încetării calității de membru al Uniunii se face prin hotărâre a
Consiliului director.
Art. 19. — (1) Pot deveni membri de onoare persoanele
fizice, personalități marcante române sau străine cu activități
prestigioase în domeniul evaluării sau în domenii
complementare profesiei de evaluator autorizat și care au avut
o contribuție importantă la consolidarea prestigiului Uniunii și a
profesiei de evaluator autorizat. Membrii de onoare sunt
desemnați prin vot de Conferința națională, la propunerea
Consiliului director.
(2) Calitatea de membru de onoare nu conferă persoanelor
respective dreptul de a profesa ca evaluator autorizat.
(3) Calitatea de membru de onoare se dovedește cu diploma
eliberată de Uniune.
Art. 20. — (1) Pot desfășura activitate de evaluare și
persoanele juridice cu sediul în România sau într-un alt stat
membru al Uniunii Europene sau al Spațiului Economic
European, membri corporativi ai Uniunii.
(2) Pentru dobândirea calității de membru corporativ,
persoana juridică trebuie să îndeplinească cumulativ
următoarele condiții:
a) să aibă ca obiect de activitate exercitarea profesiei de
evaluator autorizat;
b) majoritatea acționarilor sau asociaților să fie evaluatori
autorizați și să dețină majoritatea acțiunilor sau a părților sociale;
c) consiliul de administrație al societății comerciale să fie ales
în majoritate dintre acționarii sau asociații evaluatori autorizați;
d) să fie beneficiară a unui contract de asigurare de
răspundere civilă profesională pentru activitatea de evaluare;
e) să achite taxa de înscriere în Uniune în cuantumul și la
termenele stabilite de Consiliul director.
(3) Condițiile prevăzute la alin. (2) lit. a)—d) trebuie
îndeplinite pe toată perioada deținerii calității de membru
corporativ.
(4) Membrul corporativ va achita cotizația anuală în
cuantumul și la termenele stabilite de Consiliul director.
(5) Calitatea de membru corporativ se dovedește cu
autorizația eliberată de Uniune.
Art. 21. — Uniunea este autoritatea competentă pentru
coordonarea activității de verificare a rapoartelor de evaluare în
vederea asigurării calității serviciilor prestate de evaluatorii
autorizați.
SECȚIUNEA a 2-a
Statutul evaluatorului autorizat. Drepturi și obligații

Art. 22. — (1) Uniunea are ca membri evaluatori autorizați
persoane fizice care, din punctul de vedere al dreptului de
exercitare a profesiei, sunt activi sau inactivi și persoane juridice.
(2) Este evaluator autorizat inactiv persoana care nu are
dreptul să exercite profesia de evaluator autorizat deoarece se
află în una dintre următoarele situații:
a) a fost sancționată disciplinar cu suspendarea dreptului de
exercitare a calității de membru pe o perioadă de până la
12 luni, conform prezentei ordonanțe;
b) are atribuții de control financiar în cadrul Ministerului
Finanțelor Publice sau al altor instituții publice, cu excepția
situațiilor prevăzute expres de lege;
c) se află într-o situație de incompatibilitate prevăzută de o
lege specială.

6

MONITORUL OFICIAL AL ROMÂNIEI, PARTEA I, Nr. 628/2.IX.2011

(3) Schimbarea calității declarate de evaluator autorizat activ
sau inactiv se va comunica în scris Uniunii de către persoana în
cauză, în termen de 10 zile de la modificarea situației sale.
Art. 23. — Evaluatorii autorizați au dreptul:
a) să perceapă onorarii pentru activitatea desfășurată,
onorarii care nu se stabilesc procentual din valoarea estimată
prin raportul de evaluare;
b) să participe la toate activitățile și manifestările care
constituie obiectul de activitate al Uniunii;
c) să consulte bazele de date, lucrările, publicațiile și
materialele documentare de care dispune Uniunea și să
beneficieze de toate condițiile puse la dispoziție de Uniune
pentru ridicarea nivelului de pregătire profesională;
d) să fie aleși în organele de conducere și în comisiile
Uniunii;
e) să fie înscriși în Tabloul Uniunii.
Art. 24. — Membrii Uniunii au următoarele obligații:
a) să plătească cotizația anuală. Neplata acesteia în
cuantumul și la termenele stabilite de Consiliul director atrage
excluderea de drept din Uniune;
b) să elaboreze rapoartele de evaluare potrivit standardelor
de evaluare adoptate de Uniune;
c) să respecte codul de etică al profesiei de evaluator
autorizat, precum și regulamentele adoptate de organele de
conducere ale Uniunii.
Art. 25. — Evaluatorii răspund în desfășurarea activității lor
disciplinar, civil sau penal, după caz.
Art. 26. — Sancțiunile disciplinare care se aplică evaluatorilor
autorizați, în raport cu gravitatea abaterilor săvârșite, sunt
următoarele:
a) avertisment scris;
b) avertisment cu acțiune corectivă profesională;
c) suspendarea calității de membru pe o perioadă de până la
12 luni;
d) retragerea calității de membru al Uniunii.
Art. 27. — Abaterile în funcție de care se aplică sancțiunile
disciplinare se stabilesc prin regulamentul de organizare și
funcționare al Uniunii.
Art. 28. — (1) Persoanele fizice și juridice străine care nu au
domiciliul în România pot dobândi calitatea de evaluator
autorizat și pot exercita această profesie, potrivit prevederilor
prezentei ordonanțe, dacă în țările în care își au domiciliul sau,
după caz, sediul profesional au această specializare, certificată
de organismele profesionale recunoscute sau, după caz, de
autoritățile publice care le autorizează și în condițiile stabilite
prin convenții bilaterale încheiate în acest scop de Uniune cu
organismele similare din statele respective.
(2) Persoanele fizice sau persoanele juridice având
cetățenia, respectiv naționalitatea unui stat membru al Uniunii
Europene sau a unui stat aparținând Spațiului Economic
European pot dobândi calitatea de evaluator autorizat, potrivit
prevederilor prezentei ordonanțe, în aceleași condiții ca și
cetățenii români, respectiv persoanele juridice române.
(3) Prin excepție de la prevederile alin. (2), cetățenii unui stat
membru al Uniunii Europene sau al Spațiului Economic
European care au dobândit calitatea de evaluator autorizat în
unul dintre aceste state se pot înscrie în Tabloul Uniunii, în
vederea exercitării profesiei în România în condițiile prezentei
ordonanțe, fiind exceptați de la procedura de examinare.
Uniunea recunoaște automat documentul emis de autoritatea
competentă din statul membru al Uniunii Europene, respectiv
statul aparținând Spațiului Economic European în baza căruia
cetățeanul acestor state exercită legal profesia de evaluator
autorizat.
(4) Persoanele juridice stabilite într-un stat membru al Uniunii
Europene sau al Spațiului Economic European unde exercită în
mod legal activitatea de evaluator autorizat se pot înscrie în

Tabloul Uniunii, în vederea exercitării profesiei în România în
condițiile prezentei ordonanțe, fiindu-le recunoscută calitatea de
evaluator autorizat dobândită în statul de origine.
(5) Persoanele fizice sau juridice evaluatori autorizați având
cetățenia, respectiv naționalitatea unui stat membru al Uniunii
Europene sau a unui stat aparținând Spațiului Economic
European pot exercita profesia de evaluator autorizat și în mod
temporar sau ocazional. În această situație, evaluatorul autorizat
este exceptat de la procedura de înscriere în Uniune.
(6) În cazul în care, în vederea exercitării temporare sau
ocazionale a profesiei de evaluator autorizat, solicitantul
prevăzut la alin. (5) se află la prima aplicație în România sau
dacă intervine o modificare substanțială a situației sale, acesta
va înainta Uniunii o declarație privind serviciile pe care le va
presta, însoțită de următoarele documente:
a) dovada cetățeniei, în cazul persoanei fizice, respectiv a
naționalității, în cazul persoanei juridice;
b) denumirea și forma juridică, în cazul persoanei juridice;
c) dovada calificării profesionale, în cazul persoanei fizice, și
a autorizării funcționării, în cazul persoanei juridice;
d) o atestare care să confirme faptul că solicitantul persoană
fizică este legal stabilit într-un stat membru în scopul desfășurării
profesiei de evaluator autorizat și că nu îi este interzis să
practice profesia, chiar și cu caracter temporar, la momentul
eliberării atestatului.
(7) Declarația prevăzută la alin. (6) poate fi înaintată prin
orice mijloace și se reînnoiește anual, dacă prestatorul
intenționează să exercite, în mod temporar sau ocazional, în
cursul anului respectiv, profesia de evaluator autorizat în
România.
(8) Dispozițiile prezentului articol sunt aplicabile și cetățenilor
aparținând Confederației Elvețiene.
Art. 29. — Persoanele fizice care, prin dobândirea unei alte
calități, devin incompatibile cu exercitarea profesiei de evaluator
autorizat potrivit dispozițiilor legale în vigoare sau potrivit
statutelor de organizare ale altor profesii sunt înscrise în Tabloul
evaluatorilor inactivi. Situațiile de incompatibilitate se stabilesc
prin regulamentul de organizare și funcționare al Uniunii.
Art. 30. — Activitatea de evaluare este compatibilă cu
desfășurarea următoarelor activități:
a) consultanță de afaceri și management;
b) elaborarea de proiecte de finanțare;
c) evaluarea de proiecte de finanțare;
d) expertiză contabilă, audit financiar, reorganizare judiciară
și lichidare, consultanță fiscală, cu respectarea reglementărilor
specifice fiecăreia dintre activitățile respective și a principiului
independenței, după caz.
CAPITOLUL IV
Dispoziții tranzitorii și finale
Art. 31. — Consiliul director al Asociației Naționale a
Evaluatorilor
din
România,
asociație
profesională
neguvernamentală, independentă, înființată în anul 1992,
declarată de utilitate publică prin Hotărârea Guvernului
nr. 1.447/2004, denumită în continuare ANEVAR, organizează și
conduce prima adunare generală națională și prima Conferință
națională a Uniunii și verifică îndeplinirea condițiilor de
participare la acestea, precum și condițiile de dobândire inițială
a calității de evaluator autorizat, prevăzute la art. 32.
Art. 32. — (1) Membrii ANEVAR, persoane fizice, precum și
ai altor organizații al căror profil de activitate face parte din
domeniul de reglementare al prezentei ordonanțe care
îndeplinesc condițiile de dobândire a calității de evaluator
autorizat, prevăzute de art. 15 alin. (2) lit. a) și b), respectiv
art. 17 alin. (1), devin membri titulari, respectiv acreditați ai
Uniunii, potrivit dispozițiilor prezentului articol.

MONITORUL OFICIAL AL ROMÂNIEI, PARTEA I, Nr. 628/2.IX.2011
(2) Pentru dobândirea calității de membru titular, respectiv
acreditat se pot depune cereri, în maximum 30 de zile de la data
intrării în vigoare a prezentei ordonanțe, la sediul ANEVAR din
str. Scărlătescu nr. 7, sectorul 1, municipiul București.
(3) Îndeplinirea condițiilor prevăzute de art. 15 alin. (2) lit. a)
și b), respectiv de art. 17 alin. (1) este verificată, în maximum
30 de zile de la data depunerii cererii, de o comisie formată din
5 membri desemnați de Consiliul director al ANEVAR, pe baza
documentelor stabilite prin hotărâre a Consiliului director afișată
la sediul ANEVAR.
(4) Lista persoanelor care îndeplinesc condițiile de dobândire a
calității de evaluator autorizat se afișează la sediul ANEVAR în
maximum 30 de zile de la expirarea termenului prevăzut la alin. (2).
Art. 33. — (1) Adunarea generală națională a membrilor care
îndeplinesc condițiile de dobândire a calității de evaluator autorizat,
potrivit art. 32, se organizează în maximum 30 de zile de la data
afișării listei persoanelor care îndeplinesc condițiile de dobândire
a calității de evaluator autorizat. În cadrul acestei adunări se aleg
participanții la prima Conferință națională a Uniunii și la Conferința
națională prevăzută la art. 43, astfel încât să fie respectată norma
de reprezentare prevăzută la art. 7 alin. (1).
(2) Pentru validitatea deliberărilor adunării generale, la prima
convocare este necesară prezența a jumătate plus unu din
numărul persoanelor cărora le-a fost admisă cererea de
dobândire a calității de evaluator autorizat, în condițiile art. 32,
iar hotărârile vor fi luate cu votul majorității participanților.
(3) La a doua convocare adunarea generală poate să
delibereze oricare ar fi numărul celor prezenți, iar hotărârile vor
fi luate cu votul majorității participanților.
Art. 34. — Prima Conferință națională a Uniunii se
organizează de Consiliul director al ANEVAR în maximum 30 de
zile de la data adunării generale naționale în care au fost aleși
participanții la această conferință, iar în cadrul acesteia se alege
primul Consiliu director al Uniunii.
Art. 35. — Membrii ANEVAR, persoane fizice, precum și ai
altor organizații al căror profil de activitate face parte din
domeniul de reglementare al prezentei ordonanțe care
îndeplinesc condițiile de dobândire a calității de evaluator
autorizat, potrivit art. 15 alin. (2) lit. a) și b), și care nu au depus
cereri în condițiile art. 32 alin. (2) pot depune astfel de cereri în
maximum 60 de zile de la data primei Conferințe naționale.
După expirarea acestui termen, calitatea de evaluator autorizat
se dobândește numai în condițiile art. 15—17.
Art. 36. — Persoanele care sunt membri aspiranți ai
ANEVAR devin membri stagiari ai Uniunii și în termen de
maximum 2 ani de la intrarea în vigoare a prezentei ordonanțe
vor susține examenul de finalizare a stagiaturii pentru a deveni
membri titulari.
Art. 37. — Primul Consiliul director al Uniunii va fi format din
10 membri, lipsind funcția de fost președinte. La data alegerii
primului Consiliu director, alături de ceilalți membri vor fi aleși
atât președintele, cât și prim-vicepreședintele.

7

Art. 38. — Membrii inactivi ai ANEVAR vor fi înscriși în Tabloul
Uniunii, în secțiunea ăinactivi”, urmând să redobândească
calitatea de membru activ doar după respectarea condițiilor
prevăzute de regulamentul adoptat în acest scop de Consiliul
director.
Art. 39. — Membrii acreditați ai ANEVAR devin membri
acreditați ai Uniunii în sensul prezentei ordonanțe.
Art. 40. — Persoanele împotriva cărora s-a dispus
sancțiunea suspendării din calitatea de membru al ANEVAR sau
al altor organizații al căror profil de activitate face parte din
domeniul de reglementare al prezentei ordonanțe care
îndeplinesc condițiile de dobândire a calității de evaluator
autorizat nu pot deveni membri de drept ai Uniunii dacă nu a
expirat termenul pentru care s-a dispus sancțiunea până la data
intrării în vigoare a prezentei ordonanțe.
Art. 41. — Membrii fondatori și membrii de onoare ai
ANEVAR devin membri de onoare ai Uniunii.
Art. 42. — Ori de câte ori în cuprinsul unui act normativ se
face referire la evaluatori autorizați sau evaluatori membri ai
ANEVAR sau membri ai unei asociații de utilitate publică din
domeniul evaluării, referirea se va înțelege că este făcută la
evaluatori autorizați în conformitate cu dispozițiile prezentei
ordonanțe.
Art. 43. — Prevederile art. 12 alin. (1) intră în vigoare în
termen de 10 zile de la data publicării în Monitorul Oficial al
României, Partea I, a hotărârii Guvernului de aprobare a
regulamentului de organizare și funcționare al Uniunii, a
hotărârilor Conferinței naționale privind standardele de evaluare
prevăzute la art. 7 alin. (3) lit. j), a Regulamentului Comisiei de
etică și disciplină, precum și a codului de etică al profesiei.
Art. 44. — Hotărârea Guvernului prevăzută la art. 4 alin. (2),
precum și regulamentele prevăzute la art. 43 se adoptă în
maximum 6 luni de la data intrării în vigoare a prezentei
ordonanțe.
Art. 45. — Procedurile și formalitățile care trebuie îndeplinite
pentru exercitarea profesiei de evaluator în România pot fi
îndeplinite și prin intermediul punctului de contact unic, în
conformitate cu prevederile Ordonanței de urgență a Guvernului
nr. 49/2009 privind libertatea de stabilire a prestatorilor de
servicii și libertatea de a furniza servicii în România, aprobată cu
modificări și completări prin Legea nr. 68/2010. Prevederile
prezentului articol se aplică de la data operaționalizării punctului
de contact unic.
Art. 46. — Dispozițiile prezentei ordonanțe se completează
cu prevederile Legii nr. 200/2004 privind recunoașterea
diplomelor și calificărilor profesionale pentru profesiile
reglementate din România, cu modificările și completările
ulterioare, și ale Ordonanței de urgență a Guvernului
nr. 49/2009, aprobată cu modificări și completări prin Legea
nr. 68/2010.

PRIM-MINISTRU

EMIL BOC
Contrasemnează:
Ministrul finanțelor publice,
Gheorghe Ialomițianu
Ministrul economiei, comerțului și mediului de afaceri,
Ion Ariton
Ministrul educației, cercetării, tineretului și sportului,
Daniel Petru Funeriu
Ministrul muncii, familiei și protecției sociale,
Laurențiu Sebastian Lăzăroiu
București, 30 august 2011.
Nr. 24.

8

MONITORUL OFICIAL AL ROMÂNIEI, PARTEA I, Nr. 628/2.IX.2011
GUVERNUL ROMÂNIEI

ORDONANȚĂ
pentru modificarea art. 7 din Ordonanța Guvernului nr. 75/2001
privind organizarea și funcționarea cazierului fiscal
În temeiul art. 108 din Constituția României, republicată, și al art. 1 pct. I.6 din Legea nr. 131/2011 privind abilitarea
Guvernului de a emite ordonanțe,
Guvernul României adoptă prezenta ordonanță.
Art. I. — Articolul 7 din Ordonanța Guvernului nr. 75/2001
privind organizarea și funcționarea cazierului fiscal, republicată
în Monitorul Oficial al României, Partea I, nr. 664 din 23 iulie
2004, cu modificările și completările ulterioare, se modifică și va
avea următorul cuprins:
ăArt. 7. — (1) Contribuabilii care au înscrise date în cazierul
fiscal se scot din evidență dacă se află în următoarele situații:
a) faptele pe care le-au săvârșit nu mai sunt sancționate de
lege;
b) a intervenit reabilitarea de drept sau judecătorească
constatată prin hotărâre judecătorească;
c) faptele înscrise în cazierul fiscal sunt sancționate ca
infracțiuni și nu au mai săvârșit fapte de această natură într-o
perioadă de 5 ani de la data rămânerii definitive a ultimului act
prin care au fost sancționate aceste fapte;
d) faptele înscrise în cazierul fiscal sunt sancționate drept
contravenții, cu excepția faptelor prevăzute la lit. e), și nu au mai
săvârșit fapte de natura celor prevăzute la art. 2 într-o perioadă
de un an de la data rămânerii definitive a ultimului act prin care
au fost sancționate aceste fapte, cu condiția achitării
cuantumului amenzilor contravenționale. În situația în care
cuantumul amenzilor nu a fost achitat în această perioadă,
scoaterea din evidență se realizează la data achitării amenzilor
sau după împlinirea unui termen de 5 ani de la data rămânerii
definitive a ultimului act prin care au fost sancționate aceste
fapte, în situația în care cuantumul amenzilor nu a fost achitat;
e) faptele înscrise în cazierul fiscal sunt sancționate drept
contravenții la regimul produselor accizabile și nu au mai
săvârșit fapte de natura celor prevăzute la art. 2 într-o perioadă

de 5 ani de la data rămânerii definitive a ultimului act prin care
au fost sancționate aceste fapte;
f) au fost stinse creanțele fiscale datorate ca urmare a
atragerii răspunderii solidare cu debitorul declarat insolvabil sau
insolvent. Data scoaterii din evidență este data stingerii
creanțelor fiscale, însă nu mai devreme de un an de la data
comunicării deciziei organului fiscal competent rămase definitivă
în sistemul căilor administrative sau judiciare de atac. În situația
în care creanțele fiscale nu au fost stinse în termen de 5 ani de
la comunicarea deciziei, scoaterea din evidență se realizează
începând cu această dată;
g) contribuabilul declarat inactiv a fost reactivat. Data
scoaterii din evidență este data reactivării contribuabilului în
situația în care acesta a fost declarat inactiv pentru cazul
prevăzut la art. 78 alin. (5) lit. a) din Ordonanța Guvernului
nr. 92/2003 privind Codul de procedură fiscală, republicată, cu
modificările și completările ulterioare, sau data împlinirii unui
termen de 3 luni de la data reactivării contribuabilului în situația
în care acesta a fost declarat inactiv pentru cazurile prevăzute
la art. 78 alin. (5) lit. b) sau c) din ordonanța mai sus menționată;
h) decesul, respectiv radierea contribuabilului.
(2) În cazul în care în cazierul fiscal al contribuabililor aflați în
una dintre situațiile prevăzute la alin. (1) există și alte mențiuni
cu privire la alte fapte, se șterg numai mențiunile care impun
scoaterea din evidență.”
Art. II. — Prevederile art. I se aplică și în ceea ce privește
scoaterea din evidență a faptelor și situațiilor înscrise în cazierul
fiscal la data intrării în vigoare a prezentei ordonanțe, dacă sunt
îndeplinite condițiile prevăzute de acesta.

PRIM-MINISTRU

EMIL BOC
Contrasemnează:
Ministrul finanțelor publice,
Gheorghe Ialomițianu
București, 31 august 2011.
Nr. 25.
GUVERNUL ROMÂNIEI

ORDONANȚĂ
pentru modificarea și completarea Legii nr. 206/2004 privind buna conduită în cercetarea științifică,
dezvoltarea tehnologică și inovare
În temeiul art. 108 din Constituția României, republicată, și al art. 1 pct. VI.1 din Legea nr. 131/2011 privind abilitarea
Guvernului de a emite ordonanțe,
Guvernul României adoptă prezenta ordonanță.
Articol unic. — Legea nr. 206/2004 privind buna conduită
în cercetarea științifică, dezvoltarea tehnologică și inovare,
publicată în Monitorul Oficial al României, Partea I, nr. 505 din
4 iunie 2004, cu modificările și completările ulterioare, se
modifică și se completează după cum urmează:
1. Articolul 1 se modifică și va avea următorul cuprins:
ăArt. 1. — (1) Buna conduită în activitățile de cercetare
științifică, dezvoltare tehnologică și de inovare, denumite în

continuare activități de cercetare-dezvoltare, se bazează pe un
ansamblu de norme de bună conduită și de proceduri destinate
respectării acestora.
(2) Normele de bună conduită sunt prevăzute în prezenta
lege și sunt completate și detaliate în Codul de etică și
deontologie profesională al personalului de cercetaredezvoltare, denumit în continuare Codul de etică, prevăzut de
Legea nr. 319/2003 privind Statutul personalului de cercetare-

MONITORUL OFICIAL AL ROMÂNIEI, PARTEA I, Nr. 628/2.IX.2011
dezvoltare, precum și în codurile de etică pe domenii, elaborate
conform art. 7 lit. b).
(3) Procedurile destinate respectării acestor norme sunt
reunite în Codul de etică, cu respectarea prevederilor prezentei
legi și ale Legii educației naționale nr. 1/2011.
(4) Respectarea acestor norme de către categoriile de
personal ce desfășoară activități de cercetare-dezvoltare,
prevăzute în Legea nr. 319/2003, precum și de către alte
categorii de personal, din mediul public sau privat, ce
beneficiază de fonduri publice de cercetare-dezvoltare,
determină buna conduită în activitatea de cercetare-dezvoltare.”
2. Articolul 2 se modifică și va avea următorul cuprins:
ăArt. 2. — Normele de bună conduită în activitatea de
cercetare-dezvoltare includ:
a) norme de bună conduită în activitatea științifică;
b) norme de bună conduită în activitatea de comunicare,
publicare, diseminare și popularizare științifică, inclusiv în cadrul
cererilor de finanțare depuse în cadrul competițiilor de proiecte
organizate din fonduri publice;
c) norme de bună conduită în activitatea de evaluare și
monitorizare instituțională a cercetării-dezvoltării, de evaluare și
monitorizare de proiecte de cercetare-dezvoltare obținute prin
acțiuni din cadrul Planului Național de Cercetare, Dezvoltare și
Inovare și de evaluare de persoane în vederea acordării de
grade, titluri, funcții, premii, distincții, sporuri, atestate sau
certificate în activitatea de cercetare-dezvoltare;
d) norme de bună conduită în funcțiile de conducere în
activitatea de cercetare-dezvoltare;
e) normele de bună conduită privind respectarea ființei și
demnității umane, evitarea suferinței animalelor și ocrotirea și
refacerea mediului natural și a echilibrului ecologic.”
3. După articolul 2 se introduce un nou articol, articolul 21,
cu următorul cuprins:
ăArt. 21. — (1) Abaterile de la normele de bună conduită
prevăzute la art. 2 lit. a), în măsura în care nu constituie
infracțiuni potrivit legii penale, includ:
a) confecționarea de rezultate sau date și prezentarea lor ca
date experimentale, ca date obținute prin calcule sau simulări
numerice pe calculator ori ca date sau rezultate obținute prin
calcule analitice ori raționamente deductive;
b) falsificarea de date experimentale, de date obținute prin
calcule sau simulări numerice pe calculator ori de date sau
rezultate obținute prin calcule analitice ori raționamente
deductive;
c) îngreunarea deliberată, împiedicarea sau sabotarea
activității de cercetare-dezvoltare a altor persoane, inclusiv prin
blocarea nejustificată a accesului la spațiile de cercetaredezvoltare, prin avarierea, distrugerea ori manipularea aparaturii
experimentale, a echipamentului, a documentelor, a
programelor de calculator, a datelor în format electronic, a
substanțelor organice sau anorganice ori a materiei vii necesare
altor persoane pentru derularea, realizarea sau finalizarea
activităților de cercetare-dezvoltare.
(2) Abaterile de la normele de bună conduită prevăzute la
art. 2 lit. b), în măsura în care nu constituie infracțiuni potrivit
legii penale, includ:
a) plagiatul;
b) autoplagiatul;
c) includerea în lista de autori a unei publicații științifice a
unuia sau mai multor coautori care nu au contribuit semnificativ
la publicație ori excluderea unor coautori care au contribuit
semnificativ la publicație;
d) includerea în lista de autori a unei publicații științifice a
unei persoane fără acordul acesteia;
e) publicarea sau diseminarea neautorizată de către autori a
unor rezultate, ipoteze, teorii ori metode științifice nepublicate;
f) introducerea de informații false în solicitările de granturi
sau de finanțare, în dosarele de candidatură pentru abilitare,
pentru posturi didactice universitare ori pentru posturi de
cercetare-dezvoltare.

9

(3) Abaterile de la normele de bună conduită prevăzute la
art. 2 lit. c), în măsura în care nu constituie infracțiuni potrivit
legii penale, includ:
a) nedezvăluirea situațiilor de conflicte de interese în
realizarea sau participarea la evaluări;
b) nerespectarea confidențialității în evaluare;
c) discriminarea, în cadrul evaluărilor, pe criterii de vârstă,
etnie, sex, origine socială, orientare politică sau religioasă,
orientare sexuală ori alte tipuri de discriminare, cu excepția
măsurilor afirmative prevăzute de lege.
(4) Abaterile de la normele de bună conduită prevăzute la
art. 2 lit. d), în măsura în care nu constituie infracțiuni potrivit
legii penale, includ:
a) abuzul de autoritate pentru a obține calitatea de autor sau
coautor al publicațiilor persoanelor din subordine;
b) abuzul de autoritate pentru a obține salarizare,
remunerare sau alte beneficii materiale din proiectele de
cercetare-dezvoltare conduse ori coordonate de persoane din
subordine;
c) abuzul de autoritate pentru a obține calitatea de autor sau
coautor al publicațiilor persoanelor din subordine ori pentru a
obține salarizare, remunerare sau alte beneficii materiale pentru
soți, afini ori rude până la gradul al III-lea inclusiv;
d) abuzul de autoritate pentru a impune nejustificat propriile
teorii, concepte sau rezultate asupra persoanelor din subordine;
e) obstrucționarea activității unei comisii de etică, a unei
comisii de analiză sau a Consiliului Național de Etică, în cursul
unei analize a unor abateri de la buna conduită în activitatea de
cercetare-dezvoltare din subordine;
f) nerespectarea prevederilor și procedurilor legale destinate
respectării normelor de bună conduită în activitatea de
cercetare-dezvoltare prevăzute în prezenta lege, în Legea
nr. 1/2011, în Codul de etică, în codurile de etică pe domenii, în
regulamentele de organizare și funcționare a instituțiilor de
cercetare-dezvoltare, respectiv în cartele universitare, după caz,
inclusiv nepunerea în aplicare a sancțiunilor stabilite de către
comisiile de etică conform art. 11 alin. (6) din prezenta lege sau
de către Consiliul Național de Etică, conform art. 326 din Legea
nr. 1/2011.
(5) Abaterile de la normele de bună conduită prevăzute la
art. 2 lit. e) sunt detaliate în Codul de etică sau în codurile de
etică pe domenii.
(6) Următoarele situații pot de asemenea să atragă
răspunderea etică prin asociere pentru abateri de la buna
conduită în activitatea de cercetare-dezvoltare:
a) participarea activă în abateri săvârșite de alții;
b) cunoașterea abaterilor săvârșite de alții și nesesizarea
comisiei de etică prevăzute la art. 9 sau a Consiliului Național de
Etică;
c) coautoratul publicațiilor conținând date falsificate sau
confecționate;
d) neîndeplinirea obligațiilor legale și contractuale, inclusiv a
celor aferente contractului de mandat sau contractelor de
finanțare, în exercitarea funcțiilor de conducere ori de
coordonare a activităților de cercetare-dezvoltare.”
4. Articolul 4 se modifică și va avea următorul cuprins:
ăArt. 4. — (1) În sensul prezentei legi, următorii termeni sunt
definiți după cum urmează:
a) coautor al unei publicații — orice persoană nominalizată în
lista de autori a unei publicații științifice;
b) confecționarea de rezultate sau date — raportarea de
rezultate sau date fictive, care nu sunt rezultatul real al unei
activități de cercetare-dezvoltare;
c) falsificarea de rezultate sau date — raportarea selectivă
sau respingerea datelor ori a rezultatelor nedorite; manipularea
reprezentărilor sau a ilustrațiilor; alterarea aparatului
experimental ori numeric pentru a obține datele dorite fără a
raporta alterările efectuate;
d) plagiatul — expunerea într-o operă scrisă sau o
comunicare orală, inclusiv în format electronic, a unor texte,

10

MONITORUL OFICIAL AL ROMÂNIEI, PARTEA I, Nr. 628/2.IX.2011

expresii, idei, demonstrații, date, ipoteze, teorii, rezultate ori
metode științifice extrase din opere scrise, inclusiv în format
electronic, ale altor autori, fără a menționa acest lucru și fără a
face trimitere la sursele originale;
e) autoplagiatul — expunerea într-o operă scrisă sau o
comunicare orală, inclusiv în format electronic, a unor texte,
expresii, demonstrații, date, ipoteze, teorii, rezultate ori metode
științifice extrase din opere scrise, inclusiv în format electronic,
ale aceluiași sau acelorași autori, fără a menționa acest lucru și
fără a face trimitere la sursele originale.
(2) Abaterile grave de la buna conduită în activitatea de
cercetare-dezvoltare sunt cele prevăzute la art. 310 din Legea
nr. 1/2011.”
5. După articolul 4 se introduc două noi articole,
articolele 41 și 42, cu următorul cuprins:
ăArt. 41. — (1) Situațiile de conflicte de interese în cadrul
activităților prevăzute la art. 2 lit. c) se prevăd în regulamentele
de organizare și funcționare a organelor autorităților publice
centrale sau locale, cu ori fără personalitate juridică, ce
coordonează competiții, concursuri sau evaluări în domeniul
cercetării-dezvoltării, în alte acte normative aplicabile
respectivelor proceduri de evaluare, inclusiv în pachetele de
informații ale competițiilor de proiecte, cu respectarea
reglementărilor legale în vigoare.
(2) O persoană nu poate participa în mod direct, ca expert
evaluator, sau indirect, prin luarea de decizii nominale de
selecție directă ori excludere a experților evaluatori însărcinați
cu evaluarea unei instituții, unui proiect, unei oferte sau unui
candidat, dacă respectiva persoană face parte din lista de
personal a instituției, proiectului ori a ofertei evaluate sau a altor
proiecte ori oferte depuse spre finanțare în cadrul aceleiași linii
de finanțare, licitații sau cereri de ofertă ori dacă se află în
următoarea relație cu candidatul sau cu persoanele din lista de
personal a proiectelor, ofertelor ori instituțiilor evaluate: sunt soți,
afini sau rude până la gradul al III-lea inclusiv.
(3) În sensul prezentei legi, lista de personal a unui proiect
sau a unei oferte este constituită din persoanele nominalizate
în propunerea de proiect ori în oferta supusă evaluării, inclusiv
directorul de proiect, și, în cazul proiectelor realizate în
parteneriat între mai multe instituții sau unități, din responsabilii
de proiect.
Art. 42. — (1) Sesizările privind abaterile de la normele de
bună conduită în activitatea de cercetare-dezvoltare sunt
analizate în două etape detaliate în Codul de etică:
a) analiza la nivelul instituției în cadrul căreia presupusele
abateri s-au produs, denumită prima etapă, care se desfășoară
conform art. 11 și prevederilor Codului de etică;
b) analiza la nivelul Consiliului Național de Etică, denumită
etapa a doua.
(2) Consiliul Național de Etică are obligația să analizeze
sesizări sau contestații în oricare dintre următoarele cazuri:
a) dacă prima etapă a produs un raport în termenul prevăzut
la art. 11 alin. (3) și dacă la sesizare sau contestație este
anexată o copie simplă, în format scris ori electronic, după
raportul elaborat în cadrul primei etape;
b) dacă prima etapă nu a produs un raport în termenul
prevăzut la art. 11 alin. (3).
(3) Se exceptează de la prevederile alin. (1) lit. a) sesizările
sau contestațiile care vizează conducători de instituții și unități
de cercetare-dezvoltare ori de instituții publice, membri ai
consiliilor de administrație, ai comitetelor de direcție, ai consiliilor
științifice sau ai comisiilor de etică ale instituțiilor și unităților de
cercetare-dezvoltare ori persoane cu funcții de demnitate
publică, care sunt analizate direct de Consiliul Național de Etică.
(4) Pentru contestații ce se încadrează în situația prevăzută
la alin. (2) lit. a), Consiliul Național de Etică informează în scris
și pe căi electronice instituția vizată de contestație în termen de
două zile lucrătoare de la primirea contestației.
(5) Consiliul Național de Etică poate analiza abateri de la
normele de bună conduită și în urma autosesizării.

(6) Pe perioada analizei Consiliului Național de Etică,
instituția sau instituțiile vizată/vizate de sesizare ori de
contestație pune/pun la dispoziția Consiliului Național de Etică
orice date, documente sau probe materiale cerute de acesta.
(7) Consiliul Național de Etică elaborează un raport în termen
de maximum 90 de zile calendaristice de la data primirii sesizării
sau a contestației prevăzute la alin. (2) ori de la data
autosesizării; raportul conține hotărârea argumentată privind
existența unei sau unor abateri de la buna conduită în activitatea
de cercetare-dezvoltare, precum și identificarea persoanelor
vinovate și sancțiunile propuse, dacă este cazul; raportul se face
public pe site-ul web al Consiliului Național de Etică.”
6. La articolul 5, alineatele (3)—(5) se modifică și vor
avea următorul cuprins:
ă(3) Membrii Consiliului Național de Etică trebuie să fie
persoane cu activitate recunoscută în domeniul cercetăriidezvoltării și/sau specialiști în domeniul juridic și în domeniul
eticii cercetării și științei.
(4) Pentru activitatea desfășurată, membrii Consiliului
Național de Etică și membrii grupurilor de lucru ale acestuia,
care nu sunt membri ai Consiliului Național de Etică, primesc o
indemnizație lunară din bugetul Autorității Naționale pentru
Cercetare Științifică, în raport cu activitatea depusă.
(5) Indemnizația membrilor, cheltuielile de funcționare și
cheltuielile de deplasare aferente funcționării Consiliului Național
de Etică și grupurilor de lucru ale acestuia se asigură din bugetul
Ministerului Educației, Cercetării, Tineretului și Sportului, prin
Autoritatea Națională pentru Cercetare Științifică, care asigură
secretariatul tehnic și sprijinul executiv pentru activitatea
consiliului, potrivit reglementărilor în vigoare.”
7. La articolul 7, literele a) și b) se modifică și vor avea
următorul cuprins:
ăa) propune modificări ale Codului de etică;
b) elaborează coduri de etică pe domenii științifice, pe care
le propune spre aprobare autorității de stat pentru cercetaredezvoltare;”.
8. La articolul 7, litera c) se abrogă.
9. La articolul 7, litera f) se modifică și va avea următorul
cuprins:
ăf) analizează cazurile referitoare la încălcarea normelor de
bună conduită, în urma sesizărilor sau contestațiilor ori prin
autosesizare;”.
10. La articolul 7, după litera f) se introduce o nouă literă,
litera f1), cu următorul cuprins:
ăf1) emite hotărâri prin care se constată dacă a fost realizată
o abatere de la normele de bună conduită; în cazurile în care
au fost constatate abateri, hotărârile numesc persoana sau
persoanele fizice vinovate de respectivele abateri și stabilesc
sancțiunile ce urmează a fi aplicate.”
11. La articolul 8, alineatul (1) se modifică și va avea
următorul cuprins:
ăArt. 8. — (1) Consiliul Național de Etică își poate constitui
grupuri de lucru pe domenii de știință și tehnologie, cu statut
permanent sau temporar, potrivit prevederilor Regulamentului
de organizare și funcționare al Consiliului Național de Etică, în
condițiile legii.”
12. La articolul 8, alineatul (2) se abrogă.
13. La articolul 10, litera b) se modifică și va avea
următorul cuprins:
ăb) numesc comisii de analiză pentru examinarea sesizărilor
referitoare la abaterile de la buna conduită în activitatea de
cercetare-dezvoltare aduse în atenția lor în urma sesizărilor sau
pe bază de autosesizare.”
14. Articolul 11 se modifică și va avea următorul cuprins:
ăArt. 11. — (1) Procedurile pe care comisia de etică, respectiv
comisia de analiză le desfășoară în cazul sesizărilor scrise,
inițiate de persoane fizice sau juridice cunoscute, ori în urma
autosesizării sunt detaliate în Codul de etică, cu respectarea
prevederilor prezentei legi.

MONITORUL OFICIAL AL ROMÂNIEI, PARTEA I, Nr. 628/2.IX.2011
(2) Comisia de etică și comisia de analiză păstrează
confidențială identitatea autorului sesizării, conform procedurilor
detaliate în Codul de etică.
(3) Comisia de analiză elaborează un raport care se aprobă
de către comisia de etică, se comunică autorului sesizării în scris
și se face public pe site-ul web al instituției în termen de 45 de
zile calendaristice de la primirea sesizării; în cazul constatării
unor abateri de la normele de bună conduită în activitatea de
cercetare-dezvoltare, raportul numește persoanele vinovate și
stabilește una sau mai multe dintre sancțiunile prevăzute la
art. 111; persoanele vinovate pot fi diferite de persoanele vizate
în textul sesizării.
(4) Raportul comisiei de analiză este avizat de către
consilierul juridic al instituției. Răspunderea juridică pentru
hotărârile și activitatea comisiei de analiză revine instituției.
(5) Raportul comisiei de analiză poate fi contestat la Consiliul
Național de Etică de către persoana sau persoanele găsite
vinovate ori de către autorul sesizării; contestația va conține
obligatoriu o copie simplă după sesizarea inițială și după raportul
comisiei de analiză.
(6) În cazul în care o contestație nu a fost înaintată către
Consiliul Național de Etică în termen de 15 zile lucrătoare de la
data comunicării prevăzute la alin. (3), sancțiunile stabilite de
comisia de analiză sunt puse în aplicare de către conducătorul
instituției sau de către consiliul de administrație, după caz, în
termen de 45 de zile calendaristice de la data comunicării
raportului conform alin. (3).”
15. După articolul 11 se introduce un nou articol,
articolul 111, cu următorul cuprins:
ăArt. 111. — Pentru abaterile constatate de la buna conduită
în activitatea de cercetare-dezvoltare, conducerea unității sau
instituției aplică personalului de cercetare-dezvoltare una ori mai
multe dintre următoarele sancțiuni, cu respectarea prevederilor
art. 11 alin. (6):
a) avertisment scris;
b) retragerea și/sau corectarea tuturor lucrărilor publicate prin
încălcarea normelor de bună conduită;
c) diminuarea salariului de bază, cumulat, când este cazul,
cu indemnizația de conducere, de îndrumare și de control;
d) suspendarea, pe o perioadă determinată de timp între
1 an și 10 ani, a dreptului de înscriere la un concurs pentru
ocuparea unei funcții superioare ori a unei funcții de conducere,
de îndrumare și de control sau ca membru în comisii de concurs;
e) destituirea din funcția de conducere din instituția de
cercetare-dezvoltare;
f) desfacerea disciplinară a contractului de muncă.”

16. Articolul 12 se abrogă.
17. La articolul 14, alineatul (1) se modifică și va avea
următorul cuprins:
ăArt. 14. — (1) Pentru abaterile constatate de la buna
conduită în activitatea de cercetare-dezvoltare, Consiliul
Național de Etică stabilește aplicarea uneia sau mai multora
dintre următoarele sancțiuni:
a) avertisment scris;
b) retragerea și/sau corectarea tuturor lucrărilor publicate prin
încălcarea normelor de bună conduită;
c) retragerea calității de conducător de doctorat și/sau a
atestatului de abilitare;
d) retragerea titlului de doctor;
e) retragerea titlului didactic universitar sau a gradului de
cercetare ori retrogradarea;
f) destituirea din funcția de conducere din instituția de
cercetare-dezvoltare;
g) desfacerea disciplinară a contractului de muncă;
h) interzicerea, pentru o perioadă determinată, a accesului la
finanțare din fonduri publice destinată cercetării-dezvoltării;
i) suspendarea, pe o perioadă determinată de timp între 1 an
și 10 ani, a dreptului de înscriere la un concurs pentru ocuparea
unei funcții superioare ori a unei funcții de conducere, de
îndrumare și de control sau ca membru în comisii de concurs;
j) îndepărtarea persoanei/persoanelor respective din echipa
de realizare a proiectului;
k) oprirea finanțării proiectului;
l) oprirea finanțării proiectului, cu obligativitatea returnării
fondurilor.”
18. La articolul 14, după alineatul (1) se introduc două
noi alineate, alineatele (11) și (12), cu următorul cuprins:
ă(11) Sancțiunile stabilite de Consiliul Național de Etică sunt
puse în aplicare de către organismele sau persoanele
îndreptățite legal pentru aceasta, conform prevederilor art. 326
din Legea nr. 1/2011.
(12) Se interzice ocuparea posturilor de cercetare-dezvoltare
de către persoane care se fac vinovate de abateri grave de la
buna conduită în activitatea de cercetare-dezvoltare. Se
anulează concursul pentru un post de cercetare-dezvoltare
ocupat, iar contractul de muncă cu instituția de cercetaredezvoltare încetează de drept, indiferent de momentul la care
s-a dovedit că o persoană a realizat abateri grave de la buna
conduită în activitatea de cercetare-dezvoltare. Constatarea
abaterilor grave și identificarea persoanelor vinovate se fac de
către Consiliul Național de Etică, conform legii.”

PRIM-MINISTRU

EMIL BOC
Contrasemnează:
Ministrul educației, cercetării, tineretului și sportului,
Daniel Petru Funeriu
Ministrul finanțelor publice,
Gheorghe Ialomițianu

București, 31 august 2011.
Nr. 28.

11

12

MONITORUL OFICIAL AL ROMÂNIEI, PARTEA I, Nr. 628/2.IX.2011
GUVERNUL ROMÂNIEI

HOTĂRÂRE
pentru aprobarea scoaterii definitive din fondul forestier național, cu compensare, a terenului
în suprafață de 9,9190 ha, proprietate publică a comunei Voineasa, în vederea realizării obiectivului
ăDezvoltarea infrastructurii de agrement în stațiunea turistică Voineasa, județul Vâlcea —
Construirea pârtiei de schi Mioarele — tronson A”
În temeiul art. 108 din Constituția României, republicată, al art. 36—38 din Legea nr. 46/2008 — Codul silvic, cu modificările
și completările ulterioare, și al art. 3—6 din Legea nr. 526/2003 pentru aprobarea Programului național de dezvoltare a turismului
ăSchi în România”, cu modificările și completările ulterioare,
Guvernul României adoptă prezenta hotărâre.
Art. 1. — (1) Se aprobă scoaterea definitivă din fondul
forestier național, cu compensare, a terenului forestier în
suprafață de 9,9190 ha, localizat pe raza Ocolului Silvic
Voineasa în U.P. IV Puru, u.a. 79A% = 0,8500 ha; u.a. 80% =
2,7193 ha; u.a. 81% = 1,9539 ha; u.a. 82B% = 2,7817 ha; u.a.
82C% = 0,4773 ha; u.a. 84A% = 1,0400 ha și u.a. 84B% =
0,0968 ha, proprietate publică a comunei Voineasa, în vederea
realizării obiectivului ăDezvoltarea infrastructurii de agrement în
stațiunea turistică Voineasa, județul Vâlcea — Construirea
pârtiei de schi Mioarele — tronson A”.
(2) Beneficiarul scoaterii definitive din fondul forestier
național a terenului prevăzut la alin. (1) este Consiliul Local al
Comunei Voineasa.
(3) Scoaterea definitivă din fondul forestier național a
terenului prevăzut la alin. (1) se face cu defrișarea vegetației
forestiere.
Art. 2. — (1) Consiliul Local al Comunei Voineasa
compensează cu terenul în suprafață de 13,0500 ha, aflat în
proprietatea publică a comunei Voineasa, înscris în cartea
funciară a comunei Voineasa astfel: punctul ăFata Bradului” în
suprafață de 4,9500 ha, cu numărul cadastral 35501, punctul
ăRăchita” în suprafață de 1,9999 ha, cu numărul cadastral 35503,
și punctul ăPodee” în suprafață de 6,1000 ha, cu numărul
cadastral 35504.
(2) Terenul prevăzut la alin. (1) este limitrof fondului forestier
național, u.a. 7B, 7D, 8A și 8B din U.P. IX Voineșița, Ocolul Silvic
Voineasa.

(3) Beneficiarul are obligația întreprinderii demersurilor
pentru înscrierea în amenajamentul silvic, asigurarea
administrării sau serviciilor silvice în termen de 30 de zile de la
data aprobării scoaterii definitive din fondul forestier național,
precum și împădurirea în maximum două sezoane de vegetație
a terenului oferit în compensare, potrivit art. 37 alin. (5) din
Legea nr. 46/2008 — Codul silvic, cu modificările și completările
ulterioare.
(4) Terenurile scoase definitiv din fondul forestier și terenurile
primite în compensare în condițiile prezentei hotărâri dobândesc
situația juridică a terenurilor pe care le înlocuiesc, potrivit art. 37
alin. (8) din Legea nr. 46/2008, cu modificările și completările
ulterioare.
Art. 3. — Scoaterea definitivă din fondul forestier național a
terenului prevăzut la art. 1 alin. (1) se face cu exceptarea de la
plata obligațiilor bănești, conform art. 4 alin. (1) și (2) din Legea
nr. 526/2003 pentru aprobarea Programului național de
dezvoltare a turismului ăSchi în România”, cu modificările și
completările ulterioare.
Art. 4. — Se interzice schimbarea destinației obiectivului
ăDezvoltarea infrastructurii de agrement în stațiunea turistică
Voineasa, județul Vâlcea — Construirea pârtiei de schi Mioarele —
tronson A” mai devreme de 5 ani de la data intrării în vigoare a
prezentei hotărâri, potrivit art. 38 alin. (3) din Legea nr. 46/2008,
cu modificările și completările ulterioare.
Art. 5. — Inspectoratul Teritorial de Regim Silvic și de
Vânătoare Râmnicu Vâlcea, Ocolul Silvic Voineasa și Consiliul
Local al Comunei Voineasa răspund de aplicarea prevederilor
prezentei hotărâri.

PRIM-MINISTRU

EMIL BOC
Contrasemnează:
Ministrul mediului și pădurilor,
László Borbély
Ministrul dezvoltării regionale și turismului,
Elena Gabriela Udrea
Ministrul finanțelor publice,
Gheorghe Ialomițianu

București, 24 august 2011.
Nr. 859.

13

MONITORUL OFICIAL AL ROMÂNIEI, PARTEA I, Nr. 628/2.IX.2011

A C TE AL E CASEI NAȚION ALE DE ASI G URĂRI DE SĂNĂ TAT E
CASA NAȚIONALĂ DE ASIGURĂRI DE SĂNĂTATE

ORDIN
pentru modificarea anexei nr. 1 la Ordinul președintelui Casei Naționale de Asigurări de Sănătate
nr. 649/2011 privind aprobarea Regulilor de validare a cazurilor spitalizate în regim de spitalizare
continuă și a Metodologiei de evaluare a cazurilor invalidate pentru care se solicită revalidarea
Având în vedere:
— Referatul de aprobare al Serviciului medical al Casei Naționale de Asigurări de Sănătate nr. DMS/SM/1.505 din
31 august 2011;
— Legea nr. 95/2006 privind reforma în domeniul sănătății, cu modificările și completările ulterioare;
— art. 71 alin. (1) lit. a) și b) din Contractul-cadru privind condițiile acordării asistenței medicale în cadrul sistemului de
asigurări sociale de sănătate pentru anii 2011—2012, aprobat prin Hotărârea Guvernului nr. 1.389/2010, cu modificările ulterioare;
— Ordinul ministrului sănătății publice și al președintelui Casei Naționale de Asigurări de Sănătate nr. 1.782/576/2006
privind înregistrarea și raportarea statistică a pacienților care primesc servicii medicale în regim de spitalizare continuă și spitalizare
de zi, cu modificările și completările ulterioare,
în temeiul dispozițiilor art. 281 alin. (2) din Legea nr. 95/2006, cu modificările și completările ulterioare, și ale art. 17 alin. (5)
din Statutul Casei Naționale de Asigurări de Sănătate, aprobat prin Hotărârea Guvernului nr. 972/2006, cu modificările și
completările ulterioare,
președintele Casei Naționale de Asigurări de Sănătate emite următorul ordin:
Art. I. — Anexa nr. 1 la Ordinul președintelui Casei Naționale
de Asigurări de Sănătate nr. 649/2011 privind aprobarea
Regulilor de validare a cazurilor spitalizate în regim de
spitalizare continuă și a Metodologiei de evaluare a cazurilor
invalidate pentru care se solicită revalidarea, publicat în
Monitorul Oficial al României, Partea I, nr. 563 din 8 august
2011, se modifică și se înlocuiește cu anexa care face parte
integrantă din prezentul ordin.

Art. II. — Direcțiile de specialitate ale Casei Naționale de
Asigurări de Sănătate, casele de asigurări de sănătate, spitalele,
precum și Școala Națională de Sănătate Publică, Management
și Perfecționare în Domeniul Medical București vor duce la
îndeplinire prevederile prezentului ordin.
Art. III. — Prezentul ordin se publică în Monitorul Oficial al
României, Partea I.

Președintele Casei Naționale de Asigurări de Sănătate,
Nicolae-Lucian Duță
București, 31 august 2011.
Nr. 724.

ANEXĂ
(Anexa nr. 1 la Ordinul nr. 649/2011)

R E G U L I D E VA L I D A R E

a cazurilor spitalizate în regim de spitalizare continuă
Sunt invalidate următoarele cazuri:
A01 Cazuri ale căror date încalcă specificațiile tehnice ale
setului minim de date la nivel de pacient
Motiv: Aceste cazuri nu pot fi colectate în baza de date
națională din cauza existenței unor erori (de exemplu, lipsa unor
date obligatorii sau neconcordanța cu nomenclatoarele în
vigoare). Sub incidența acestei reguli intră și foile care nu
respectă criteriul de număr unic de foaie pe spital și an,
deoarece numărul unic de foaie pe spital și an face parte din
specificațiile setului minim de date la nivel de pacient (Ordinul

ministrului sănătății publice și al președintelui Casei Naționale
de Asigurări de Sănătate nr. 1.782/576/2006 privind
înregistrarea și raportarea statistică a pacienților care primesc
servicii medicale în regim de spitalizare continuă și spitalizare de
zi, cu modificările și completările ulterioare).
A02 Cazuri raportate pe secții în care nu se întocmește foaia
de observație clinică generală, denumită în continuare FOCG
(de exemplu, cazurile care sunt raportate pe secțiile ATI, secții
paraclinice, structuri de urgență etc.)

14

MONITORUL OFICIAL AL ROMÂNIEI, PARTEA I, Nr. 628/2.IX.2011

Motiv: Conform reglementărilor în vigoare, FOCG se
întocmește doar pentru pacienții spitalizați în secții clinice:
medicale sau chirurgicale (cu excepția secțiilor ATI).
A03 Cazuri cu data intervenției chirurgicale principale în
afara intervalului de spitalizare
Motiv: Cel puțin una dintre următoarele date este eronată:
data internării, data externării, data intervenției chirurgicale
principale.
A04 Cazuri decedate, pentru care nu există concordanță
între tipul externării și starea la externare
Motiv: Pentru cazurile decedate, informația privind decesul
este cuprinsă atât în rubrica ăTip externare”, cât și în rubrica
ăStare la externare”. În situația în care cele două informații nu
concordă, este vorba de o eroare în cel puțin una dintre rubrici.
A05 Cazuri cu vârsta negativă
Motiv: Cel puțin una dintre următoarele date este eronată:
data nașterii, data internării.
A06 Cazuri cu durata de spitalizare negativă
Motiv: Cel puțin una dintre următoarele date este eronată:
data internării, data externării.
A07 Cazuri concomitente
Motiv: Aceste cazuri reprezintă episoade de spitalizare
pentru același pacient, care se suprapun în timp.
A08 Cazuri neclasificabile
Motiv: Aceste cazuri au erori pe datele care influențează
clasificarea lor.
A09 Cazuri pentru care nu s-au înregistrat complet datele
privind tipul de asigurare CNAS a pacientului
Explicații: Sunt invalidate cazurile în care statutul de asigurat
al pacientului — asigurat CNAS, asigurat CNAS și asigurare
voluntară — impune completarea tipului de asigurare. De
asemenea, sunt invalidate cazurile în care nu a fost completată
informația privind casa de asigurări de sănătate, deși tipul de
asigurare — ăObligatorie CAS”, ăFacultativă CAS” — o impune.
Motiv: Informația privind tipul asigurării de sănătate a
pacientului este inclusă în setul minim de date la nivel de
pacient, a cărui raportare este obligatorie.
A10 Cazuri pentru care nu s-au înregistrat datele privind
categoria de asigurat a pacientului
Explicații: Sunt invalidate cazurile pentru care categoria de
asigurat a pacientului nu a fost completată, deși tipul de
asigurare ăObligatorie CAS” o impune.
Motiv: Informația privind categoria de asigurat a pacientului
este inclusă în setul minim de date la nivel de pacient, a cărui
raportare este obligatorie.
A11 Cazurile internate la cerere, inclusiv pentru serviciile
solicitate în vederea expertizei capacității de muncă, a încadrării
și reevaluării gradului de handicap
Motiv: Conform legislației în vigoare, serviciile spitalicești
efectuate la cerere, precum și serviciile solicitate în vederea
expertizei capacității de muncă, a încadrării și reevaluării
gradului de handicap nu sunt suportate din Fondul național unic
de asigurări sociale de sănătate.
A12 Cazurile care nu îndeplinesc condițiile finanțării din
Fondul național unic de asigurări sociale de sănătate din punctul
de vedere al asigurării de sănătate și al criteriului de internare

Motiv: Serviciile spitalicești suportate din Fondul național unic
de asigurări sociale de sănătate furnizate pacienților neasigurați,
respectiv pacienților cu asigurare facultativă CAS sunt cele
prevăzute la cap. II și III din anexa 16 la Normele metodologice
pentru anul 2011 de aplicare a Contractului-cadru privind
condițiile acordării asistenței medicale în cadrul sistemului de
asigurări sociale de sănătate pentru anii 2011—2012, aprobate
prin Ordinul ministrului sănătății și al președintelui Casei
Naționale de Asigurări de Sănătate nr. 864/538/2011, cu
modificările și completările ulterioare.
A13 Cazuri pentru care nu s-a înregistrat criteriul de internare
a pacientului
Explicații: Se aplică tuturor asiguraților CNAS (cu sau fără
asigurare voluntară).
Motiv: Conform reglementărilor în vigoare, informația privind
criteriul de internare a pacientului este inclusă în setul minim de
date la nivel de pacient, a cărui raportare este obligatorie.
A14 Cazuri de transplant de organe și țesuturi, cu excepția
grefelor de piele prevăzute în Normele metodologice pentru anul
2011 de aplicare a Contractului-cadru privind condițiile acordării
asistenței medicale în cadrul sistemului de asigurări sociale de
sănătate pentru anii 2011—2012, aprobate prin Ordinul
ministrului sănătății și al președintelui Casei Naționale de
Asigurări de Sănătate nr. 864/538/2011, cu modificările și
completările ulterioare, a serviciilor medicale aferente stării
posttransplant și a cazurilor prevăzute în Hotărârea Guvernului
nr. 1.388/2010 privind aprobarea programelor naționale de
sănătate pentru anii 2011 și 2012, cu modificările ulterioare
Motiv: Conform legislației în vigoare, transplanturile sunt
finanțate de către Ministerul Sănătății, cu excepția grefelor de
piele și a serviciilor medicale aferente stării posttransplant. De
asemenea, nu sunt finanțate din Fondul național unic de
asigurări sociale de sănătate procedurile de prelevare de organe
de la donatori decedați.
A15 Cazuri pentru care nu s-au înregistrat corespunzător
informațiile cu privire la intervenția chirurgicală principală
Excepții: Cazurile fără intervenție chirurgicală principală
Motiv: Conform reglementărilor în vigoare, informațiile privind
intervenția chirurgicală principală — data intervenției chirurgicale
principale și codul de parafă al medicului operator — sunt
incluse în setul minim de date la nivel de pacient, a cărui
raportare este obligatorie.
A16 Cazuri pentru care nu s-au înregistrat complet datele
despre cetățenia pacientului
Explicații: Se aplică exclusiv cazurilor cu cetățenie străină
sau dublă (română și străină), pentru care nu s-a înregistrat și
țara.
Motiv: Informația privind cetățenia pacientului este inclusă în
setul minim de date la nivel de pacient, a cărui raportare este
obligatorie.
B01 Cazuri cu vârsta peste 124 de ani
Motiv: În cele mai multe situații de acest fel este vorba de o
eroare în cel puțin una dintre următoarele rubrici: data nașterii,
data internării.

MONITORUL OFICIAL AL ROMÂNIEI, PARTEA I, Nr. 628/2.IX.2011
B02 Cazuri cu durata de spitalizare peste 365 de zile
Motiv: În cele mai multe situații de acest fel este vorba despre
o eroare în cel puțin una dintre următoarele rubrici: data
internării, data externării.
B03 Pacienții pentru care nu a fost înregistrat codul numeric
personal (CNP)
Excepții: Fac excepție de la această regulă cazurile de nounăscuți (cu vârsta între 0 și 28 de zile) și cazurile de cetățeni
străini.
Motiv: Conform prevederilor legale, furnizorii de servicii
medicale trebuie să înregistreze codul numeric personal al
asiguraților.
B04 Transferuri intraspitalicești și reinternări în aceeași zi sau
la un interval de o zi în același tip de îngrijiri
Motiv: Aceste cazuri sunt considerate ca un episod de
spitalizare unic.
Excepții:
Fac
excepție
cazurile
care
sunt
transferate/reinternate în același spital, dar între/în secții cu tip
de îngrijiri diferit (din secții cu îngrijiri de tip acut în secții cu
îngrijiri de tip cronic/de recuperare sau invers).
Explicații: Specificarea secțiilor unde se întocmesc FOCG
pentru îngrijiri de tip cronic, reglementată de Ordinul ministrului
sănătății publice și al președintelui Casei Naționale de Asigurări
de Sănătate nr. 1.782/576/2006, cu modificările și completările
ulterioare.
B05 Cazuri pentru care niciuna dintre intervențiile
chirurgicale efectuate nu este în concordanță cu diagnosticul
principal
Motiv: În cele mai multe situații de acest fel, cel puțin una
dintre următoarele informații este eronată: diagnosticul principal,
procedurile efectuate.
B06 Cazuri cu diagnostic principal inacceptabil
Motiv: Diagnosticul principal contravine regulilor de
codificare.
Algoritm: Se invalidează cazurile clasificate în DRG 93020
(Diagnostice principale inacceptabile).
B07 Cazuri cu diagnostic neonatal neconcordant cu
vârsta/greutatea
Motiv: Diagnosticul principal contravine regulilor de
codificare.
Algoritm: Se invalidează cazurile clasificate în DRG 93030
(Diagnostice neonatale neconcordante cu vârsta/greutatea).
B08 Cazuri internate și externate în aceeași zi
Motiv: În cele mai multe situații de acest fel este vorba de o
eroare de înregistrare a datei de internare și/sau de externare ori
de un caz cu posibilitate de rezolvare în spitalizare de zi.
Excepții: De la această regulă fac excepție cazurile decedate
și cazurile care sunt clasificate în grupurile de diagnostice
specifice spitalizării de zi.
B10 Cazuri cu diagnostic principal de tipul agent infecțios
(B95_-B97_)
Motiv: Conform listei tabelare a diagnosticelor, aceste coduri
sunt utilizate ca diagnostice secundare, pentru precizare, ca și
coduri adiționale pentru un alt diagnostic principal.
B11 Cazuri cu diagnostic principal de tipul sechelă de AVC
(I69_)

15

Motiv: Conform standardelor de codificare, aceste coduri
sunt utilizate ca diagnostice secundare, pentru diagnostice
principale ce definesc concret tipul de sechelă de AVC.
B12 Cazuri clasificate în DRG A2021 și A2022, care au avut
o intervenție chirurgicală asociată cu o procedură de anestezie
generală împreună cu o procedură de intubație.
Motiv: Conform standardelor de codificare, anestezia
generală include și procedura de intubație.
B13 Cazuri cu diagnostic principal de deshidratare și unul
dintre diagnosticele secundare de tipul gastroenterită.
Motiv: Conform standardelor de codificare, gastroenterita ar
trebui codificată întotdeauna ca diagnostic principal, înaintea
celui de deshidratare. Rehidratarea, care se efectuează oricum
pentru tratamentul acestui tip de afecțiuni, nu permite alocarea
codului de deshidratare, acesta din urmă codificându-se numai
când există documentare clinică și este menționat în mod
expres de medicul curant.
B15 Cazuri care au un diagnostic (principal sau secundar)
de tipul neoplasm secundar, fără a avea codificat și neoplasmul
primar.
Motiv: Conform standardelor de codificare, în momentul în
care se codifică un neoplasm secundar este obligatorie și
codificarea celui primar. În cazul în care neoplasmul primar nu
a fost identificat, se va utiliza codul C80.
B16 Cazuri aferente corecțiilor estetice efectuate persoanelor
cu vârsta peste 18 ani
Motiv: Aceste servicii nu sunt decontate din Fondul național
unic de asigurări sociale de sănătate, conform Contractuluicadru privind condițiile acordării asistenței medicale în cadrul
sistemului de asigurări sociale de sănătate pentru anii 2011—
2012, aprobat prin Hotărârea Guvernului nr. 1.389/2010, cu
modificările ulterioare.
B17 Cazuri aferente serviciilor de fertilizare în vitro
Motiv: Aceste servicii nu sunt decontate din Fondul național
unic de asigurări sociale de sănătate, conform Hotărârii
Guvernului nr. 1.389/2010, cu modificările ulterioare.
B18 Cazuri cu conflict între sexul pacientului și diagnosticele
sau procedurile înregistrate
Motiv: Aceste cazuri conțin erori la nivelul datelor înregistrate,
fie în ceea ce privește sexul pacientului, fie în ceea ce privește
diagnosticele și procedurile codificate.
Excepții: de la această regulă fac excepție diagnosticele și
procedurile legate de patologia sânului asociate sexului
masculin.
B19 Cazuri pentru care s-a codificat procedura H16101 în
absența oricărei alte intervenții chirurgicale.
Motiv: Denumirea acestei proceduri ăControlul hemostazei,
postintervenție chirurgicală, neclasificată în altă parte”
sugerează faptul că a existat o intervenție chirurgicală anterior.
În situația în care intervenția chirurgicală a avut loc în alt episod
de spitalizare și niciunul dintre codurile prevăzute la Standardul
de Codificare ăReintervenția” nu poate fi aplicat, cazul se poate
revalida prin intermediul Comisiei de analiză.

16

MONITORUL OFICIAL AL ROMÂNIEI, PARTEA I, Nr. 628/2.IX.2011

ACTE ALE AUTORITĂȚII
ELECTORALE PERMANENTE
AUTORITATEA ELECTORALĂ PERMANENTĂ

L I S TA
partidelor politice, alianțelor politice, alianțelor electorale,
organizațiilor cetățenilor români aparținând minorităților
naționale și a candidaților independenți participanți la
alegerile parțiale pentru Camera Deputaților în Circumscripția
electorală nr. 29 — județul Neamț, Colegiul uninominal nr. 6,
și Circumscripția electorală nr. 26 — județul Maramureș,
Colegiul uninominal nr. 2, din data de 21 august 2011, care au
depus raportul detaliat al veniturilor și cheltuielilor electorale,
conform art. 38 alin. (2) din Legea nr. 334/2006 privind
finanțarea activității partidelor politice și a campaniilor
electorale, republicată, cu completările ulterioare, pentru
alegerile parțiale desfășurate conform Hotărârii Guvernului
nr. 670/2011 privind stabilirea datei alegerilor parțiale
pentru Camera Deputaților în Circumscripția electorală nr. 29 —
județul Neamț, Colegiul uninominal nr. 6,
și Circumscripția electorală nr. 26 — județul Maramureș,
Colegiul uninominal nr. 2
Circumscripția electorală nr. 29 — județul Neamț, Colegiul uninominal nr. 6
— Partidul Democrat Liberal
— Uniunea Social Liberală
Circumscripția electorală nr. 26 — județul Maramureș, Colegiul uninominal nr. 2
— Uniunea Social Liberală
— Partidul Democrat Liberal
— Partidul România Mare
București, 1 septembrie 2011.
Nr. 11.

Gabriel S. Popa

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 628/2.IX.2011 conține 16 pagini.

Prețul: 3,20 lei

&JUYDGY|525894]
ISSN 1453—4495

