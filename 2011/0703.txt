Anul 179 (XXIII) — Nr. 703

PARTEA I

Miercuri, 5 octombrie 2011

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 896 din 30 iunie 2011 referitoare la excepția de
neconstituționalitate a dispozițiilor art. 1 alin. (3)—(5)
și art. 2 din Ordonanța de urgență a Guvernului
nr. 1/2010 privind unele măsuri de reîncadrare în
funcții a unor categorii de personal din sectorul bugetar
și stabilirea salariilor acestora, precum și alte măsuri în
domeniul bugetar........................................................

2–3

Decizia nr. 974 din 12 iulie 2011 referitoare la excepția de
neconstituționalitate a dispozițiilor art. 317 și 319
din Codul de procedură civilă ....................................

4–5

Decizia nr. 982 din 12 iulie 2011 referitoare la excepția de
neconstituționalitate a prevederilor art. 4 alin. (4) din
Legea nr. 10/2001 privind regimul juridic al unor
imobile preluate în mod abuziv în perioada 6 martie
1945 — 22 decembrie 1989 ......................................

5–6

Decizia nr. 985 din 12 iulie 2011 referitoare la excepția de
neconstituționalitate a prevederilor art. 969, art. 1020
și art. 1021 din Codul civil ..........................................

6–8

Decizia nr. 988 din 12 iulie 2011 referitoare la excepția de
neconstituționalitate a prevederilor art. III alin. (2) din
Legea nr. 169/1997 pentru modificarea și completarea
Legii fondului funciar nr. 18/1991 ..............................

8–9

Decizia nr. 1.002 din 14 iulie 2011 referitoare la excepția de
neconstituționalitate a dispozițiilor art. 322 pct. 4 din
Codul de procedură civilă ..........................................

9–11

Decizia nr. 1.027 din 14 iulie 2011 referitoare la excepția de
neconstituționalitate a dispozițiilor art. 329 din Codul
de procedură civilă ....................................................

12–13

Decizia nr. 1.121 din 8 septembrie 2011 referitoare la excepția
de neconstituționalitate a prevederilor art. 969 și
art. 1073 din Codul civil ..............................................

13–15

Decizia nr. 1.139 din 13 septembrie 2011 referitoare la
excepția de neconstituționalitate a dispozițiilor art. 1
din Ordonanța Guvernului nr. 5/2001 privind procedura
somației de plată ........................................................

15–16

2

MONITORUL OFICIAL AL ROMÂNIEI, PARTEA I, Nr. 703/5.X.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 896
din 30 iunie 2011

referitoare la excepția de neconstituționalitate a dispozițiilor art. 1 alin. (3)—(5) și art. 2
din Ordonanța de urgență a Guvernului nr. 1/2010 privind unele măsuri de reîncadrare în funcții
a unor categorii de personal din sectorul bugetar și stabilirea salariilor acestora,
precum și alte măsuri în domeniul bugetar
Augustin Zegrean
Aspazia Cojocaru
Acsinte Gaspar
Petre Lăzăroiu
Ion Predescu
Puskás Valentin Zoltán
Benke Károly

— președinte
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 1 alin. (3)—(5) și art. 2 din Ordonanța de
urgență a Guvernului nr. 1/2010 privind unele măsuri de
reîncadrare în funcții a unor categorii de personal din sectorul
bugetar și stabilirea salariilor acestora, precum și alte măsuri în
domeniul bugetar, excepție ridicată de Florin Cornel Bălănescu
și Sindicatul ăCartea Funciară Dolj” din Craiova în Dosarul
nr. 1.308/54/2010 al Curții de Apel Craiova — Secția contencios
administrativ și fiscal.
La apelul nominal se constată lipsa părților, față de care
procedura de citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care solicită
respingerea excepției de neconstituționalitate ca inadmisibilă
atât pentru că textele legale criticate nu mai sunt în vigoare, fiind
abrogate prin Legea-cadru nr. 284/2010, cât și pentru că
aspectele ridicate vizează interpretarea și aplicarea legii.
C U R T E A,

având în vedere actele și lucrările dosarului, constată
următoarele:
Prin Încheierea din 10 septembrie 2010, pronunțată în
Dosarul nr. 1.308/54/2010, Curtea de Apel Craiova — Secția
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 1 alin. (3)—(5) și art. 2 din Ordonanța de
urgență a Guvernului nr. 1/2010 privind unele măsuri de
reîncadrare în funcții a unor categorii de personal din
sectorul bugetar și stabilirea salariilor acestora, precum și
alte măsuri în domeniul bugetar, excepție ridicată de Florin
Cornel Bălănescu și Sindicatul ăCartea Funciară Dolj” din
Craiova într-o cauză având ca obiect anularea unui act
administrativ.
În motivarea excepției de neconstituționalitate se arată
că dispozițiile legale criticate, în cazul în care ăs-ar aplica
salariaților ANCPI și instituțiilor subordonate — așa cum s-a
aprobat de ministrul M.A.I. prin «nota de fundamentare»
înregistrată sub nr. 291.443 din 9 aprilie 2010 la Ministerul
Administrației și Internelor—”, încalcă art. 16 și art. 41 alin. (2)
teza finală din Constituție. Se mai arată că această categorie de
angajați a fost reîncadrată prin asimilare în funcții
corespunzătoare din Ministerul Administrației și Internelor, iar

funcțiile pe care au fost asimilați aveau drepturi salariale
inferioare față de funcțiile de pe care au fost asimilați.
Curtea de Apel Craiova — Secția contencios
administrativ și fiscal consideră că excepția de
neconstituționalitate este neîntemeiată, arătând că stabilirea
unui cuantum mai mic al salariului de bază este urmarea aplicării
reglementărilor speciale pentru situația personalului din
instituțiile publice supuse reorganizării prin reducerea de
personal și prin modificarea modului de finanțare a autorităților
din care fac parte.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 1 alin. (3)—(5) și art. 2 din Ordonanța de urgență
a Guvernului nr. 1/2010 privind unele măsuri de reîncadrare în
funcții a unor categorii de personal din sectorul bugetar și
stabilirea salariilor acestora, precum și alte măsuri în domeniul
bugetar, publicată în Monitorul Oficial al României, Partea I,
nr. 62 din 27 ianuarie 2010, care aveau următorul cuprins:
— Art.1 alin. (3)—(5): ă(3) După împlinirea termenului pentru
care au fost încheiate contractele colective de muncă,
personalul menționat la alin. (1) va fi reîncadrat pe noile funcții,
stabilite de ordonatorul principal de credite, corespunzător
atribuțiilor, responsabilităților și competențelor specifice postului,
prin asimilare cu funcțiile din instituția care îl preia în structură,
subordine sau în finanțare, după caz.
(4) Drepturile salariale ale personalului reîncadrat potrivit
alin. (3) sunt stabilite la nivelul prevăzut în luna decembrie 2009
pentru funcțiile similare celor pe care a fost reîncadrat din
instituția sau autoritatea care îl preia în structură, subordine sau
în finanțare, după caz. Acestui personal i se acordă și sporurile
prevăzute în notele la anexa nr. I/1 la Legea-cadru nr. 330/2009
privind salarizarea unitară a personalului plătit din fonduri
publice, care se includ în salariul de bază, precum și
indemnizația de conducere, după caz.
(5) Cuantumul individual al drepturilor salariale, inclusiv al
sporurilor prevăzute la alin. (4), se stabilește de conducătorul

MONITORUL OFICIAL AL ROMÂNIEI, PARTEA I, Nr. 703/5.X.2011
instituției sau autorității publice, astfel încât să se asigure
încadrarea în cheltuielile de personal aprobate, cu avizul
ordonatorului principal de credite.”;
— Art. 2: ăPersonalul autorităților și instituțiilor publice
prevăzut la art. 1 alin. (1) salarizat exclusiv în temeiul unui
contract individual de muncă negociat va fi reîncadrat pe noile
funcții, stabilite de ordonatorul principal de credite,
corespunzător atribuțiilor, responsabilităților și competențelor
specifice postului, prin asimilare cu funcțiile din instituția care îl
preia în structură, subordine sau în finanțare, după caz.
Drepturile salariale ale acestui personal se stabilesc potrivit
art. 1 alin. (4) și (5), care se aplică în mod corespunzător.”
Autorii excepției susțin că dispozițiile legale criticate încalcă
prevederile constituționale ale art. 16 alin. (1) și (2) privind
egalitatea în drepturi și ale art. 41 alin. (2) teza finală privind
protecția socială a muncii.
Examinând excepția de neconstituționalitate ridicată, Curtea
constată următoarele:
Ordonanța de urgență a Guvernului nr. 1/2010 a fost
abrogată prin Legea-cadru nr. 284/2010 privind salarizarea
unitară a personalului plătit din fonduri publice, publicată în
Monitorul Oficial al României, Partea I, nr. 877 din 28 decembrie
2010, soluția legislativă criticată, desigur, neputând fi preluată
de noua lege, întrucât măsura reîncadrării a fost imediată, de la
1 ianuarie 2010, neavând o întindere în timp. În cauza de față,
Curtea constată că art. 1 alin. (3)—(5) și art. 2 din Ordonanța
de urgență a Guvernului nr. 1/2010 nu mai sunt în vigoare, fiind
abrogate prin Legea-cadru nr. 284/2010, lege care prin art. 33
alin. (1) a dispus o nouă reîncadrare a personalului plătit din
fonduri publice. Însă textele legale criticate continuă să producă
efecte juridice și după ieșirea lor din vigoare, întrucât nu numai
că în cursul anului 2010 au guvernat raporturile de muncă ale
persoanelor care au intrat sub incidența acestora, dar efectele
lor se întind și asupra noii reîncadrări dispuse prin efectul
Legii-cadru nr. 284/2010, reîncadrare care se clădește, în
privința personalului autorităților și instituțiilor publice care și-au
schimbat regimul de finanțare, în conformitate cu dispozițiile
Legii nr. 329/2009, tocmai pe dispozițiile legale criticate.
Având în vedere Decizia nr. 766 din 15 iunie 2011*),
nepublicată încă la data pronunțării prezentei decizii, Curtea
urmează să analizeze pe fond prevederile legale criticate din
moment ce acestea continuă să producă efecte juridice și după
ieșirea lor din vigoare.

3

Astfel, pe fond, Curtea observă că, de principiu, potrivit art. 1
alin. (3) din ordonanța de urgență criticată, personalul
autorităților și instituțiilor publice care și-au schimbat regimul de
finanțare din instituții finanțate integral din venituri proprii în
instituții finanțate integral sau parțial de la bugetul de stat va fi
reîncadrat pe noile funcții, stabilite de ordonatorul principal de
credite, corespunzător atribuțiilor, responsabilităților și
competențelor specifice postului, prin asimilare cu funcțiile din
instituția care îl preia în structură, subordine sau în finanțare,
după caz. Legiuitorul este în drept să procedeze la reorganizări
ale autorităților publice și să reîncadreze personalul
instituțiilor/autorităților preluate pe posturi similare/identice prin
prisma atribuțiilor, responsabilităților și competențelor specifice
postului în cadrul instituțiilor/autorităților care le-au preluat, chiar
dacă un posibil efect colateral al acestei reorganizări ar duce la
o diminuare a drepturilor salariale ale persoanelor reîncadrate în
noua formulă organizațională. Desigur, legiuitorul trebuie să
manifeste prudență și reținere în a proceda la atari reorganizări,
pentru a nu afecta dreptul la salariu, ca și corolar al dreptului la
muncă.
De altfel, Curtea, prin Decizia nr. 289 din 7 iunie 2005,
publicată în Monitorul Oficial al României, Partea I, nr. 586 din
7 iulie 2005, a statuat că atât încadrarea prin lege a diferiților
funcționari publici în anumite categorii, clase și grade
profesionale, cât și salarizarea conform acestei încadrări nu
reprezintă drepturi fundamentale, care nu s-ar putea modifica,
pentru viitor, tot prin lege. Astfel, legiuitorul este în drept să
modifice sistemul de salarizare existent ori să îl înlocuiască cu
altul nou, considerat mai adecvat pentru atingerea scopului
urmărit, având în vedere și resursele financiare disponibile în
diferite perioade de timp. De asemenea, ține de opțiunea liberă
a legiuitorului încadrarea în categorii, clase și grade profesionale
a funcționarilor publici.
În fine, critica privind greșita încadrare realizată de către
ordonatorul principal de credite a acestui personal, fără a ține
seama de prevederile art. 30 alin. (5) din Legea-cadru
nr. 330/2009, nu se subsumează unei critici de
neconstituționalitate, ci vizează activitatea de interpretare și
aplicare a legii, iar competența exclusivă de soluționare a
acestei apărări formulate de către autorii excepției aparține
instanțelor judecătorești.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 alin. (3)—(5) și art. 2 din Ordonanța de
urgență a Guvernului nr. 1/2010 privind unele măsuri de reîncadrare în funcții a unor categorii de personal din sectorul bugetar și
stabilirea salariilor acestora, precum și alte măsuri în domeniul bugetar, excepție ridicată de Florin Cornel Bălănescu și Sindicatul
ăCartea Funciară Dolj” din Craiova în Dosarul nr. 1.308/54/2010 al Curții de Apel Craiova — Secția contencios administrativ și
fiscal.
Definitivă și general obligatorie.
Pronunțată în ședința publică din data de 30 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Benke Károly

*) Decizia nr. 766 din 15 iunie 2011 a fost publicată în Monitorul Oficial al României, Partea I, nr. 549 din 3 august 2011.

4

MONITORUL OFICIAL AL ROMÂNIEI, PARTEA I, Nr. 703/5.X.2011
CURTEA CONSTITUȚIONALĂ

D E C I Z I A Nr. 974
din 12 iulie 2011

referitoare la excepția de neconstituționalitate a dispozițiilor art. 317 și 319
din Codul de procedură civilă
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 317 și 319 din Codul de procedură civilă,
excepție ridicată de Societatea Comercială ăCuc Management” —
S.R.L. din București în Dosarul nr. 22.069/299/2010 al
Judecătoriei Sectorului 1 București. Excepția formează obiectul
Dosarului Curții Constituționale nr. 4.006D/2010.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. În acest sens, invocă jurisprudența în materie a
Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 13 iulie 2010, pronunțată în Dosarul
nr. 22.069/299/2010, Judecătoria Sectorului 1 București a
sesizat Curtea Constituțională cu excepția de
neconstituționalitate a dispozițiilor art. 317 și 319 din Codul
de procedură civilă, excepție ridicată de Societatea
Comercială ăCuc Management” — S.R.L. din București, într-o
cauză având ca obiect soluționarea unei contestații în anulare.
În motivarea excepției de neconstituționalitate autorul
susține că textul de lege criticat este neconstituțional,
contravenind prevederilor art. 16, 21, 24, 53 și 124 din Legea
fundamentală, deoarece permite ca instanța competentă să
soluționeze contestația în anulare să fie aceeași cu cea care a
emis hotărârea atacată.
Judecătoria Sectorului 1 București nu și-a exprimat opinia
față de excepția de neconstituționalitate.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile reprezentantului Ministerului
Public, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 317 și 319 din Codul de procedură civilă, care au
următorul conținut:
— Art. 317: ăHotărârile irevocabile pot fi atacate cu
contestație în anulare, pentru motivele arătate mai jos, numai
dacă aceste motive nu au putut fi invocate pe calea apelului sau
recursului.
1. când procedura de chemare a părții, pentru ziua când
s-a judecat pricina, nu a fost îndeplinită potrivit cu cerințele legii;
2. când hotărârea a fost dată de judecători cu călcarea
dispozițiilor de ordine publică privitoare la competență.
Cu toate acestea, contestația poate fi primită pentru motivele
mai sus-arătate, în cazul când aceste motive au fost invocate
prin cererea de recurs, dar instanța le-a respins pentru că aveau
nevoie de verificări de fapt sau dacă recursul a fost respins fără
ca el să fi fost judecat în fond.”;
— Art. 319: ăContestația se introduce la instanța a cărei
hotărâre se atacă.
Contestația se poate face oricând înainte de începutul
executării silite, iar în timpul ei, până la împlinirea termenului
stabilit la art. 401 alin. 1 lit. b) sau c). Împotriva hotărârilor
irevocabile care nu se aduc la îndeplinire pe cale de executare
silită, contestația poate fi introdusă în termen de 15 zile de la
data când contestatorul a luat cunoștință de hotărâre, dar nu
mai târziu de un an de la data când hotărârea a rămas
irevocabilă.”
În susținerea neconstituționalității acestor dispoziții, autorul
excepției invocă prevederile constituționale ale art. 16 referitoare
la egalitatea în drepturi, art. 21 referitoare la accesul liber la
justiție, art. 24 referitoare la dreptul la apărare, art. 53 referitoare
la restrângerea exercițiului unor drepturi sau al unor libertăți și
ale art. 124 referitoare la înfăptuirea justiției.
Examinând excepția de neconstituționalitate, Curtea
constată că asupra constituționalității prevederilor art. 317 și 319
din Codul de procedură civilă s-a pronunțat prin mai multe decizii
și, răspunzând unor critici similare, a statuat constant că
prevederile respective sunt în acord cu dispozițiile
constituționale invocate și în prezenta cauză.
Astfel, prin Decizia nr. 1.270 din 12 octombrie 2010, publicată
în Monitorul Oficial al României, Partea I, nr. 781 din
23 noiembrie 2010, Curtea a reținut că dispozițiile legale
contestate sunt norme de procedură judiciară și se aplică tuturor
persoanelor aflate într-o situație juridică identică. De altfel, în
acord cu dispozițiile constituționale ale art. 126 alin. (2), potrivit
cărora ăCompetența instanțelor judecătorești și procedura de
judecată sunt prevăzute numai prin lege”, legiuitorul este liber să
dispună cu privire la acestea. În plus, atât contestația în anulare,
cât și revizuirea sunt mijloace procedurale de acces la o instanță
superioară de control, adică sunt căi extraordinare de atac de
retractare, admisibile numai în cazurile limitativ prevăzute de
lege. Așa fiind, prin aceste mijloace procedurale instanța este
ținută să verifice numai dacă există vreunul dintre motivele
limitativ prevăzute de lege, neputând să examineze justețea
soluției pronunțate. Partea interesată are posibilitatea de a-și
valorifica drepturile în fața judecătorului fondului ori în fața
judecătorului în căile ordinare de atac, fără a se putea admite
soluția reexaminării sine die a unei hotărâri judecătorești,

MONITORUL OFICIAL AL ROMÂNIEI, PARTEA I, Nr. 703/5.X.2011
întrucât, cu excepția materiei penale, liberul acces la justiție este
pe deplin respectat ori de câte ori partea interesată, în vederea
valorificării unui drept sau interes legitim, a putut să se adreseze
cel puțin o singură dată unei instanțe naționale

5

Considerentele și soluția acestei decizii sunt valabile și în
cauza de față, întrucât nu au intervenit elemente noi, de natură
a determina o reconsiderare a jurisprudenței Curții
Constituționale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 317 și 319 din Codul de procedură civilă,
excepție ridicată de Societatea Comercială ăCuc Management” — S.R.L. din București în Dosarul nr. 22.069/299/2010 al
Judecătoriei Sectorului 1 București.
Definitivă și general obligatorie.
Pronunțată în ședința publică din data de 12 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 982
din 12 iulie 2011

referitoare la excepția de neconstituționalitate a prevederilor art. 4 alin. (4) din Legea nr. 10/2001
privind regimul juridic al unor imobile preluate în mod abuziv
în perioada 6 martie 1945 — 22 decembrie 1989
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 4 alin. (4) din Legea nr. 10/2001 privind
regimul juridic al unor imobile preluate în mod abuziv în perioada
6 martie 1945 — 22 decembrie 1989, excepție ridicată de Virgiliu
Tomescu în Dosarul nr. 574/197/2007 al Judecătoriei Brașov și
care formează obiectul Dosarului Curții Constituționale
nr. 4.666D/2010.
La apelul nominal se prezintă autorul excepției. Lipsesc
celelalte părți, față de care procedura de citare este legal
îndeplinită.
Cauza se află în stare de judecată.
Președintele acordă cuvântul autorului excepției de
neconstituționalitate, care solicită admiterea acesteia pentru
motivele invocate în fața instanței de judecată.
Reprezentantul Ministerului Public pune concluzii de
respingere, ca neîntemeiată, a excepției de neconstituționalitate,

sens în care invocă jurisprudența în materie a Curții
Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 16 noiembrie 2010, pronunțată în Dosarul
nr. 574/197/2007, Judecătoria Brașov a sesizat Curtea
Constituțională cu excepția de neconstituționalitate a
prevederilor art. 4 alin. (4) din Legea nr. 10/2001 privind
regimul juridic al unor imobile preluate în mod abuziv în
perioada 6 martie 1945 — 22 decembrie 1989, excepție
ridicată de Virgiliu Tomescu într-o cauză civilă având ca obiect
o succesiune.
În motivarea excepției de neconstituționalitate autorul
acesteia susține, în esență, ăcă prevederile de lege criticate îi
încalcă dreptul la moștenire, care face parte din categoria de
drepturi și libertăți cetățenești enunțate în art. 1 din Constituție,
reprezentând una din valorile supreme apărate de aceasta.”
Judecătoria Brașov nu și-a exprimat opinia cu privire la
excepția de neconstituționalitate ridicată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

6

MONITORUL OFICIAL AL ROMÂNIEI, PARTEA I, Nr. 703/5.X.2011
C U R T E A,

examinând încheierea de sesizare, raportul întocmit de
judecătorul-raportor, susținerile autorului excepției, concluziile
procurorului, prevederile de lege criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 4 alin. (4) din Legea nr. 10/2001 privind regimul
juridic al unor imobile preluate în mod abuziv în perioada
6 martie 1945 — 22 decembrie 1989, republicată în Monitorul
Oficial al României, Partea I, nr. 798 din 2 septembrie 2005,
potrivit cărora: ăDe cotele moștenitorilor legali sau testamentari
care nu au urmat procedura prevăzută la cap. III profită ceilalți
moștenitori ai persoanei îndreptățite care au depus în termen
cererea de restituire.”
În opinia autorului excepției de neconstituționalitate, textul de
lege criticat contravine dispozițiilor constituționale ale art. 46
privind dreptul la moștenire. Este invocată și încălcarea
dispozițiilor art. 686 din Codul civil.
Examinând excepția de neconstituționalitate, Curtea reține
următoarele:
Prevederile art. 4 alin. (4) din Legea nr. 10/2001
condiționează acordarea măsurilor reparatorii prevăzute de
acest act normativ de formularea unei cereri de restituire a
imobilelor preluate în mod abuziv, de către moștenitorii care au

acceptat sau nu succesiunea. Pentru moștenitorii care nu au
acceptat inițial succesiunea, cererea are valoare de acceptare
pentru bunurile a căror restituire se solicită, în temeiul art. 4
alin. (3) din lege.
Așadar, neformularea unei astfel de cereri nu conduce la
pierderea calității de moștenitor, ci are drept efect pierderea
dreptului de a mai beneficia de măsurile reparatorii instituite de
Legea nr. 10/2001, de care vor beneficia ceilalți moștenitori
legali sau testamentari care s-au conformat prevederilor legii.
De altfel, în sensul celor arătate, pentru critici de
neconstituționalitate similare, Curtea s-a pronunțat prin Decizia
nr. 243 din 10 martie 2007, publicată în Monitorul Oficial al
României, Partea I, nr. 301 din 7 mai 2007, prin care a fost
respinsă excepția de neconstituționalitate privind art. 4 alin. (4)
din Legea nr. 10/2001.
Atât soluția, cât și considerentele reținute de Curte în decizia
menționată sunt valabile și în cauza de față, întrucât nu au
intervenit elemente noi, de natură a determina reconsiderarea
acestei jurisprudențe.
În legătură cu susținerile de neconstituționalitate care
vizează încălcarea prevederilor art. 686 din Codul civil, Curtea
constată că nu pot fi primite, deoarece, în temeiul art. 2 alin. (2)
din Legea nr. 47/1992 privind organizarea și funcționarea Curții
Constituționale, examinarea constituționalității unui text de lege
are în vedere compatibilitatea lui cu dispozițiile sau principiile
Constituției pretins încălcate și nu raportarea la alte texte de
lege.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A. d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a prevederilor art. 4 alin. (4) din Legea nr. 10/2001 privind
regimul juridic al unor imobile preluate în mod abuziv în perioada 6 martie 1945 — 22 decembrie 1989, excepție ridicată de Virgiliu
Tomescu în Dosarul nr. 574/197/2007 al Judecătoriei Brașov.
Definitivă și general obligatorie.
Pronunțată în ședința publică din data de 12 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 985
din 12 iulie 2011

referitoare la excepția de neconstituționalitate a prevederilor art. 969, art. 1020 și art. 1021
din Codul civil
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu

— președinte
— judecător
— judecător
— judecător
— judecător
— judecător

Puskás Valentin Zoltán
Tudorel Toader
Maria Bratu

— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.

MONITORUL OFICIAL AL ROMÂNIEI, PARTEA I, Nr. 703/5.X.2011
Pe rol se află soluționarea excepției de neconstituționalitate
a prevederilor art. 969, art. 1020 și art. 1021 din Codul civil,
excepție ridicată de Societatea Comercială ăRomasol
Investment” — S.R.L. din București în Dosarul nr. 1.868/3/2010
al Tribunalului București — Secția a VI-a comercială și
care formează obiectul Dosarului Curții Constituționale
nr. 4.688D/2010.
La apelul nominal lipsesc părțile, față de care procedura de
citare este legal îndeplinită.
Cauza se află în stare de judecată.
Președintele acordă cuvântul reprezentantului Ministerului
Public, care pune concluzii de respingere ca neîntemeiată a
excepției de neconstituționalitate, sens în care invocă
jurisprudența în materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 11 octombrie 2010, pronunțată în Dosarul
nr. 1.868/3/2010, Tribunalul București — Secția a VI-a
comercială a sesizat Curtea Constituțională cu excepția de
neconstituționalitate a prevederilor art. 969, art. 1020 și
art. 1021 din Codul civil, excepție ridicată de Societatea
Comercială ăRomasol Investment” — S.R.L. din București într-un
litigiu comercial.
În motivarea excepției de neconstituționalitate autorul
acesteia susține, în esență, că prevederile de lege criticate sunt
neconstituționale, întrucât ăpermit ca persoane private să
stabilească convenții care să aibă putere de lege” și totodată
ăpermit sistarea unui raport contractual pe baza inițiativei și a
demersului unilateral al uneia din părți.”
Tribunalul București — Secția a VI-a comercială arată că
prevederile de lege criticate nu contravin normelor
constituționale invocate, ci, dimpotrivă, constituie expresia
aplicării principiului constituțional al garantării dreptului de
proprietate, iar rezultatul voinței părților contractante, exercitată
în limitele legii, corespunde exigenței art. 57 din Legea
fundamentală.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, prevederile de lege
criticate, raportate la dispozițiile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 969, art. 1020 și art. 1021 din Codul civil, texte
de lege ce au următorul conținut:
— Art. 969 din Codul civil: ăConvențiile legal făcute au putere
de lege între părțile contractante.
Ele se pot revoca prin consimțământul mutual sau din cauze
autorizate de lege.”;
— Art. 1020 din Codul civil: ăCondiția rezolutorie este
subînțeleasă totdeauna în contractele sinalagmatice, în caz
când una din părți nu îndeplinește angajamentul său.”;

7

— Art. 1021 din Codul civil: ăÎntr-acest caz, contractul nu este
desființat de drept. Partea în privința căreia angajamentul nu
s-a executat are alegerea sau să silească pe cealaltă a executa
convenția, când este posibil, sau să-i ceară desființarea, cu
daune de interese. Desființarea trebuie să se ceară înaintea
justiției, care, după circumstanțe, poate acorda un termen părții
acționate.”
În opinia autorului excepției de neconstituționalitate,
prevederile de lege criticate contravin dispozițiilor constituționale
ale art. 44 privind dreptul de proprietate privată, art. 53 referitor
la restrângerea exercițiului unor drepturi sau al unor libertăți,
art. 57 referitor la exercitarea cu bună-credință a drepturilor și
libertăților constituționale și ale art. 61 alin. (1) potrivit cărora
ăParlamentul este organul reprezentativ suprem al poporului
român și unica autoritate legiuitoare a țării”.
Examinând excepția de neconstituționalitate, Curtea
constată că prevederile de lege criticate au mai făcut obiect al
controlului de constituționalitate, prin raportare la aceleași
dispoziții constituționale și având motivări similare.
Astfel, în ceea ce privește prevederile art. 969 din Codul civil,
prin Decizia nr. 1.347 din 9 decembrie 2008, publicată în
Monitorul Oficial al României, Partea I, nr. 884 din 29 decembrie
2008, Decizia nr. 866 din 24 iunie 2010, publicată în Monitorul
Oficial al României, Partea I, nr. 541 din 3 august 2010, Decizia
nr. 1.111 din 23 septembrie 2010, publicată în Monitorul Oficial
al României, Partea I, nr. 801 din 30 noiembrie 2010, și Decizia
nr. 203 din 10 februarie 2011, publicată în Monitorul Oficial al
României, Partea I, nr. 264 din 14 aprilie 2011, Curtea a statuat
că acest text de lege ăconsacră principii importante ale dreptului
civil român — principiul forței obligatorii a convențiilor civile
«pacta sunt servanda», principiul libertății contractuale, principiul
relativității efectelor convențiilor și principiul irevocabilității actului
juridic civil”.
Totodată, Curtea a constatat că deoarece încheierea unei
convenții este guvernată de principiul libertății contractuale,
părțile pot să determine, prin voința lor, clauzele contractuale și
efectele pe care acestea urmează să le producă, conform unei
cauze morale și licite. Convenția astfel încheiată se impune
părților întocmai ca legea, având caracter obligatoriu, iar nu
facultativ.
Cu privire la prevederile art. 1020 și art. 1021 din Codul civil,
Curtea a constatat că textele de lege criticate reglementează
formele de sancționare a neexecutării obligației de către o parte
contractuală, și anume rezoluțiunea sau rezilierea contractului,
după cum contractul este cu executare uno ictu sau cu
executare succesivă.
De altfel, Curtea a statuat prin Decizia nr. 24 din 8 ianuarie
2009, publicată în Monitorul Oficial al României, Partea I, nr. 48
din 27 ianuarie 2009, că, ăpentru neexecutarea culpabilă a unor
obligații contractuale, se recunoaște părții care și-a executat sau
este gata să-și execute obligațiile posibilitatea de a alege între
executarea silită și încetarea contractului prin rezoluțiune,
respectiv reziliere, în cazul când cealaltă parte nu-și execută
obligațiile sale contractuale, legiuitorul realizând astfel un
echilibru între principiul forței obligatorii a contractului și
principiul executării în natură și cu bună-credință a obligațiilor
asumate.
Garanția acestui echilibru este dată tocmai de competența
instanței judecătorești, reglementată prin teza ultimă a art. 1021
din Codul civil, de a aprecia asupra posibilității părții creditoare
de a cere rezoluțiunea sau rezilierea, acordând un termen de
grație, în situațiile în care apreciază că este posibilă executarea
în natură a obligațiilor debitorului sau de a respinge acțiunea
când debitorul și-a executat obligațiile în cursul procesului”.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în deciziile
menționate își păstrează valabilitatea și în cauza de față.

8

MONITORUL OFICIAL AL ROMÂNIEI, PARTEA I, Nr. 703/5.X.2011

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a prevederilor art. 969, art. 1020 și art. 1021 din Codul civil,
excepție ridicată de Societatea Comercială ăRomasol Investment” — S.R.L. din București în Dosarul nr. 1.868/3/2010 al Tribunalului
București — Secția a VI-a comercială.
Definitivă și general obligatorie.
Pronunțată în ședința publică din data de 12 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 988
din 12 iulie 2011

referitoare la excepția de neconstituționalitate a prevederilor art. III alin. (2) din Legea nr. 169/1997
pentru modificarea și completarea Legii fondului funciar nr. 18/1991
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. III alin. (2) din Legea nr. 169/1997 pentru
modificarea și completarea Legii fondului funciar nr. 18/1991,
excepție ridicată de Obștea Gemenea, prin reprezentant legal
Niculina Mihalea, în Dosarul nr. 1.215/237/2010 al Judecătoriei
Gura Humorului și care formează obiectul Dosarului Curții
Constituționale nr. 4.725D/2010.
La apelul nominal lipsesc părțile, față de care procedura de
citare este legal îndeplinită.
Cauza se află în stare de judecată.
Președintele acordă cuvântul reprezentantului Ministerului
Public, care pune concluzii de respingere ca inadmisibilă a
excepției de neconstituționalitate, întrucât criticile de
neconstituționalitate vizează modificarea legii.

Excepția a fost ridicată de Obștea Gemenea, prin
reprezentant legal Niculina Mihalea, într-un proces civil de fond
funciar.
În motivarea excepției de neconstituționalitate autorul
acesteia susține, în esență, că legiuitorul trebuia să excludă, în
mod expres, dreptul prefectului de a invoca nulitatea absolută a
actelor de reconstituire sau constituire a dreptului de proprietate
emise de acesta în exercitarea drepturilor conferite de Legea
nr. 18/1991, în calitatea sa de președinte al comisiei județene
pentru stabilirea dreptului de proprietate asupra terenurilor. În
caz contrar, dreptul de proprietate este vătămat, putând fi
oricând contestat de însăși autoritatea care l-a atribuit.
Judecătoria Gura Humorului consideră excepția
neîntemeiată, arătând că în cazul prefectului, ca reprezentant
legitim al autorității județene, dreptul acestuia de a invoca
nulitatea actelor de reconstituire sau constituire a dreptului de
proprietate este determinat de apărarea interesului general al
comunității.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

C U R T E A,

C U R T E A,

având în vedere actele și lucrările dosarului, constată
următoarele:
Prin Încheierea din 23 noiembrie 2010, pronunțată în Dosarul
nr. 1.215/237/2010, Judecătoria Gura Humorului a sesizat
Curtea Constituțională cu excepția de neconstituționalitate
a prevederilor art. III alin. (2) din Legea nr. 169/1997 pentru
modificarea și completarea Legii fondului funciar
nr. 18/1991.

examinând încheierea de sesizare, raportul întocmit de
judecătorul-raportor, concluziile procurorului, prevederile de lege
criticate, raportate la dispozițiile Constituției, precum și Legea
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate cu care a fost sesizată.

MONITORUL OFICIAL AL ROMÂNIEI, PARTEA I, Nr. 703/5.X.2011
Obiectul excepției îl constituie prevederile art. III alin. (2) din
Legea nr. 169/1997 pentru modificarea și completarea Legii
fondului funciar nr. 18/1991, publicată în Monitorul Oficial al
României, Partea I, nr. 299 din 4 noiembrie 1997, prevederi care
au fost modificate prin pct. 3 al articolului unic din titlul V al Legii
nr. 247/2005 privind reforma în domeniile proprietății și justiției,
precum și unele măsuri adiacente, lege publicată în Monitorul
Oficial al României, Partea I, nr. 653 din 22 iulie 2005.
Acest text de lege prevede că ăNulitatea poate fi invocată de
primar, prefect, Autoritatea Națională pentru Restituirea
Proprietăților și de alte persoane care justifică un interes legitim,
iar soluționarea cererilor este de competența instanțelor
judecătorești de drept comun”.
În opinia autorului excepției de neconstituționalitate,
prevederile de lege criticate contravin dispozițiilor constituționale
ale art. 44 privind dreptul de proprietate privată.

9

Examinând excepția de neconstituționalitate, Curtea
constată că autorul acesteia solicită practic modificarea textului
de lege criticat, în sensul ca prefectul, ca reprezentant al
autorității locale, să fie exclus din categoria persoanelor
legitimate a formula acțiunea în constatarea nulității absolute a
actelor translative de proprietate încheiate cu încălcarea
normelor legale imperative. Acceptarea unei asemenea critici ar
echivala cu transformarea instanței de contencios constituțional
într-un legislator pozitiv, ceea ce ar contraveni art. 61 din
Constituție, potrivit căruia ăParlamentul este [...] unica autoritate
legiuitoare a țării”, fiind în contradicție și cu dispozițiile art. 2
alin. (3) din Legea nr. 47/1992, potrivit cărora ăCurtea
Constituțională se pronunță numai asupra constituționalității
actelor cu privire la care a fost sesizată, fără a putea modifica
sau completa prevederile supuse controlului”.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. III alin. (2) din Legea nr. 169/1997 pentru
modificarea și completarea Legii fondului funciar nr. 18/1991, excepție ridicată de Obștea Gemenea, prin reprezentant legal Niculina
Mihalea, în Dosarul nr. 1.215/237/2010 al Judecătoriei Gura Humorului.
Definitivă și general obligatorie.
Pronunțată în ședința publică din data de 12 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 1.002
din 14 iulie 2011

referitoare la excepția de neconstituționalitate a dispozițiilor art. 322 pct. 4
din Codul de procedură civilă
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 322 pct. 4 din Codul de procedură civilă,
excepție ridicată de Andrei Florin Alexandru în Dosarul
nr. 10.087/99/2008 al Tribunalului Iași — Secția civilă — litigii de
muncă. Excepția formează obiectul Dosarului Curții
Constituționale nr. 2.132D/2010.

La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 21 mai 2010, pronunțată în Dosarul
nr. 10.087/99/2008, Tribunalul Iași — Secția civilă — litigii de
muncă a sesizat Curtea Constituțională cu excepția de
neconstituționalitate a dispozițiilor art. 322 pct. 4 din Codul
de procedură civilă, excepție ridicată de Andrei Florin
Alexandru într-o cauză având ca obiect soluționarea unui litigiu
de muncă.

10

MONITORUL OFICIAL AL ROMÂNIEI, PARTEA I, Nr. 703/5.X.2011

În motivarea excepției de neconstituționalitate, potrivit
încheierii de sesizare, autorul acesteia susține că textul criticat,
limitând posibilitatea revizuirii unei hotărâri judecătorești numai
la situația în care magistratul a fost sancționat disciplinar,
îngrădește dreptul la un proces echitabil și, prin urmare,
contravine dispozițiilor art. 16, 21 și 24 din Legea fundamentală.
Această situație este asemănătoare celei avute în vedere de
Curtea Constituțională atunci când a admis excepția de
neconstituționalitate a dispozițiilor art. 322 pct. 4 din Codul de
procedură civilă prin Decizia nr. 66 din 31 ianuarie 2008. Astfel,
trebuie considerat că nu este necesar ca magistratul să fie
sancționat disciplinar, întrucât există posibilitatea ca termenul
de sesizare a comisiei de disciplină să fi trecut și, prin urmare,
să nu mai fie posibilă sancționarea acestuia chiar dacă a
săvârșit o abatere disciplinară sau a încălcat Codul deontologic
al magistraților.
În esență, se solicită ca instanța de revizuire să se poată
pronunța asupra existenței abaterii disciplinare, în cazul în care
aceasta nu a fost anterior constatată, în același mod cum se
poate pronunța, pe cale incidentală, asupra existenței sau
inexistenței infracțiunilor prevăzute în prima teză a art. 322 pct. 4
din Codul de procedură civilă.
Tribunalul Iași — Secția civilă — litigii de muncă
apreciază că excepția de neconstituționalitate este
neîntemeiată. Critica autorului excepției vizează, în realitate,
imposibilitatea sancționării disciplinare a magistraților în situația
în care a trecut termenul de un an de la data săvârșirii abaterii
disciplinare. Totodată, dispozițiile art. 322 pct. 4 din Codul de
procedură civilă constituie norme de procedură, care dau
expresie dispozițiilor art. 126 alin. (2) din Constituție, potrivit
cărora legiuitorul este liber să stabilească competența
instanțelor judecătorești și procedura de judecată, cu
respectarea celorlalte prevederi și principii constituționale. De
asemenea, instituirea unor reguli speciale privind exercitarea
căilor de atac nu contravine dispozițiilor art. 21 din Constituție,
atât timp cât părților le este asigurată posibilitatea de a formula
o cale de atac împotriva hotărârii judecătorești considerate
nefavorabile.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile reprezentantului Ministerului
Public, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 322 pct. 4 din Codul de procedură civilă.
În susținerea neconstituționalității acestor dispoziții legale,
autorul excepției invocă încălcarea prevederilor constituționale
ale art. 16 referitoare la egalitatea în drepturi, art. 21 referitoare
la accesul liber la justiție și ale art. 24 referitoare la dreptul la
apărare.

Examinând excepția de neconstituționalitate, Curtea
constată următoarele:
I. Referitor la admisibilitatea excepției de neconstituționalitate
a dispozițiilor art. 322 pct. 4 din Codul de procedură civilă,
Curtea constată următoarele:
În redactarea inițială, dispozițiile art. 322 pct. 4 aveau
următorul conținut: ăRevizuirea unei hotărâri rămase definitivă
în instanța de apel sau prin neapelare, precum și a unei hotărâri
dată de o instanță de recurs atunci când evocă fondul, se poate
cere în următoarele cazuri: [... ]
4. dacă un judecător, martor sau expert, care a luat parte la
judecată, a fost condamnat definitiv pentru o infracțiune
privitoare la pricină sau dacă hotărârea s-a dat în temeiul unui
înscris declarat fals în cursul sau în urma judecății. În cazul în
care, în ambele situații, constatarea infracțiunii nu se mai poate
face printr-o hotărâre penală, instanța de revizuire se va
pronunța mai întâi, pe cale incidentală, asupra existenței sau
inexistenței infracțiunii invocate. La judecarea cererii va fi citat și
cel învinuit de săvârșirea infracțiunii;”.
Prin art. I pct. 55 din Legea nr. 219/2005 privind aprobarea
Ordonanței de urgență a Guvernului nr. 138/2000 pentru
modificarea și completarea Codului de procedură civilă,
publicată în Monitorul Oficial al României, Partea I, nr. 609 din
14 iulie 2005, s-a dispus modificarea pct. 4 al art. 322, în sensul
eliminării din acest text a tezei potrivit căreia ăîn cazul în care, în
ambele situații, constatarea infracțiunii nu se mai poate face
printr-o hotărâre penală, instanța de revizuire se va pronunța
mai întâi, pe cale incidentală, asupra existenței sau inexistenței
infracțiunii invocate. La judecarea cererii va fi citat și cel învinuit
de săvârșirea infracțiunii”. Totodată, prin aceeași modificare
textului i s-a adăugat teza potrivit căreia revizuirea unei hotărâri
se poate cere ădacă un magistrat a fost sancționat disciplinar
pentru exercitarea funcției cu rea-credință sau gravă neglijență
în acea cauză”.
Prin Decizia nr. 66 din 31 ianuarie 2008, publicată în
Monitorul Oficial al României, Partea I, nr. 142 din 25 februarie
2008, Curtea Constituțională a admis excepția de
neconstituționalitate și a constatat că dispozițiile art. I pct. 55 din
Legea nr. 219/2005 privind aprobarea Ordonanței de urgență a
Guvernului nr. 138/2000 pentru modificarea și completarea
Codului de procedură civilă, prin care s-a eliminat din cuprinsul
art. 322 pct. 4 din Codul de procedură civilă textul în
conformitate cu care ă[ ] în cazul în care, în ambele situații,
constatarea infracțiunii nu se mai poate face printr-o hotărâre
penală, instanța de revizuire se va pronunța mai întâi, pe cale
incidentală, asupra existenței sau inexistenței infracțiunii
invocate. La judecarea cererii va fi citat și cel învinuit de
săvârșirea infracțiunii”, sunt neconstituționale.
Referitor la competența sa, Curtea a reținut, prin Decizia
nr. 62 din 18 ianuarie 2007, publicată în Monitorul Oficial al
României, Partea I, nr. 104 din 12 februarie 2007, că ăart. 146
lit. d) din Constituție nu exceptează de la controlul de
constituționalitate dispozițiile legale de abrogare și că, în
cazul constatării neconstituționalității lor, acestea își
încetează efectele juridice în condițiile prevăzute de art. 147
alin (1) din Constituție, iar prevederile legale care au format
obiectul abrogării continuă să producă efecte”. De
asemenea, prin Decizia nr. 414 din 14 aprilie 2010, publicată în
Monitorul Oficial al României, Partea I, nr. 291 din 4 mai 2010,
urmând aceeași linie, Curtea a reținut că, ăîncepând cu data de
28 februarie 2010, continuă să își producă efectele juridice
Legea nr. 188/1999 cu conținutul său normativ de dinainte de
modificările neconstituționale ce i-au fost aduse prin Ordonanța
de urgență a Guvernului nr. 37/2009 și ( ) Ordonanța de
urgență a Guvernului nr. 105/2009”.

MONITORUL OFICIAL AL ROMÂNIEI, PARTEA I, Nr. 703/5.X.2011
Așa fiind, Curtea constată că textul criticat, incluzând teza
referitoare la posibilitatea instanței de revizuire de a se pronunța
mai întâi, pe cale incidentală, asupra existenței sau inexistenței
infracțiunii invocate, formează obiectul excepției de
neconstituționalitate. Așa fiind, rezultă că în prezent dispozițiile
art. 322 pct. 4 din Codul de procedură civilă au următorul
conținut: ăRevizuirea unei hotărâri rămase definitivă în instanța
de apel sau prin neapelare, precum și a unei hotărâri dată de o
instanță de recurs atunci când evocă fondul, se poate cere în
următoarele cazuri: [ ]
4. dacă un judecător, martor sau expert, care a luat parte la
judecată, a fost condamnat definitiv pentru o infracțiune
privitoare la pricină sau dacă hotărârea s-a dat în temeiul unui
înscris declarat fals în cursul sau în urma judecății ori dacă un
magistrat a fost sancționat disciplinar pentru exercitarea funcției
cu rea-credință sau gravă neglijență în acea cauză. În cazul în
care, în ambele situații, constatarea infracțiunii nu se mai poate
face printr-o hotărâre penală, instanța de revizuire se va
pronunța mai întâi, pe cale incidentală, asupra existenței sau
inexistenței infracțiunii invocate. La judecarea cererii va fi citat și
cel învinuit de săvârșirea infracțiunii.”
II. Referitor la critica de neconstituționalitate intrinsecă,
Curtea constată că, potrivit dispozițiilor art. 322 pct. 4 din Codul
de procedură civilă, revizuirea unei hotărâri rămase definitivă în
instanța de apel sau prin neapelare, precum și a unei hotărâri
date de o instanță de recurs atunci când evocă fondul se poate
cere:
— dacă un judecător, martor sau expert, care a luat parte la
judecată, a fost condamnat definitiv pentru o infracțiune
privitoare la pricină;
— dacă hotărârea s-a dat în temeiul unui înscris declarat fals
în cursul sau în urma judecății;
— dacă un magistrat a fost sancționat disciplinar pentru
exercitarea funcției cu rea-credință sau gravă neglijență în acea
cauză.
Curtea reține că instanța de revizuire se pronunță mai întâi,
pe cale incidentală, asupra existenței sau inexistenței unei
infracțiuni privitoare la pricină, infracțiune săvârșită de un
judecător, martor sau expert, care a luat parte la judecată, ori
asupra existenței sau inexistenței infracțiunii de fals, în cazul în
care hotărârea revizuită s-a dat în temeiul înscrisului rezultat al
infracțiunii de fals.
În cazul în care motivul revizuirii îl constituie sancționarea
disciplinară a unui magistrat pentru exercitarea funcției cu reacredință sau gravă neglijență, Curtea constată că, pentru ca
revizuirea să fie admisibilă, este necesară existența unei
hotărâri irevocabile pronunțate de către Consiliul Superior al

11

Magistraturii referitoare la sancționarea magistratului pentru
comportamentul mai sus menționat.
Eventuala constatare a exercitării funcției cu rea-credință sau
gravă neglijență nu se poate realiza pe cale incidentală de către
instanța de revizuire, Consiliul Superior al Magistraturii având,
potrivit Legii nr. 317/2004, atribuții exclusive în domeniul
răspunderii disciplinare a magistraților. Astfel, întreaga
procedură referitoare la acțiunea disciplinară îndreptată
împotriva magistraților este prevăzută de ansamblul dispozițiilor
cuprinse în secțiunea a 4-a — art. 44—50 din Legea
nr. 317/2004.
Totodată, Curtea constată că inclusiv prevederile
constituționale ale art. 134 alin. (2) prevăd rolul de instanță de
judecată în domeniul răspunderii disciplinare a judecătorilor și
procurorilor al Consiliului Superior al Magistraturii, prin secțiile
sale.
Prin urmare, Curtea observă că, în materia răspunderii
disciplinare a magistraților, legiuitorul român a prevăzut —
referitor la procedura disciplinară — o fază administrativă,
cercetarea disciplinară efectuându-se de inspectorii din cadrul
Serviciului de inspecție judiciară pentru judecători, respectiv din
cadrul Serviciului de inspecție judiciară pentru procurori, și o
fază jurisdicțională, care se desfășoară în fața secțiilor
Consiliului Superior al Magistraturii, potrivit dispozițiilor Legii
nr. 317/2004 și celor ale Codului de procedură civilă (Decizia
nr. 128 din 1 februarie 2011, publicată în Monitorul Oficial al
României, Partea I, nr. 248 din 8 aprilie 2011).
Astfel, faza administrativă a procedurii disciplinare poate fi
inițiată de către orice persoană interesată, prin semnalarea
problemelor inspecției judiciare, care, la rândul ei, poate sesiza
comisiile de disciplină în legătură cu abaterile disciplinare ale
judecătorilor și procurorilor.
Totodată, faza jurisdicțională implică doar persoana
judecătorului sau procurorului supus procedurii acțiunii
disciplinare, iar din economia dispozițiilor art. 49 din Legea
nr. 317/2004 rezultă că judecătorul sau procurorul este singurul
care poate exercita recurs împotriva hotărârii secției Consiliului
Superior al Magistraturii prin care s-a soluționat acțiunea
disciplinară îndreptată împotriva sa.
Dacă instanța de revizuire ar putea, pe cale incidentală, să
se pronunțe asupra exercitării funcției cu rea-credință sau gravă
neglijență de către un magistrat s-ar încălca înseși prevederile
art. 134 alin. (2) din Legea fundamentală.
Așa fiind, Curtea constată că dispozițiile art. 322 pct. 4 din
Codul de procedură civilă nu contravin prevederilor
constituționale invocate de autorul excepției.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—
3, al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 322 pct. 4 din Codul de procedură civilă,
excepție ridicată de Andrei Florin Alexandru în Dosarul nr. 10.087/99/2008 al Tribunalului Iași — Secția civilă — litigii de muncă.
Definitivă și general obligatorie.
Pronunțată în ședința publică din data de 14 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

12

MONITORUL OFICIAL AL ROMÂNIEI, PARTEA I, Nr. 703/5.X.2011
CURTEA CONSTITUȚIONALĂ

D E C I Z I A Nr. 1.027
din 14 iulie 2011

referitoare la excepția de neconstituționalitate a dispozițiilor art. 329 din Codul de procedură civilă
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 329 din Codul de procedură civilă, excepție
ridicată de Paul-Dumitru Vasilescu în Dosarul nr. 6.397/3/2009
al Înaltei Curți de Casație și Justiție — Secția de contencios
administrativ și fiscal. Excepția formează obiectul Dosarului
Curții Constituționale nr. 3.288D/2010.
La apelul nominal răspunde personal autorul excepției, lipsă
fiind celelalte părți, față de care procedura de citare a fost legal
îndeplinită.
Cauza fiind în stare de judecată, președintele acordă
cuvântul autorului excepției de neconstituționalitate, care solicită
admiterea acesteia. Arată că deciziile pronunțate ca urmare a
soluționării recursurilor în interesul legii nu pot fi supuse niciunei
căi de atac, ajungându-se astfel la anihilarea drepturilor
prevăzute într-o lege organică.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
În acest sens face referire la jurisprudența în materie a Curții
Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 28 mai 2010, pronunțată în Dosarul
nr. 6.397/3/2009, Înalta Curtea de Casație și Justiție — Secția
de contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 329 din Codul de procedură civilă, excepție
ridicată de Paul-Dumitru Vasilescu într-o cauză ce are ca obiect
soluționarea unui recurs declarat împotriva unei sentințe
pronunțate de Curtea de Apel București — Secția a VIII-a de
contencios administrativ și fiscal.
În motivarea excepției de neconstituționalitate se susține
că impunerea unei decizii pronunțate într-un recurs în interesul
legii conduce la anularea dreptului la un proces echitabil
desfășurat în fața unei instanțe independente și imparțiale. În
continuare, autorul excepției opinează asupra unor neajunsuri
pe care unele dintre deciziile pronunțate în soluționarea
recursurilor în interesul legii le-ar conține.
Tribunalul Constanța — Secția civilă arată că instanța de
judecată se poate pronunța doar asupra admisibilității excepției
de neconstituționalitate, însă nu și asupra fondului excepției,
respectiv dacă textul criticat este sau nu compatibil cu
dispozițiile Constituției.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
reprezentantului Ministerului Public, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 329 din Codul de procedură civilă. Ulterior
sesizării Curții Constituționale a intrat în vigoare Legea
nr. 202/2010 privind unele măsuri pentru accelerarea soluționării
proceselor, publicată în Monitorul Oficial al României, Partea I,
nr. 714 din 26 octombrie 2010, care prin art. I pct. 32 și 33 a
modificat dispozițiile art. 329 din Codul de procedură civilă. Pe
de altă parte, dispozițiile art. XXII alin. (2) din Legea nr. 202/2010
prevăd că: ăDispozițiile art. 20, art. 105 alin. 1, art. 129 alin. 5 și
51, art. 136, art. 158 alin. 3, art. 159, art. 1591, art. 2812a, art. 297
alin. 1, art. 304 pct. 3, art. 312 alin. 61, art. 315 alin. 31, precum
și ale art. 329—3307 din Codul de procedură civilă, republicat,
cu modificările și completările ulterioare, precum și cu cele
aduse prin prezenta lege, se aplică numai proceselor, cererilor
și sesizărilor privind recursul în interesul legii, începute,
respectiv formulate după intrarea în vigoare a prezentei legi.”
Având în vedere aceste din urmă dispoziții legale, precum și
cele statuate prin Decizia nr. 766 din 15 iunie 2011*), nepublicată
încă la data pronunțării acestei decizii, Curtea constată că
urmează să se pronunțe asupra dispozițiilor art. 329 din Codul
de procedură civilă în forma redacțională existentă la data
sesizării sale.
În susținerea neconstituționalității acestor dispoziții legale,
autoarea excepției invocă încălcarea prevederilor constituționale
ale art. 1 referitoare la statul român, art. 20 referitoare la tratatele
internaționale privind drepturile omului și ale art. 21 referitoare
la accesul liber la justiție. De asemenea, sunt invocate
prevederile art. 6 din Convenția pentru apărarea drepturilor
omului și a libertăților fundamentale și ale art. 14 din Convenția
internațională cu privire la drepturile civile și politice.
Examinând excepția de neconstituționalitate, Curtea
constată că asupra constituționalității prevederilor art. 329 din
Codul de procedură civilă s-a mai pronunțat în jurisprudența sa,
de exemplu, prin Decizia nr. 928 din 16 septembrie 2008,
publicată în Monitorul Oficial al României, Partea I, nr. 706 din
17 octombrie 2008, Decizia nr. 600 din 14 aprilie 2009, publicată
în Monitorul Oficial al României, Partea I, nr. 395 din 11 iunie
2009, și Decizia nr. 360 din 25 martie 2010, publicată în
Monitorul Oficial al României, Partea I, nr. 317 din 14 mai 2010,
statuând că acest text de lege este constituțional.
Cu acele prilejuri Curtea a reținut că interpretarea legilor este
o operațiune rațională, utilizată de orice subiect de drept, în
vederea aplicării și respectării legii, având ca scop clarificarea
înțelesului unei norme juridice sau a câmpului său de aplicare.
Instanțele judecătorești interpretează legea, în mod necesar, în
procesul soluționării cauzelor cu care au fost învestite,

*) Decizia nr. 766 din 15 iunie 2011 a fost publicată în Monitorul Oficial al României, Partea I, nr. 549 din 3 august 2011.

13

MONITORUL OFICIAL AL ROMÂNIEI, PARTEA I, Nr. 703/5.X.2011
interpretarea fiind faza indispensabilă procesului de aplicare a
legii. ăOricât de clar ar fi textul unei dispoziții legale” — se arată
într-o hotărâre a Curții Europene a Drepturilor Omului
(Hotărârea din 22 noiembrie 1995 pronunțată în Cauza C.R.
contra Regatului Unit) — ăîn orice sistem juridic există, în mod
inevitabil, un element de interpretare judiciară [...].”
Complexitatea unor cauze poate conduce uneori la aplicări
diferite ale legii în practica instanțelor de judecată. Pentru a se
elimina posibilele erori în calificarea juridică a unor situații de
fapt și pentru a se asigura aplicarea unitară a legii în practica
tuturor instanțelor de judecată, a fost creată de legiuitor instituția
recursului în interesul legii. De altfel, potrivit art. 126 alin. (3) din
Constituție, Înalta Curte de Casație și Justiție asigură
interpretarea și aplicarea unitară a legii de către celelalte
instanțe judecătorești, astfel încât instituirea recursului în
interesul legii nu face decât să transpună în legislație conținutul
acestei prevederi constituționale.
Pe de altă parte, instituirea caracterului obligatoriu al
dezlegărilor date problemelor de drept judecate pe calea
recursului în interesul legii nu face decât să dea eficiență rolului
constituțional al Înaltei Curți de Casație și Justiție, contribuind la
consolidarea statului de drept.
Curtea a reținut în acest sens că divergențele profunde de
jurisprudență sunt susceptibile a crea un climat general de
incertitudine și insecuritate juridică, aspect subliniat și de Curtea
Europeană a Drepturilor Omului în jurisprudența sa. Astfel, de
exemplu, în Hotărârea din 1 decembrie 2005 pronunțată în

Cauza Păduraru împotriva României, Curtea Europeană a
Drepturilor Omului, constatând că ădivergențele de jurisprudență
constituie, prin natura lor, consecința inerentă oricărui sistem
judiciar care se sprijină pe un ansamblu de jurisdicții de fond
care au autoritate asupra zonei lor teritoriale”, a considerat că,
în lipsa unui mecanism care să asigure coerența practicii
jurisdicțiilor naționale, asemenea divergențe profunde de
jurisprudență, care persistă în timp și cu privire la un domeniu
care prezintă un mare interes social, sunt de natură să genereze
o incertitudine permanentă și să facă să scadă încrederea
publicului în sistemul judiciar, care este una dintre componentele
fundamentale ale statului de drept. În acest context, Curtea
Europeană a Drepturilor Omului a mai arătat că ărolul unei
jurisdicții supreme era tocmai cel de a reglementa contradicțiile
de jurisprudență” (Hotărârea din 28 octombrie 1999 pronunțată
în Cauza Zielinski și Pradal & Gonzalez ș.a. împotriva Franței).
Așa fiind, Curtea a statuat că dispozițiile din Codul de
procedură civilă, care îndrituiesc Înalta Curte de Casație și
Justiție să unifice diferențele de interpretare și aplicare a
aceluiași text de lege de către celelalte instanțe judecătorești
naționale, nu aduc atingere normelor constituționale, ci,
dimpotrivă, contribuie, pentru motivele mai sus arătate, la
asigurarea exigențelor statului de drept.
Soluția și considerentele cuprinse în deciziile menționate își
păstrează valabilitatea și în prezenta cauză, neintervenind
elemente noi, de natură a determina reconsiderarea
jurisprudenței Curții.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 329 din Codul de procedură civilă, excepție
ridicată de Paul-Dumitru Vasilescu în Dosarul nr. 6.397/3/2009 al Înaltei Curți de Casație și Justiție — Secția de contencios
administrativ și fiscal.
Definitivă și general obligatorie.
Pronunțată în ședința publică din data de 14 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 1.121
din 8 septembrie 2011

referitoare la excepția de neconstituționalitate a prevederilor art. 969 și art. 1073 din Codul civil
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán

— președinte
— judecător
— judecător
— judecător
— judecător
— judecător
— judecător
— judecător

Tudorel Toader
Ingrid Alina Tudora

— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 969 și art. 1073 din Codul civil, excepție
ridicată de Societatea Comercială ăEcopel” — S.R.L. din

14

MONITORUL OFICIAL AL ROMÂNIEI, PARTEA I, Nr. 703/5.X.2011

București în Dosarul nr. 7.402/3/2010 al Tribunalului
București — Secția a VI-a comercială și care formează obiectul
Dosarului Curții Constituționale nr. 4.314D/2010.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care invocă jurisprudența în materie a
Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 30 septembrie 2010, pronunțată în
Dosarul nr. 7.402/3/2010, Tribunalul București — Secția
a VI-a comercială a sesizat Curtea Constituțională cu
excepția de neconstituționalitate a prevederilor ăart. 963 și
art. 1073 din Codul civil”, excepție ridicată de Societatea
Comercială ăEcopel” — S.R.L. din București într-o cauză având
ca obiect pretenții.
În motivarea excepției de neconstituționalitate autorul
acesteia susține, în esență, că prevederile de lege criticate
asimilează legii contractele civile, sub aspectul efectelor pe care
acestea le produc între părți. Astfel, prevederile art. 969 din
Codul civil încalcă principiul stabilit de art. 61 din Constituția
României, potrivit căruia Parlamentul este unica autoritate
legiuitoare a statului, întrucât permit ca persoanele private să
încheie convenții cu putere de lege, voința legiuitorului putând fi
înfrântă prin simplul acord de voință al părților contractante.
Tribunalul București — Secția a VI-a comercială
consideră că excepția de neconstituționalitate este
neîntemeiată, sens în care invocă jurisprudența Curții
Constituționale în materie, și anume deciziile nr. 604 din
28 aprilie 2009 și nr. 963 din 25 iunie 2009.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, prevederile legale
criticate, raportate la dispozițiile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Așa cum reiese din dispozitivul încheierii de sesizare,
obiectul excepției de neconstituționalitate îl constituie
prevederile art. 963 și art. 1073 din Codul civil. Din examinarea
încheierii de sesizare și a notelor scrise ale autorului excepției,
Curtea constată că dintr-o eroare materială Tribunalul București —
Secția a VI-a comercială a sesizat instanța de contencios
constituțional cu art. 963 din Codul civil, întrucât, în realitate,
obiect al excepției, asupra căruia Curtea urmează a se
pronunța, îl constituie art. 969 din același cod.

Ca atare, textele de lege criticate au următorul cuprins:
— Art. 969: ăConvențiile legal făcute au putere de lege între
părțile contractante.
Ele se pot revoca prin consimțământul mutual sau din cauze
autorizate de lege.”;
— Art. 1073: ăCreditorul are dreptul de a dobândi
îndeplinirea exactă a obligației, și în caz contrar are dreptul la
dezdăunare.”
În opinia autorului excepției de neconstituționalitate, textele
de lege criticate contravin dispozițiilor constituționale ale art. 16
alin. (1) referitoare la egalitatea în drepturi, art. 21 alin. (3) care
consacră dreptul la un proces echitabil, art. 44 privind dreptul
de proprietate privată și ale art. 61 alin. (1) potrivit căruia
Parlamentul este unica autoritate legiuitoare a țării.
Examinând excepția de neconstituționalitate, Curtea
constată că reglementarea criticată a mai făcut obiect al
controlului de constituționalitate. În acest sens sunt Decizia
nr. 963 din 6 iulie 2010, publicată în Monitorul Oficial al
României, Partea I, nr. 601 din 25 august 2010, Decizia nr. 1.125
din 23 septembrie 2010, publicată în Monitorul Oficial al
României, Partea I, nr. 703 din 21 octombrie 2010, sau Decizia
nr. 461 din 12 aprilie 2011, publicată în Monitorul Oficial al
României, Partea I, nr. 381 din 31 mai 2011, prin care Curtea a
statuat că prevederile art. 969 și art. 1073 din Codul civil nu
contravin Legii fundamentale.
Astfel, prin aceste decizii Curtea a constatat că art. 969 din
Codul civil consacră principiul forței obligatorii a convențiilor
civile ăpacta sunt servanda”, iar art. 1073, care face parte din
titlul III cap. VII din același cod — ăDespre efectele obligațiilor”,
stabilește regula de principiu privind efectul general al
obligațiilor, și anume dreptul creditorului de a urmări și a obține
de la debitor îndeplinirea exactă a prestației la care s-a obligat
sau de a cere despăgubiri în caz de neexecutare.
Prin Decizia nr. 432 din 15 aprilie 2008, publicată în Monitorul
Oficial al României, Partea I, nr. 425 din 6 iunie 2008, Curtea a
reținut că finalitatea textului art. 1073 din Codul civil constă în
realizarea drepturilor legale ale creditorului, prin determinarea
debitorului de a executa obligația la care este ținut în temeiul
unui contract încheiat între aceștia, sub sancțiunea suportării
unor despăgubiri.
Încheierea unui contract fiind guvernată de principiul libertății
contractuale, părțile pot să determine, prin voința lor, clauzele
contractuale și efectele pe care acestea urmează să le producă.
Susținerile autorului excepției de neconstituționalitate, potrivit
cărora voința legiuitorului poate fi înfrântă prin simplul acord de
voință al părților, exprimat cu ocazia încheierii contractului,
reprezintă aspecte care țin de modul de aplicare a prevederilor
legale în cauză. Or, exercitarea controlului asupra activității de
aplicare a normelor legale reprezintă atributul exclusiv al
instanțelor judecătorești, Curtea Constituțională fiind
competentă, potrivit art. 2 alin. (3) din Legea nr. 47/1992 privind
organizarea și funcționarea Curții Constituționale, să se
pronunțe numai asupra constituționalității prevederilor de lege
cu privire la care a fost sesizată.
Întrucât nu au intervenit elemente noi, de natură a determina
reconsiderarea jurisprudenței în materie a Curții Constituționale,
argumentarea și soluția reținute în deciziile menționate mai sus
își mențin valabilitatea și în prezenta cauză.

MONITORUL OFICIAL AL ROMÂNIEI, PARTEA I, Nr. 703/5.X.2011

15

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 969 și art. 1073 din Codul civil, excepție
ridicată de Societatea Comercială ăEcopel” — S.R.L. din București în Dosarul nr. 7.402/3/2010 al Tribunalului București —
Secția a VI-a comercială.
Definitivă și general obligatorie.
Pronunțată în ședința publică din data de 8 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

CURTEA CONSTITUȚIONALĂ

D E C I Z I A Nr. 1.139
din 13 septembrie 2011

referitoare la excepția de neconstituționalitate a dispozițiilor art. 1
din Ordonanța Guvernului nr. 5/2001 privind procedura somației de plată
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Doina Suliman

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 1 din Ordonanța Guvernului nr. 5/2001 privind
procedura somației de plată, excepție ridicată de Societatea
Comercială ăMefis Import Export” — S.R.L. din Târgu Mureș în
Dosarul nr. 9.704/320/2009 al Judecătoriei Târgu Mureș și care
formează
obiectul
Dosarului
Curții
Constituționale
nr. 3.868D/2010.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate, sens în care invocă jurisprudența în
materie a Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 10 mai 2010, pronunțată în Dosarul
nr. 9.704/320/2009, Judecătoria Târgu Mureș a sesizat
Curtea Constituțională cu excepția de neconstituționalitate
a dispozițiilor art. 1 din Ordonanța Guvernului nr. 5/2001
privind procedura somației de plată.
Excepția a fost ridicată de debitorul Societatea Comercială
ăMefis Import Export” — S.R.L. din Târgu Mureș într-o cauză
civilă având ca obiect emiterea unei somații de plată în

contradictoriu cu creditorul VB Leasing Romania IFN — S.A. din
București.
În motivarea excepției de neconstituționalitate autorul
acesteia susține că dispozițiile de lege criticate contravin
prevederilor constituționale ale art. 20, art. 21, art. 24 alin. (1) și
art. 53, precum și prevederilor art. 6 paragraful 1 din Convenția
pentru apărarea drepturilor omului și a libertăților fundamentale.
În acest sens arată, în esență, că textele de lege atacate permit
instanței de judecată să soluționeze o cauză fără să își exercite
obligația de aflare a adevărului, doar pe baza susținerilor
subiective ale creditorului, fără ca debitorul să poată administra
probe în apărare.
Instanța de judecată apreciază că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 1 din Ordonanța Guvernului nr. 5/2001 privind
procedura somației de plată, publicată în Monitorul Oficial al
României, Partea I, nr. 422 din 30 iulie 2001, aprobată cu
modificări și completări prin Legea nr. 295/2002, publicată în

16

MONITORUL OFICIAL AL ROMÂNIEI, PARTEA I, Nr. 703/5.X.2011

Monitorul Oficial al României, Partea I, nr. 380 din 5 iunie 2002,
cu modificările și completările ulterioare, dispoziții care au
următorul cuprins: ă(1) Procedura somației de plată se
desfășoară, la cererea creditorului, în scopul realizării de
bunăvoie sau prin executare silită a creanțelor certe, lichide și
exigibile ce reprezintă obligații de plată a unor sume de bani,
asumate prin contract constatat printr-un înscris ori determinate
potrivit unui statut, regulament sau altui înscris, însușit de părți
prin semnătură ori în alt mod admis de lege și care atestă
drepturi și obligații privind executarea anumitor servicii, lucrări
sau orice alte prestații.
(2) Suma ce reprezintă obligația prevăzută la alin. (1),
precum și dobânzile, majorările sau penalitățile datorate potrivit
legii se actualizează în raport cu rata inflației aplicabilă la data
plății efective.”
În susținerea neconstituționalității acestor dispoziții legale,
autorul excepției invocă înfrângerea prevederilor constituționale
ale art. 20 referitor la tratatele internaționale privind drepturile
omului, art. 21 privind accesul liber la justiție, art. 24 privind
dreptul la apărare și ale art. 53 privind restrângerea exercițiului
unor drepturi sau al unor libertăți, precum și a prevederilor art. 6
paragraful 1 din Convenția pentru apărarea drepturilor omului și
a libertăților fundamentale care consacră dreptul la un proces
echitabil.
Examinând excepția de neconstituționalitate, Curtea
constată că, în raport cu critici similare, s-a pronunțat prin
numeroase decizii asupra constituționalității dispozițiilor art. 1
din Ordonanța Guvernului nr. 5/2001. În acest sens sunt, de
exemplu, Decizia nr. 244 din 20 martie 2007, publicată în
Monitorul Oficial al României, Partea I, nr. 279 din 26 aprilie
2007, Decizia nr. 1.043 din 13 noiembrie 2007, publicată în
Monitorul Oficial al României, Partea I, nr. 813 din 28 noiembrie

2007, Decizia nr. 1.388 din 16 decembrie 2008, publicată în
Monitorul Oficial al României, Partea I, nr. 886 din 29 decembrie
2008, Decizia nr. 1.087 din 8 septembrie 2009, publicată în
Monitorul Oficial al României, Partea I, nr. 665 din 6 octombrie
2009, prin care Curtea, respingând excepția de
neconstituționalitate, a reținut că Ordonanța Guvernului
nr. 5/2001 instituie o procedură specială și accelerată,
derogatorie de la normele procedurii civile, pentru a asigura
recuperarea într-un timp cât mai scurt a creanțelor. Acest
caracter special al procedurii a determinat limitarea mijloacelor
de probă utilizabile în prima fază la înscrisuri, completate cu
explicațiile și lămuririle date de părți. Potrivit art. 1 alin. (1) din
ordonanță, această procedură se aplică doar în cazul ăcreanțelor
certe, lichide și exigibile ce reprezintă obligații de plată a unor
sume de bani, asumate prin contract constatat printr-un înscris
ori determinate potrivit unui statut, regulament sau altui înscris
însușit de părți prin semnătură ori în alt mod admis de lege [...]”.
Întrucât ordonanța cuprinzând somația de plată, ce urmează a
fi emisă de judecător, se va referi doar la obligații de plată a unor
sume de bani rezultate din înscrisuri însușite de părți, este
justificată cerința ca dovada acestora să se facă prin înscrisuri.
Celelalte aspecte ale raporturilor juridice dintre părți urmează a
fi rezolvate conform reglementărilor din dreptul comun. Limitarea
este deopotrivă valabilă pentru ambele părți, ele având condiții
identice pentru exercitarea dreptului la apărare.
Rezultă, prin prisma celor de mai sus, că nu sunt încălcate
nici celelalte prevederi constituționale invocate.
Neintervenind elemente noi, de natură a determina
reconsiderarea jurisprudenței Curții, argumentele și soluția
deciziilor menționate își păstrează valabilitatea și în cauza de
față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 din Ordonanța Guvernului nr. 5/2001 privind
procedura somației de plată, excepție ridicată de Societatea Comercială ăMefis Import Export” — S.R.L. din Târgu Mureș în Dosarul
nr. 9.704/320/2009 al Judecătoriei Târgu Mureș.
Definitivă și general obligatorie.
Pronunțată în ședința publică din data de 13 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 703/5.X.2011 conține 16 pagini.

Prețul: 3,20 lei

&JUYDGY|526648]
ISSN 1453—4495

