Anul 179 (XXIII) — Nr. 387

PARTEA I

LEGI, DECRETE, HOTĂRÂRI ȘI ALTE ACTE

Joi, 2 iunie 2011

SUMAR

Nr.

Pagina
HOTĂRÂRI ALE SENATULUI

35.

— Hotărâre pentru modificarea Hotărârii Senatului
nr. 19/2011 privind aprobarea componenței numerice
și nominale a comisiilor permanente ale Senatului ....

2

DECIZII ALE CURȚII CONSTITUȚIONALE
Decizia nr. 189 din 10 februarie 2011 referitoare la excepția de
neconstituționalitate a dispozițiilor art. 9 alin. (1) lit. b)
din Legea nr. 241/2005 pentru prevenirea și
combaterea evaziunii fiscale ......................................

2–4

Decizia nr. 277 din 24 februarie 2011 referitoare la excepția de
neconstituționalitate a prevederilor art. 18 lit. a) teza a
doua din Legea nr. 10/2001 privind regimul juridic al
unor imobile preluate în mod abuziv în perioada
6 martie 1945—22 decembrie 1989 ..........................

4–5

Decizia nr. 280 din 24 februarie 2011 referitoare la excepția de
neconstituționalitate a prevederilor art. 6 din
Ordonanța de urgență a Guvernului nr. 40/1999 privind
protecția chiriașilor și stabilirea chiriei pentru spațiile
cu destinația de locuințe ............................................
Decizia nr. 282 din 24 februarie 2011 referitoare la excepția de
neconstituționalitate a prevederilor art. 45 alin. (2) din
Legea nr. 10/2001 privind regimul juridic al unor
imobile preluate în mod abuziv în perioada 6 martie
1945—22 decembrie 1989 ........................................

5–6

7–8

Pagina
Decizia nr. 327 din 10 martie 2011 referitoare la excepția de
neconstituționalitate a dispozițiilor art. 257 alin. (2)
lit. b) din Legea nr. 95/2006 privind reforma în
domeniul sănătății ......................................................

8–9

Decizia nr. 343 din 10 martie 2011 referitoare la excepția de
neconstituționalitate a dispozițiilor art. 208 alin. (3)
lit. e) și alin. (6), art. 211 alin. (1) teza întâi, art. 213
alin. (2) și (4), art. 257 alin. (1), art. 258 alin. (1) și (3)
și art. 259 alin. (1) și (2) din Legea nr. 95/2006 privind
reforma în domeniul sănătății și ale art. 1 alin. (2) lit. d),
art. 4 alin. (1) teza a doua și art. 51 din Ordonanța de
urgență a Guvernului nr. 150/2002 privind organizarea
și funcționarea sistemului de asigurări sociale de
sănătate......................................................................

9–11

Decizia nr. 455 din 12 aprilie 2011 referitoare la excepția de
neconstituționalitate a prevederilor art. 1 alin. (1) din
Ordonanța de urgență a Guvernului nr. 148/2005
privind susținerea familiei în vederea creșterii copilului

12–13

Decizia nr. 471 din 12 aprilie 2011 referitoare la excepția de
neconstituționalitate a dispozițiilor art. 159 și art. 160
din Codul de procedură penală ..................................

13–15

Decizia nr. 472 din 12 aprilie 2011 referitoare la excepția de
neconstituționalitate a dispozițiilor art. 347 din Codul
de procedură penală ..................................................

15–16

2

MONITORUL OFICIAL AL ROMÂNIEI, PARTEA I, Nr. 387/2.VI.2011

HOTĂRÂRI ALE SENATULUI
PARLAMENTUL ROMÂNIEI
S E N AT U L

HOTĂRÂRE
pentru modificarea Hotărârii Senatului nr. 19/2011
privind aprobarea componenței numerice și nominale
a comisiilor permanente ale Senatului
În temeiul prevederilor art. 64 alin. (4) și art. 67 din Constituția României,
republicată, precum și ale art. 46 din Regulamentul Senatului, aprobat prin
Hotărârea Senatului nr. 28/2005, cu modificările și completările ulterioare,
Senatul adoptă prezenta hotărâre.
Articol unic. — Hotărârea Senatului nr. 19/2011 privind aprobarea
componenței numerice și nominale a comisiilor permanente ale Senatului,
publicată în Monitorul Oficial al României, Partea I, nr. 163 din 7 martie 2011, cu
modificările și completările ulterioare, se modifică după cum urmează:
— La anexa nr. IX ăComponența Comisiei pentru învățământ, știință, tineret
și sport”, domnul senator Oprea Dumitru — Grupul parlamentar al Partidului
Democrat Liberal se include în componența comisiei în locul domnului senator
Rădulescu Șerban — senator devenit independent.
Această hotărâre a fost adoptată de Senat în ședința din 30 mai 2011,
cu respectarea prevederilor art. 76 alin. (2) din Constituția României, republicată.
PREȘEDINTELE SENATULUI

MIRCEA-DAN GEOANĂ
București, 30 mai 2011.
Nr. 35.

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 189
din 10 februarie 2011

referitoare la excepția de neconstituționalitate a dispozițiilor art. 9 alin. (1) lit. b)
din Legea nr. 241/2005 pentru prevenirea și combaterea evaziunii fiscale
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Daniela Ramona Marițiu

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Iuliana Nedelcu.
Pe rol se află soluționarea excepției de neconstituționalitate
a dispozițiilor art. 9 alin. (1) lit. b) din Legea nr. 241/2005 pentru
prevenirea și combaterea evaziunii fiscale, excepție ridicată de
Mihai Valeriu Alexe și Luminița Toma în Dosarul
nr. 3.366/1748/2008 al Judecătoriei Cornetu.

La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. În acest sens, arată că instanța de contencios
constituțional s-a pronunțat de mai multe ori asupra textului de
lege criticat statuând că acesta este constituțional. De altfel,
constată că, în realitate, autorul excepției solicită interpretarea
textului de lege criticat, or, potrivit art. 2 alin. (2) și (3) din Legea
nr. 47/1992, Curtea Constituțională nu are competența de a
completa, modifica, interpreta sau aplica legile.
C U R T E A,

având în vedere actele și lucrările dosarului, reține următoarele:
Prin Încheierea din 9 aprilie 2010, pronunțată în Dosarul
nr. 3.366/1748/2008, Judecătoria Cornetu a sesizat Curtea

MONITORUL OFICIAL AL ROMÂNIEI, PARTEA I, Nr. 387/2.VI.2011
Constituțională cu excepția de neconstituționalitate a
dispozițiilor art. 9 alin. (1) lit. b) din Legea nr. 241/2005
pentru prevenirea și combaterea evaziunii fiscale, excepție
ridicată de Mihai Valeriu Alexe și Luminița Toma.
În motivarea excepției de neconstituționalitate autorii
acesteia susțin că dispozițiile art. 9 alin. (1) lit. b) din Legea
nr. 241/2005 sunt neconstituționale, deoarece prevăd că
omisiunea evidențierii operațiunilor comerciale efectuate sau a
veniturilor realizate constituie infracțiune, atât dacă această
omisiune se realizează în ceea ce privește actele contabile, cât
și dacă privește alte documente legale. Alternanța între termenul
ăacte contabile” și ăalte documente legale”, utilizată de legiuitor,
este de natură a contraveni dispozițiilor art. 16 alin. (1), art. 21,
art. 24 și art. 30 alin. (1) din Constituție.
Judecătoria
Cornetu
arată
că
excepția
de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul
Poporului
arată
că
excepția
de
neconstituționalitate este neîntemeiată. Potrivit art. 73 alin. (3)
lit. h) din Constituție, legiuitorul este liber să aprecieze cu privire
la natura juridică a faptei incriminate, cât și la condițiile
răspunderii juridice pentru această faptă.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile reprezentantului Ministerului Public, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 9 alin. (1) lit. b) din Legea nr. 241/2005 pentru
prevenirea și combaterea evaziunii fiscale, publicată în
Monitorul Oficial al României, Partea I, nr. 672 din 27 iulie 2005,
cu următorul conținut:
— Art. 9 alin. (1) lit. b): ă(1) Constituie infracțiuni de evaziune
fiscală și se pedepsesc cu închisoare de la 2 ani la 8 ani și
interzicerea unor drepturi următoarele fapte săvârșite în scopul
sustragerii de la îndeplinirea obligațiilor fiscale: (...)
b) omisiunea, în tot sau în parte, a evidențierii, în actele
contabile ori în alte documente legale, a operațiunilor comerciale
efectuate sau a veniturilor realizate;”.
În susținerea neconstituționalității acestor dispoziții legale
sunt invocate prevederile constituționale ale art. 16 alin. (1)
referitoare la egalitatea în drepturi, art. 21 referitor la accesul
liber la justiție, art. 24 referitor la dreptul la apărare și art. 30
alin. (1) referitor la libertatea de exprimare.
Examinând excepția de neconstituționalitate, Curtea reține
că prin critica lor autorii excepției, în mod intenționat, dau o
interpretare subiectivă și confuză normei penale incriminatoare,
interpretare care se bazează pe situația lor de fapt și pe
interpretarea și aplicarea legii reținută în cauza lor. Însă, Curtea
constată că textul criticat nu este în contradicție cu prevederile
constituționale invocate de autorii excepției.

3

Curtea observă, astfel cum a reținut și Înalta Curte de
Casație și Justiție în jurisprudența sa, că, prin dispozițiile art. 9
alin. (1) lit. b) din Legea nr. 241/2005 se urmărește asigurarea
stabilirii de situații fiscale reale, care să asigure o corectă
colectare a impozitelor, taxelor, contribuțiilor și a celorlalte
obligații fiscale ce revin contribuabililor.
Critica potrivit căreia alternanța între termenii ăacte contabile”
și ăalte documente legale”, utilizată de legiuitor, ar contraveni
dispozițiilor art. 16 alin. (1), art. 21 și art. 24 din Constituție nu
poate fi reținută.
În primul rând Curtea observă că nu este vorba de o
alternanță a folosirii de către legiuitor a termenilor de ăacte
contabile” și de ăalte documente legale”, cele două noțiuni
constituind obiectul material al infracțiunii prevăzute de
dispozițiile art. 9 lit. b) din Legea nr. 241/2005, dispoziția
referindu-se expres la ăomisiunea, în tot sau în parte, a
evidențierii, în actele contabile ori în alte documente legale, a
operațiunilor comerciale efectuate sau a veniturilor realizate”.
Curtea constată că formulările speciale ce se regăsesc în
materia contabilității și fiscalității impun contribuabililor obligații
punctuale în ceea ce privește înregistrarea operațiunilor
comerciale și a veniturilor obținute.
Curtea reține că, de principiu, contribuabilul este obligat să
își înregistreze toate aceste operațiuni în evidențele sale
contabile, iar unele dintre acestea și în alte documente legale.
De exemplu, vânzările, ca de altfel și cumpărările, se
înregistrează atât în contabilitatea societății în ordine
cronologică, potrivit prevederilor Legii contabilității nr. 82/1991,
cât și în decontul de T.V.A., document special pentru stabilirea,
calcularea și virarea sumelor datorate de contribuabil bugetului
de stat și invers. Totodată, aceste operațiuni se înregistrează și
în jurnalul de vânzări și în jurnalul de cumpărări. Astfel,
omisiunea evidențierii operațiunilor comerciale poate consta fie
în neîntocmirea documentelor justificative pentru venitul realizat,
fie în neînscrierea documentelor justificative întocmite în
celelalte documente contabile sau în alte documente legale, fie
înregistrarea unor venituri mai mici decât cele realizate în
realitate. Necalcularea, neînregistrarea și neraportarea acestor
operațiuni determină, în final, pagube la bugetul de stat prin
nefacturarea veniturilor încasate și neplata obligațiilor fiscale
aferente acestora.
Mai mult, Curtea constată că pentru o înțelegere corectă a
termenilor, autorii excepției trebuie să aibă în vedere atât
dispozițiile din Codul fiscal, Codul de procedură fiscală, Codul
vamal, Legea contabilității nr. 82/1991, cât și din reglementările
elaborate pentru punerea în aplicare a actelor normative
menționate, neputând invoca propria necunoaștere a legii
potrivit principiului nemo censetur ignorare legem.
Pe de altă parte, Curtea constată că dispoziția criticată
reprezintă o normă de drept substanțial, care nu aduce atingere
sub niciun aspect dreptului părților interesate de a se adresa
justiției pentru apărarea drepturilor, libertăților și intereselor lor
legitime și de a beneficia de garanțiile care condiționează
desfășurarea unui proces echitabil și dreptul la apărare. Curtea
mai reține că reglementarea infracțiunii prevăzute de dispozițiile
art. 9 alin. (1) lit. b) din Legea nr. 241/2005 reprezintă o opțiune
de politică penală, de competența exclusivă a legiuitorului, care
nu aduce nicio atingere prevederilor constituționale invocate de
autorul excepției.
În ceea ce privește dispozițiile art. 30 alin. (1) referitoare la
libertatea de exprimare, Curtea constată că acestea nu au
incidență în cauza de față.

4

MONITORUL OFICIAL AL ROMÂNIEI, PARTEA I, Nr. 387/2.VI.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 9 alin. (1) lit. b) din Legea nr. 241/2005
pentru prevenirea și combaterea evaziunii fiscale, excepție ridicată de Mihai Valeriu Alexe și Luminița Toma în Dosarul
nr. 3.366/1.748/2008 al Judecătoriei Cornetu.
Definitivă și general obligatorie.
Pronunțată în ședința publică din data de 10 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 277
din 24 februarie 2011

referitoare la excepția de neconstituționalitate a prevederilor art. 18 lit. a) teza a doua
din Legea nr. 10/2001 privind regimul juridic al unor imobile preluate în mod abuziv
în perioada 6 martie 1945—22 decembrie 1989
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Maria Bratu

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 18 lit. a) teza a doua din Legea nr. 10/2001
privind regimul juridic al unor imobile preluate în mod abuziv în
perioada 6 martie 1945—22 decembrie 1989, excepție ridicată
de Societatea Comercială ăBere Băuturi București” — S.A. în
Dosarul nr. 18.854/3/2007 al Înaltei Curți de Casație și Justiție —
Secția civilă și de proprietate intelectuală.
La apelul nominal se prezintă, pentru autorul excepției,
avocatul Dorel Burdujel.
Pentru părțile Seraphina Yvona Fulicea, Irene Jacqueline
Marie Lodin de Lepinay, Gilles Maurice Marie Bragadir, Nicolas
Andre Bragadir, Sabine Anne Marie Dioudonnat se prezintă
avocatul Alexandru Coman, iar pentru partea Șerban George
Costandaky se prezintă avocatul Laura E. Radu.
Lipsesc celelalte părți, față de care procedura de citare este
legal îndeplinită.
Cauza se află în stare de judecată.
Reprezentantul autorului excepției de neconstituționalitate
solicită admiterea acesteia pentru aceleași motive pe care le-a
invocat în fața instanței de judecată.
Apărătorii celorlalte părți prezente solicită respingerea
excepției de neconstituționalitate arătând că textul de lege
criticat nu contravine principiului egalității în drepturi. În acest
sens, depun concluzii scrise la dosar.
Reprezentantul Ministerului Public pune concluzii de
respingere ca neîntemeiată a excepției de neconstituționalitate.

C U R T E A,

prin Încheierea din 15 aprilie 2010, pronunțată în Dosarul
nr. 18.854/3/2007, Înalta Curte de Casație și Justiție — Secția
civilă și de proprietate intelectuală a sesizat Curtea
Constituțională cu excepția de neconstituționalitate a
prevederilor art. 18 lit. a) teza a doua din Legea nr. 10/2001
privind regimul juridic al unor imobile preluate în mod
abuziv în perioada 6 martie 1945—22 decembrie 1989,
excepție ridicată de Societatea Comercială ăBere Băuturi
București” — S.A.
În motivarea excepției de neconstituționalitate autorul
acesteia susține, în esență, că, prin reglementarea în lege a unei
excepții de la regula generală de restituire aplicabilă tuturor
persoanelor îndreptățite, se creează o inegalitate între cetățenii
care au același drept de restituire potrivit legii speciale și,
totodată, sunt constituite privilegii pentru o anumită categorie de
persoane.
Înalta Curte de Casație și Justiție — Secția civilă și de
proprietate intelectuală consideră că textul de lege criticat nu
contravine principiului egalității în drepturi, deoarece egalitatea
nu este sinonimă cu uniformitatea, astfel că, pentru situații
diferite, justificate obiectiv și rațional, trebuie să corespundă un
tratament juridic diferit.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că textul de lege criticat nu
contravine principiului egalității, întrucât se aplică tuturor
persoanelor vizate de ipoteza normei juridice.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.

MONITORUL OFICIAL AL ROMÂNIEI, PARTEA I, Nr. 387/2.VI.2011
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părților prezente, concluziile procurorului, prevederile
de lege criticate, raportate la dispozițiile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl reprezintă
prevederile art. 18 lit. a) teza a doua din Legea nr. 10/2001
privind regimul juridic al unor imobile preluate în mod abuziv în
perioada 6 martie 1945—22 decembrie 1989, republicată în
Monitorul Oficial al României, Partea I, nr. 798 din 2 septembrie
2005, care au următorul cuprins: ăMăsurile reparatorii se
stabilesc numai în echivalent și în următoarele cazuri:
a) [...], cu excepția cazului în care persoana îndreptățită era
unic asociat sau persoanele îndreptățite asociate erau membri
ai aceleiași familii.”
Textul constituțional considerat ca fiind încălcat este cel al
art. 16 privind egalitatea în drepturi.
Examinând excepția de neconstituționalitate, Curtea reține
următoarele:
Textul de lege criticat face parte din categoria actelor
normative prin care s-a legiferat în domeniul măsurilor
reparatorii ce se acordă foștilor proprietari ai imobilelor care au

5

trecut abuziv în proprietatea statului în perioada 6 martie 1945—
22 decembrie 1989. În ceea ce privește modalitatea prin care se
realizează repararea prejudiciului suferit de titularii dreptului de
proprietate deposedați în mod abuziv în perioada 6 martie
1945—22 decembrie 1989, Curtea Constituțională a statuat, în
jurisprudența sa, de exemplu, Decizia nr. 720 din 1 iunie 2010,
publicată în Monitorul Oficial al României, Partea I, nr. 465 din
7 iulie 2010, că legiuitorul are competența de a reglementa atât
în privința sferei bunurilor pentru care stabilește măsurile
reparatorii, cât și în privința întinderii și a modalității de
acordare a acestora, în funcție de situația concretă a
respectivelor bunuri, fără ca prin aceasta să se instituie un
tratament juridic diferit pentru categoriile de cetățeni aflate în
situații identice.
Așadar, este nefondată critica potrivit căreia prevederile
legale criticate contravin dispozițiilor art. 16 din Constituție,
deoarece este firesc ca pentru situații deosebite să se aplice un
tratament juridic diferit. Astfel, legiuitorul poate opta ca, pentru
rațiuni de interes general, să excepteze de la modalitatea de
reparare a prejudiciului prin echivalent anumite categorii de
persoane. În jurisprudența sa, Curtea Constituțională a statuat
că egalitatea nu este sinonimă cu uniformitatea, astfel încât,
dimpotrivă, pentru situații diferite, justificate obiectiv și rațional,
trebuie să corespundă un tratament juridic diferit, așa cum se
statuează în Decizia nr. 126 din 4 iulie 2000, publicată în
Monitorul Oficial al României, Partea I, nr. 447 din 11 septembrie
2000.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a prevederilor art. 18 lit. a) teza a doua din Legea nr. 10/2001
privind regimul juridic al unor imobile preluate în mod abuziv în perioada 6 martie 1945—22 decembrie 1989, excepție ridicată de
Societatea Comercială ăBere Băuturi București” — S.A. în Dosarul nr. 18.854/3/2007 al Înaltei Curți de Casație și Justiție — Secția
civilă și de proprietate intelectuală.
Definitivă și general obligatorie.
Pronunțată în ședința publică din data de 24 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 280
din 24 februarie 2011

referitoare la excepția de neconstituționalitate a prevederilor art. 6 din Ordonanța de urgență
a Guvernului nr. 40/1999 privind protecția chiriașilor și stabilirea chiriei pentru spațiile
cu destinația de locuințe
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Maria Bratu

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.

Pe rol se află soluționarea excepției de neconstituționalitate
a prevederilor art. 6 din Ordonanța de urgență a Guvernului
nr. 40/1999 privind protecția chiriașilor și stabilirea chiriei pentru
spațiile cu destinația de locuințe, excepție ridicată de Beatrice
Smărăndița Michiu Dinescu în Dosarul nr. 8.550/299/2009 al
Judecătoriei Sectorului 1 București.
La apelul nominal se prezintă, pentru partea Elena Romașcu,
avocatul Anelis-Vanina Istrătescu.

6

MONITORUL OFICIAL AL ROMÂNIEI, PARTEA I, Nr. 387/2.VI.2011

Lipsește autoarea excepției, față de care procedura de citare
este legal îndeplinită.
Cauza fiind în stare de judecată, președintele acordă
cuvântul apărătorului părții prezente, care solicită respingerea
excepției de neconstituționalitate, sens în care invocă
jurisprudența Curții Constituționale, precum și a Curții Europene
a Drepturilor Omului.
Reprezentantul Ministerului Public pune concluzii de
respingere ca neîntemeiată a excepției de neconstituționalitate,
invocând jurisprudența în materie a Curții Constituționale.
C U R T E A,

Prin Încheierea din 13 mai 2010, pronunțată în Dosarul
nr. 8.550/299/2009, Judecătoria Sectorului 1 București a
sesizat Curtea Constituțională cu excepția de
neconstituționalitate a prevederilor art. 6 din Ordonanța de
urgență a Guvernului nr. 40/1999 privind protecția
chiriașilor și stabilirea chiriei pentru spațiile cu destinația
de locuințe, excepție ridicată de Beatrice Smărăndița Michiu
Dinescu într-un proces civil având ca obiect o acțiune în
constatare.
În motivarea excepției de neconstituționalitate, autorul
acesteia susține, în esență, că reglementarea criticată
contravine prevederilor art. 16 alin. (1) din Constituție, întrucât
asigură un tratament privilegiat chiriașilor care au cumpărat
locuința în condițiile Legii nr. 112/1995 pentru reglementarea
situației juridice a unor imobile cu destinația de locuințe, trecute
în proprietatea statului, față de chiriașii care nu au cumpărat
locuința.
Judecătoria Sectorului 1 București și-a exprimat opinia în
sensul respingerii excepției de neconstituționalitate.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, prevederile de lege criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției îl constituie prevederile art. 6 din
Ordonanța de urgență a Guvernului nr. 40/1999 privind protecția
chiriașilor și stabilirea chiriei pentru spațiile cu destinația de
locuințe, publicată în Monitorul Oficial al României, Partea I,
nr. 148 din 8 aprilie 1999, astfel cum acestea au fost modificate
prin articolul unic pct. 3 din Legea nr. 241/2001 pentru aprobarea
Ordonanței de urgență a Guvernului nr. 40/1999 privind protecția
chiriașilor și stabilirea chiriei pentru spațiile cu destinația de
locuințe, lege publicată în Monitorul Oficial al României, Partea I,
nr. 265 din 23 mai 2001.
Textul de lege criticat are următorul cuprins: ăÎn cazul
contractelor de vânzare-cumpărare încheiate cu încălcarea
prevederilor Legii nr. 112/1995 pentru reglementarea situației
juridice a unor imobile cu destinația de locuințe, trecute în
proprietatea statului, și desființate prin hotărâre judecătorească,
proprietarul recunoscut de justiție va încheia cu persoanele care
au cumpărat locuința în baza Legii nr. 112/1995 și care o ocupă
efectiv, la cererea acestora, un contract de închiriere pentru o
perioadă de 5 ani.”
Autoarea excepției susține că prevederile legale criticate
contravin dispozițiilor constituționale ale art. 16 alin. (1) privind
egalitatea în drepturi.
Examinând excepția de neconstituționalitate, Curtea
constată că reglementarea criticată în cauza de față a mai făcut
obiect al controlului de constituționalitate, prin raportare la
aceleași norme din Legea fundamentală.
Astfel, prin Decizia nr. 157 din 22 aprilie 2003, publicată în
Monitorul Oficial al României, Partea I, nr. 411 din 12 iunie 2003,
și Decizia nr. 1.469 din 11 noiembrie 2010, publicată în Monitorul
Oficial al României, Partea I, nr. 60 din 25 ianuarie 2011, Curtea,
respingând excepția de neconstituționalitate, a statuat că
instituirea de regimuri juridice diferite în situații care impun
rezolvări diferite nu poate fi apreciată drept o încălcare a
principiului egalității în fața legii. Cu acel prilej, Curtea a reținut
că statul, chemat să medieze conflictul locativ dintre proprietarul
persoană fizică și chiriaș, a procedat corect, asigurându-i
primului posibilitatea valorificării atributelor dreptului său de
proprietate, îngrijindu-se totodată de protecția celui de-al doilea
împotriva eventualelor abuzuri, prin instituirea unor exigențe
rezonabile, fără a căror satisfacere chiriașul nu poate fi obligat
să elibereze locuința.
Atât considerentele, cât și soluția deciziilor menționate își
mențin valabilitatea și în prezenta cauză, întrucât nu au
intervenit elemente noi, de natură a determina modificarea
jurisprudenței Curții.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a prevederilor art. 6 din Ordonanța de urgență a Guvernului
nr. 40/1999 privind protecția chiriașilor și stabilirea chiriei pentru spațiile cu destinația de locuințe, excepție ridicată de Beatrice
Smărăndița Michiu Dinescu în Dosarul nr. 8.550/299/2009 al Judecătoriei Sectorului 1 București.
Definitivă și general obligatorie.
Pronunțată în ședința publică din data de 24 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

MONITORUL OFICIAL AL ROMÂNIEI, PARTEA I, Nr. 387/2.VI.2011

7

CURTEA CONSTITUȚIONALĂ

D E C I Z I A Nr. 282
din 24 februarie 2011

referitoare la excepția de neconstituționalitate a prevederilor art. 45 alin. (2) din Legea nr. 10/2001
privind regimul juridic al unor imobile preluate în mod abuziv
în perioada 6 martie 1945—22 decembrie 1989
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Maria Bratu

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 45 alin. (2) din Legea nr. 10/2001 privind
regimul juridic al unor imobile preluate în mod abuziv în perioada
6 martie 1945—22 decembrie 1989, excepție ridicată de Florea
Cârstea și Elena Cârstea în Dosarul nr. 1.715/3/2002 al
Tribunalului București — Secția a III-a civilă.
La apelul nominal se prezintă pentru autorii excepției
avocatul Florin Vasile. Lipsesc celelalte părți, față de care
procedura de citare este legal îndeplinită.
Cauza fiind în stare de judecată, președintele acordă
cuvântul apărătorului autorilor excepției care solicită admiterea
acesteia pentru aceleași motive invocate în fața instanței de
judecată.
Reprezentantul Ministerului Public pune concluzii de
respingere ca neîntemeiată a excepției de neconstituționalitate,
invocând jurisprudența în materie a Curții Constituționale.
C U R T E A,

Prin Încheierea din 23 aprilie 2010, pronunțată în Dosarul
nr. 1.715/3/2002, Tribunalul București — Secția a III-a civilă
a sesizat Curtea Constituțională cu excepția de
neconstituționalitate a prevederilor art. 45 alin. (2) din Legea
nr. 10/2001 privind regimul juridic al unor imobile preluate
în mod abuziv în perioada 6 martie 1945—22 decembrie
1989, excepție ridicată de Florea Cârstea și Elena Cârstea într-un
proces civil de revendicare a unui imobil.
În motivarea excepției de neconstituționalitate autorii
acesteia susțin, în esență, că reglementarea criticată contravine
prevederilor art. 15 alin. (2) din Constituție, întrucât produce
efecte retroactive asupra unor acte juridice încheiate înainte de
intrarea în vigoare a Legii nr. 10/2001, desființându-le.
Tribunalul București — Secția a III-a civilă consideră că
prevederile de lege criticate nu contravin dispozițiilor art. 15
alin. (2) din Constituție. În acest sens, arată că textul art. 45
alin. (2) din Legea nr. 10/2001 constituie o aplicare a principiului
bunei-credințe, ca o excepție de la efectele nulității actelor
juridice. Așadar, aceste prevederi consacră validitatea actelor
juridice de înstrăinare încheiate cu respectarea legilor în vigoare
la acea dată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, prevederile de lege criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 45 alin. (2) din Legea nr. 10/2001 privind regimul
juridic al unor imobile preluate în mod abuziv în perioada
6 martie 1945—22 decembrie 1989, republicată în Monitorul
Oficial al României, Partea I, nr. 798 din 2 septembrie 2005,
astfel cum au fost modificate prin art. I pct. 10 din Legea
nr. 1/2009 pentru modificarea și completarea Legii nr. 10/2001,
publicată în Monitorul Oficial al României, Partea I, nr. 63 din
3 februarie 2009.
Textul de lege criticat are următorul cuprins: ăActele juridice
de înstrăinare, inclusiv cele făcute în cadrul procesului de
privatizare, având ca obiect imobile preluate fără titlu valabil,
considerate astfel anterior intrării în vigoare a Legii nr. 213/1998,
cu modificările și completările ulterioare, sunt lovite de nulitate
absolută, în afară de cazul în care actul a fost încheiat cu bunăcredință.”
Autorii excepției susțin că prevederile legale criticate
contravin dispozițiilor constituționale ale art. 15 alin. (2)
referitoare la neretroactivitatea legii civile.
Examinând excepția de neconstituționalitate, Curtea reține
că textul de lege criticat a mai făcut obiect al controlului de
constituționalitate.
Astfel, în ceea ce privește critica de neconstituționalitate prin
care se susține că prevederile de lege criticate contravin
dispozițiilor
constituționale
referitoare
la
principiul
neretroactivității, prin Decizia nr. 270 din 16 martie 2010,
publicată în Monitorul Oficial al României, Partea I, nr. 305 din
11 mai 2010, Curtea a constatat că aceasta este neîntemeiată.
În considerentele acestei decizii, Curtea a reținut că instituția
nulității este o sancțiune civilă ce se aplică în cazul în care la
momentul încheierii actului juridic sunt eludate dispozițiile legale
sau sunt încălcate condițiile de validitate a actului juridic.
Deoarece nulitatea unui act juridic are ca efect repunerea
părților în situația anterioară, nu se poate susține că norma
juridică ce instituie sancțiunea nulității contravine dispozițiilor
art. 15 alin. (2) din Constituție.
Totodată, Curtea a reținut că reglementarea criticată nu
aduce atingere nici stabilității raporturilor juridice, deoarece
dispoziția legală privind instituirea sancțiunii nulității vizează
doar actele juridice încheiate cu încălcarea dispozițiilor legii.
Atât considerentele, cât și soluția deciziei menționate își
mențin valabilitatea și în prezenta cauză, întrucât nu au
intervenit elemente noi, de natură a determina modificarea
jurisprudenței Curții.

8

MONITORUL OFICIAL AL ROMÂNIEI, PARTEA I, Nr. 387/2.VI.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a prevederilor art. 45 alin. (2) din Legea nr. 10/2001 privind
regimul juridic al unor imobile preluate în mod abuziv în perioada 6 martie 1945—22 decembrie 1989, excepție ridicată de Florea
Cârstea și Elena Cârstea în Dosarul nr. 1.715/3/2002 al Tribunalului București — Secția a III-a civilă.
Definitivă și general obligatorie.
Pronunțată în ședința publică din data de 24 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

CURTEA CONSTITUȚIONALĂ

D E C I Z I A Nr. 327
din 10 martie 2011

referitoare la excepția de neconstituționalitate a dispozițiilor art. 257 alin. (2) lit. b)
din Legea nr. 95/2006 privind reforma în domeniul sănătății
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 257 alin. (2) lit. b) din Legea nr. 95/2006 privind
reforma în domeniul sănătății, excepție ridicată de Gheorghe
Boeru în Dosarul nr. 11.952/233/2009 al Judecătoriei Galați —
Secția civilă.
La apelul nominal lipsesc părțile, față de care procedura de
citare este legal îndeplinită.
Cauza se află în stare de judecată.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
sens în care invocă jurisprudența în materie a Curții
Constituționale.

contrare dispozițiilor constituționale privind așezarea justă a
sarcinilor fiscale. În acest sens, arată că, realizând mai multe
tipuri de venituri, plătește de mai multe ori contribuția la fondul
de asigurări sociale de sănătate. Or, o asemenea reglementare
nu este justificată, întrucât nu beneficiază de o contraprestație
sporită.
Judecătoria Galați — Secția civilă consideră că excepția
de neconstituționalitate nu este întemeiată, întrucât contribuția
la fondul de asigurări sociale de sănătate este asimilată din
punct de vedere fiscal taxelor și impozitelor, iar obligația de a
contribui prin taxe și impozite la cheltuielile publice este
consacrată de art. 56 din Constituție. Totodată, dispozițiile de
lege criticate reprezintă opțiunea legiuitorului, care a apreciat că
este just ca cei care obțin venituri mai mari să aibă o contribuție
corespunzătoare la constituirea fondului național de asigurări de
sănătate, principiul solidarității prevalând în acest caz.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele de
vedere solicitate cu privire la excepția de neconstituționalitate.

C U R T E A,

C U R T E A,

având în vedere actele și lucrările dosarului, constată
următoarele:
Prin Încheierea din 14 aprilie 2010, pronunțată în Dosarul
nr. 11.952/233/2009, Judecătoria Galați — Secția civilă a
sesizat Curtea Constituțională cu excepția de
neconstituționalitate a dispozițiilor art. 257 alin. (2) lit. b) din
Legea nr. 95/2006 privind reforma în domeniul sănătății.
Excepția a fost ridicată de Gheorghe Boeru cu prilejul soluționării
unei contestații împotriva popririi înființate asupra pensiei sale
pentru plata contribuției la fondul de asigurări sociale de
sănătate.
În motivarea excepției de neconstituționalitate, autorul
acesteia susține, în esență, că textele de lege criticate sunt

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 257 alin. (2) lit. b) din Legea nr. 95/2006 privind
reforma în domeniul sănătății, publicată în Monitorul Oficial al
României, Partea I, nr. 372 din 28 aprilie 2006, dispoziții potrivit
cărora: ăContribuția lunară a persoanei asigurate se stabilește

MONITORUL OFICIAL AL ROMÂNIEI, PARTEA I, Nr. 387/2.VI.2011
sub forma unei cote de 6,5%, care se aplică asupra: [...]
b) veniturilor impozabile realizate de persoane care desfășoară
activități independente care se supun impozitului pe venit; dacă
acest venit este singurul asupra căruia se calculează contribuția,
aceasta nu poate fi mai mică decât cea calculată la un salariu de
bază minim brut pe țară, lunar;”.
Autorul excepției consideră că aceste prevederi de lege sunt
contrare dispozițiilor art. 56 din Constituție privind contribuțiile
financiare.
Examinând excepția de neconstituționalitate, Curtea
constată că art. 257 alin. (2) din Legea nr. 95/2006
reglementează tipurile de venit asupra cărora se datorează
contribuția la fondul de asigurări sociale de sănătate. O
persoană care realizează mai multe tipuri de venit asupra cărora
se datorează contribuția la asigurările sociale de sănătate este
obligată, potrivit acestor dispoziții de lege, să contribuie pentru
toate aceste tipuri de venituri. În acest sens, legea nu distinge
între diferitele surse de venit, așa cum nu distinge nici în funcție
de mărimea veniturilor realizate, pentru toate acestea

9

prevăzându-se o cotă unică de 6,5% din venitul realizat. Astfel,
indiferent de cuantumul contribuției, pachetul de servicii
medicale care este oferit unui asigurat în sistemul public de
sănătate este identic.
O asemenea reglementare este expresia principiului
solidarității sistemului asigurărilor sociale de sănătate, principiu
consacrat în art. 208 alin. (3) lit. b) din Legea nr. 95/2006. Astfel,
datorită solidarității celor care contribuie, acest sistem își poate
realiza obiectivul principal, respectiv cel de a asigura un
minimum de asistență medicală pentru populație, inclusiv pentru
acele categorii de persoane care se află în imposibilitatea de a
contribui la constituirea fondurilor de asigurări de sănătate.
În același timp, dispozițiile art. 56 din Constituție nu interzic
impunerea unor obligații fiscale de același tip dacă sunt avute în
vedere surse diferite de venit. Din contră, se prevede obligația
cetățenilor de a contribui prin impozite și prin taxe la cheltuielile
publice. În cazul sistemului public de sănătate, aceste cheltuieli
publice vizează îndeplinirea obligației constituționale a statului
de a asigura ocrotirea sănătății și protecția socială a cetățenilor.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 257 alin. (2) lit. b) din Legea nr. 95/2006
privind reforma în domeniul sănătății, excepție ridicată de Gheorghe Boeru în Dosarul nr. 11.952/233/2009 al Judecătoriei Galați —
Secția civilă.
Definitivă și general obligatorie.
Pronunțată în ședința publică din data de 10 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Patricia Marilena Ionea

CURTEA CONSTITUȚIONALĂ

D E C I Z I A Nr. 343
din 10 martie 2011

referitoare la excepția de neconstituționalitate a dispozițiilor art. 208 alin. (3) lit. e) și alin. (6),
art. 211 alin. (1) teza întâi, art. 213 alin. (2) și (4), art. 257 alin. (1), art. 258 alin. (1) și (3) și art. 259
alin. (1) și (2) din Legea nr. 95/2006 privind reforma în domeniul sănătății și ale art. 1 alin. (2) lit. d),
art. 4 alin. (1) teza a doua și art. 51 din Ordonanța de urgență a Guvernului nr. 150/2002
privind organizarea și funcționarea sistemului de asigurări sociale de sănătate
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Patricia Marilena Ionea

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 208 alin. (3) lit. e) și alin. (6), art. 211 alin. (1)
teza întâi, art. 213 alin. (2) și (4), art. 257 alin. (1), art. 258
alin. (1) și (4) și art. 259 alin. (1) și (2) din Legea nr. 95/2006

privind reforma în domeniul sănătății și ale art. 1 alin. (2) lit. d),
art. 4 alin. (1) teza a doua și art. 51 din Ordonanța de urgență a
Guvernului nr. 150/2002 privind organizarea și funcționarea
sistemului de asigurări sociale de sănătate, excepție ridicată de
Cristina Iovițoni în Dosarul nr. 5.023/30/2009 al Tribunalului
Timiș — Secția comercială și de contencios administrativ.
La apelul nominal lipsesc părțile, față de care procedura de
citare este legal îndeplinită.
Reprezentantul Ministerului Public pune concluzii de
respingere a excepției de neconstituționalitate a dispozițiilor
art. 51 din Ordonanța de urgență a Guvernului nr. 150/2002 ca
devenită inadmisibilă, întrucât acest act normativ nu mai este în
vigoare. Cât privește critica adusă dispozițiilor Legii nr. 95/2006,
arată că aceasta este neîntemeiată, sens în care invocă
jurisprudența în materie a Curții Constituționale.

10

MONITORUL OFICIAL AL ROMÂNIEI, PARTEA I, Nr. 387/2.VI.2011
C U R T E A,

având în vedere actele și lucrările dosarului, constată
următoarele:
Prin Încheierea din 9 februarie 2010, pronunțată în Dosarul
nr. 5.023/30/2009, Tribunalul Timiș — Secția comercială și
de
contencios
administrativ
a
sesizat
Curtea
Constituțională cu excepția de neconstituționalitate a
dispozițiilor art. 208 alin. (3) lit. e) și alin. (6), art. 211 alin. (1)
teza întâi, art. 213 alin. (2) și (4), art. 257 alin. (1), art. 258
alin. (1) și (4) și art. 259 alin. (1) și (2) din Legea nr. 95/2006
privind reforma în domeniul sănătății și ale art. 1 alin. (2)
lit. d), art. 4 alin. (1) teza a doua și art. 51 din Ordonanța de
urgență a Guvernului nr. 150/2002 privind organizarea și
funcționarea sistemului de asigurări sociale de sănătate.
Excepția a fost ridicată de Cristina Iovițoni cu prilejul soluționării
unei acțiuni în contencios administrativ având ca obiect
suspendarea executării unui act administrativ.
În motivarea excepției de neconstituționalitate autorul
acesteia susține, în esență, că textele de lege criticate sunt
contrare dispozițiilor art. 53, art. 56, art. 135 și art. 15 din
Constituție. În acest sens, arată că decizia de impunere
contestată a fost emisă în baza Legii nr. 95/2006, retroactiv, deși
privea raporturi juridice născute anterior intrării în vigoare a
acestei legi, sub imperiul Ordonanței de urgență a Guvernului
nr. 150/2002. De asemenea, arată că nu are calitatea de
asigurat, potrivit dispozițiilor Legii nr. 95/2006, astfel că nu poate
fi reținută obligația de contribuție în baza acestei legi. În plus,
contestă obligația de asigurare în sistemul de asigurări sociale
de sănătate, atât timp cât art. 7 din Legea nr. 95/2006 instituie
principiul descentralizării asistenței de sănătate publică.
Tribunalul Timiș — Secția comercială și de contencios
administrativ consideră că excepția de neconstituționalitate nu
este întemeiată. În acest sens, arată că instituirea unei obligații
de plată a contribuției către fondul național unic de asigurări
sociale de sănătate nu limitează dreptul de a încheia și o
asigurare privată suplimentară. De asemenea, arată că, în
condițiile în care contribuția este necesară pentru asigurarea
sănătății publice și este plătită de către toți cetățenii, justețea
acestei sarcini fiscale nu poate fi contestată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului,
precum și Avocatului Poporului, pentru a-și formula punctele de
vedere cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele de
vedere solicitate cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 208 alin. (3) lit. e) și alin. (6), art. 211 alin. (1) teza
întâi, art. 213 alin. (2) și (4), art. 257 alin. (1), art. 258 alin. (1) și
(4) și art. 259 alin. (1) și (2) din Legea nr. 95/2006 privind
reforma în domeniul sănătății, publicată în Monitorul Oficial al
României, Partea I, nr. 372 din 28 aprilie 2006.
Curtea constată că, ulterior sesizării sale cu excepția de
neconstituționalitate, textele de lege criticate au fost modificate
ori parțial abrogate prin Ordonanța de urgență a Guvernului
nr. 107/2010 pentru modificarea și completarea Legii nr. 95/2006

privind reforma în domeniul sănătății, publicată în Monitorul
Oficial al României, Partea I, nr. 830 din 10 decembrie 2010, și
Ordonanța de urgență a Guvernului nr. 117/2010 pentru
modificarea și completarea Legii nr. 571/2003 privind Codul
fiscal și reglementarea unor măsuri financiar-fiscale, publicată în
Monitorul Oficial al României, Partea I, nr. 891 din 30 decembrie
2010. Modificările aduse nu au schimbat, însă, soluția legislativă
criticată, textele de lege având în prezent următoarea redactare:
— Art. 208 alin. (3) lit. e) și alin. (6): ă(3) Asigurările sociale
de sănătate sunt obligatorii și funcționează ca un sistem unitar,
iar obiectivele menționate la alin. (2) se realizează pe baza
următoarelor principii: [...]
e) participarea obligatorie la plata contribuției de asigurări
sociale de sănătate pentru formarea Fondului național unic de
asigurări sociale de sănătate; [...]
(6) Asigurarea voluntară de sănătate nu exclude obligația de
a plăti contribuția pentru asigurarea socială de sănătate.”;
— Art. 211 alin. (1) teza întâi: ă(1) Sunt asigurați, potrivit
prezentei legi, toți cetățenii români cu domiciliul în țară, precum
și cetățenii străini și apatrizii care au solicitat și obținut
prelungirea dreptului de ședere temporară sau au domiciliul în
România și fac dovada plății contribuției la fond, în condițiile
prezentei legi. În această calitate, persoana în cauză încheie un
contract de asigurare cu casele de asigurări de sănătate, direct
sau prin angajator, al cărui model se stabilește prin ordin al
președintelui CNAS cu avizul consiliului de administrație.”;
— Art. 213 alin. (2) și (4): ă(2) Sunt asigurate persoanele
aflate în una dintre următoarele situații, pe durata acesteia, cu
plata contribuției din alte surse, în condițiile prezentei legi: [...]
b) se află în concediu pentru incapacitate temporară de
muncă, acordat în urma unui accident de muncă sau a unei boli
profesionale;
c) se află în concediu și indemnizație pentru creșterea
copilului până la împlinirea vârstei de 2 ani și în cazul copilului
cu handicap, până la împlinirea de către copil a vârstei de 3 ani,
sau se află în concediu și indemnizație pentru creșterea copilului
cu handicap cu vârsta cuprinsă între 3 și 7 ani;
d) execută o pedeapsă privativă de libertate sau se află în
arest preventiv, precum și cele care se află în executarea
măsurilor prevăzute la art. 105, 113 și 114 din Codul penal,
respectiv cele care se află în perioada de amânare sau
întrerupere a executării pedepsei privative de libertate, dacă nu
au venituri;
e) persoanele care beneficiază de indemnizație de șomaj;
f) străinii aflați în centrele de cazare în vederea returnării ori
expulzării, precum și cei care sunt victime ale traficului de
persoane, care se află în timpul procedurilor necesare stabilirii
identității și sunt cazați în centrele special amenajate potrivit
legii;
g) persoanele care fac parte dintr-o familie care are dreptul
la ajutor social, potrivit Legii nr. 416/2001, cu modificările și
completările ulterioare;
h) pensionarii cu venituri din pensii mai mici de 740 lei;
i) persoanele cetățeni români, care sunt victime ale traficului
de persoane, pentru o perioadă de cel mult 12 luni, dacă nu au
venituri;
j) personalul monahal al cultelor recunoscute, aflat în
evidența Secretariatului de Stat pentru Culte, dacă nu realizează
venituri din muncă, pensie sau din alte surse.[...]
(4) Categoriile de persoane care nu sunt prevăzute la alin. (1)
și (2) au obligația să se asigure în condițiile art. 211 și să
plătească contribuția la asigurările sociale de sănătate în
condițiile prezentei legi.”;
— Art. 257 alin. (1): ă(1) Persoana asigurată are obligația
plății unei contribuții bănești lunare pentru asigurările de
sănătate, cu excepția persoanelor prevăzute la art. 213 alin. (1).”

MONITORUL OFICIAL AL ROMÂNIEI, PARTEA I, Nr. 387/2.VI.2011
Prin modificările aduse Legii nr. 95/2006 de art. VIII pct. 6 din
Ordonanța de urgență a Guvernului nr. 117/2010, soluția
legislativă a art. 258 alin. (4) se regăsește în alin. (3) al aceluiași
articol;
— Art. 258 alin. (1) și (3): ă(1) Persoanele juridice sau fizice
care au calitatea de angajator au obligația să calculeze și să
vireze la fond contribuția stabilită de lege datorată pentru
asigurarea sănătății personalului din unitatea respectivă.[...]
(3) Pentru perioada în care angajatorii suportă indemnizația
pentru incapacitate temporară de muncă, aceștia au obligația
de a plăti contribuția stabilită de lege, pentru salariații aflați în
această situație.”;
— Art. 259 alin. (1) și (2): ă(1) Pentru beneficiarii
indemnizației de șomaj contribuția se calculează și se virează
odată cu plata drepturilor bănești asupra cărora se calculează
de către cei care efectuează plata acestor drepturi.
(2) Contribuția datorată de pensionarii ale căror venituri din
pensii depășesc 740 de lei este de 5,5% aplicată asupra acestor
venituri și se virează odată cu plata drepturilor bănești asupra
cărora se calculează de către cei care efectuează plata acestor
drepturi. Prin aplicarea acestei cote nu poate rezulta o pensie
netă mai mică de 740 de lei.”
De asemenea, autorul excepției critică dispozițiile art. 1
alin. (2) lit. d), art. 4 alin. (1) teza a doua și art. 51 din Ordonanța
de urgență a Guvernului nr. 150/2002 privind organizarea și
funcționarea sistemului de asigurări sociale de sănătate,
publicată în Monitorul Oficial al României, Partea I, nr. 838 din
20 noiembrie 2002. Acest act normativ a fost abrogat însă
anterior sesizării cu excepția de neconstituționalitate, prin
dispozițiile art. 317 alin. (3) din Legea nr. 95/2006, soluțiile
legislative criticate, referitoare la obligația contribuției la fondul
de asigurări sociale de sănătate, fiind preluate de actul
abrogator în însuși conținutul articolelor arătate mai sus, criticate
de asemenea ca fiind neconstituționale.
Autorul excepției consideră că toate aceste texte de lege
sunt contrare următoarelor dispoziții din Constituție: art. 15
alin. (2) referitor la neretroactivitatea legii, art. 53 privind
restrângerea exercițiului unor drepturi sau libertăți, art. 56 privind
contribuțiile financiare și art. 135 referitor la economie.
Examinând excepția de neconstituționalitate sub aspectul
criticilor referitoare la încălcarea principiului constituțional al
neretroactivității legii, Curtea constată că argumentele formulate
se referă exclusiv la probleme de aplicare a legii în timp, aspecte
ce revin competenței instanței de judecată, iar nu instanței de
contencios constituțional.

11

În ceea ce privește critica referitoare la încălcarea
dispozițiilor art. 53, art. 56 și art. 135 din Constituție, Curtea
constată că argumentele autorului excepției vizează obligația de
asigurare în sistemul de asigurări sociale de sănătate. Or, cu
privire la aceste aspecte, Curtea s-a pronunțat în mai multe
rânduri în jurisprudența sa, arătând, în esență, că obligația
asigurării în sistemul de asigurări sociale de sănătate este
expresia principiului solidarității sistemului asigurărilor sociale
de sănătate, principiu consacrat în art. 208 alin. (3) lit. b) din
Legea nr. 95/2006. Astfel, datorită solidarității celor care
contribuie, acest sistem își poate realiza obiectivul principal,
respectiv cel de a asigura un minimum de asistență medicală
pentru populație, inclusiv pentru acele categorii de persoane
care se află în imposibilitatea de a contribui la constituirea
fondurilor de asigurări de sănătate.
În același timp, Curtea reține că dispozițiile art. 56 prevăd
obligația cetățenilor de a contribui prin impozite și prin taxe la
cheltuielile publice. În cazul sistemului public de sănătate,
aceste cheltuieli publice vizează însăși îndeplinirea obligației
constituționale a statului de a asigura ocrotirea sănătății și
protecția socială a cetățenilor. Implicarea deopotrivă a statului și
a cetățenilor în realizarea acestui obiectiv este reflectată în chiar
dispozițiile art. 2 alin. (1) din Legea nr. 95/2006, în care se arată
că ăAsistența de sănătate publică reprezintă efortul organizat al
societății în vederea protejării și promovării sănătății populației.
Asistența de sănătate publică se realizează prin ansamblul
măsurilor politico-legislative, al programelor și strategiilor
adresate determinanților stării de sănătate, precum și prin
organizarea instituțiilor pentru furnizarea tuturor serviciilor
necesare”.
De altfel, argumente asemănătoare au fost reținute de
instanța de contencios constituțional și prin Decizia nr. 934 din
14 decembrie 2006, publicată în Monitorul Oficial al României,
Partea I, nr. 53 din 23 ianuarie 2007, și Decizia nr. 775 din
12 mai 2009, publicată în Monitorul Oficial al României, Partea I,
nr. 459 din 2 iulie 2009.
Întrucât nu au intervenit elemente noi, de natură să justifice
reconsiderarea jurisprudenței în materie a Curții Constituționale,
soluțiile și considerentele deciziilor amintite își păstrează
valabilitatea și în prezenta cauză.
În sfârșit, având în vedere cele arătate mai sus, referitor la
abrogarea Ordonanței de urgență a Guvernului nr. 150/2002,
Curtea constată că dispozițiile art. 29 alin. (1) din Legea
nr. 47/1992 impun respingerea ca inadmisibilă a excepției de
neconstituționalitate privind dispozițiile acestei ordonanțe.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge ca inadmisibilă excepția de neconstituționalitate a dispozițiilor art. 1 alin. (2) lit. d), art. 4 alin. (1) teza a doua
și art. 51 din Ordonanța de urgență a Guvernului nr. 150/2002 privind organizarea și funcționarea sistemului de asigurări sociale
de sănătate, excepție ridicată de Cristina Iovițoni în Dosarul nr. 5.023/30/2009 al Tribunalului Timiș — Secția comercială și de
contencios administrativ.
2. Respinge ca neîntemeiată excepția de neconstituționalitate a dispozițiilor art. 208 alin. (3) lit. e) și alin. (6), art. 211
alin. (1) teza întâi, art. 213 alin. (2) și (4), art. 257 alin. (1), art. 258 alin. (1) și (3) și art. 259 alin. (1) și (2) din Legea nr. 95/2006
privind reforma în domeniul sănătății, excepție ridicată de același autor în același dosar al Tribunalului Timiș — Secția comercială
și de contencios administrativ.
Definitivă și general obligatorie.
Pronunțată în ședința publică din data de 10 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Patricia Marilena Ionea

12

MONITORUL OFICIAL AL ROMÂNIEI, PARTEA I, Nr. 387/2.VI.2011
CURTEA CONSTITUȚIONALĂ

D E C I Z I A Nr. 455
din 12 aprilie 2011

referitoare la excepția de neconstituționalitate a prevederilor art. 1 alin. (1)
din Ordonanța de urgență a Guvernului nr. 148/2005 privind susținerea familiei
în vederea creșterii copilului
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ingrid Alina Tudora

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a prevederilor art. 1 alin. (1) din Ordonanța de urgență a
Guvernului nr. 148/2005 privind susținerea familiei în vederea
creșterii copilului, excepție ridicată, din oficiu, de Tribunalul Cluj —
Secția mixtă de contencios administrativ și fiscal, de conflicte de
muncă și asigurări sociale în Dosarul nr. 4.478/117/2009.
La apelul nominal lipsesc părțile, față de care procedura de
citare este legal îndeplinită.
Magistratul-asistent referă asupra cauzei și arată că partea
Agenția Județeană pentru Prestații Sociale Cluj a depus la dosar
note scrise prin care solicită respingerea excepției de
neconstituționalitate.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care invocă jurisprudența în materie a
Curții Constituționale, și anume Decizia nr. 1.166/2010.
C U R T E A,

având în vedere actele și lucrările dosarului, constată
următoarele:
Prin Încheierea din 22 ianuarie 2010, pronunțată în Dosarul
nr. 4.478/117/2009, Tribunalul Cluj — Secția mixtă de
contencios administrativ și fiscal, de conflicte de muncă și
asigurări sociale a sesizat Curtea Constituțională cu
excepția de neconstituționalitate a prevederilor art. 1
alin. (1) din Ordonanța de urgență a Guvernului nr. 148/2005
privind susținerea familiei în vederea creșterii copilului,
excepție ridicată, din oficiu, de către instanța de judecată într-o
cauză civilă având ca obiect anulare act administrativ.
În motivarea excepției de neconstituționalitate instanța
de judecată susține că principiul egalității în drepturi înseamnă
atât reglementarea unitară și tratamentul nediscriminatoriu
pentru situații identice, dar presupune și un drept de diferențiere.
Situația similară ce trebuie avută în vedere o reprezintă aceea
că persoanele vizate de textul de lege au în îngrijire unul sau
mai mulți copii în vârstă de până la 2 ani (sau 3 ani în situația
copiilor cu handicap), iar situația discriminatorie constă în
condiționarea obținerii concediului pentru creșterea copilului,
precum și a indemnizației lunare, de realizarea unor venituri
profesionale supuse impozitului pe venit în ultimul an anterior
datei nașterii copilului.

De asemenea, instanța apreciază că lipsește justificarea
obiectivă și rezonabilă, aptă să justifice diferența de tratament
aplicată persoanelor aflate în situații similare, întrucât criteriul
stabilit de textul de lege criticat în vederea acordării
indemnizației pentru creșterea copilului apare ca fiind subiectiv,
în considerarea acestuia fiind irelevantă perioada în care
persoana în îngrijirea căreia se găsește copilul a cotizat la
bugetul asigurărilor sociale, relevantă fiind exclusiv perioada de
12 luni înainte de data nașterii copilului.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, notele scrise depuse la dosar, concluziile
procurorului, prevederile legale criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 1 alin. (1) din Ordonanța de urgență a
Guvernului nr. 148/2005 privind susținerea familiei în vederea
creșterii copilului, publicată în Monitorul Oficial al României,
Partea I, nr. 1.008 din 14 noiembrie 2006, astfel cum au fost
modificate prin art. 12 din Ordonanța de urgență a Guvernului
nr. 226/2008 privind unele măsuri financiar-bugetare, publicată
în Monitorul Oficial al României, Partea I, nr. 899 din
31 decembrie 2008.
Textul de lege are următorul conținut:
— Art. 1 alin. (1): ăÎncepând cu data de 1 ianuarie 2009,
persoanele care, în ultimul an anterior datei nașterii copilului, au
realizat timp de 12 luni venituri profesionale supuse impozitului
pe venit potrivit prevederilor Legii nr. 571/2003 privind Codul
fiscal, cu modificările și completările ulterioare, beneficiază de
concediu pentru creșterea copilului în vârstă de până la 2 ani
sau, în cazul copilului cu handicap, de până la 3 ani, precum și
de o indemnizație lunară în cuantum de 600 lei sau, opțional, în
cuantum de 85% din media veniturilor realizate pe ultimele
12 luni, dar nu mai mult de 4.000 lei.”
În opinia autorului excepției de neconstituționalitate, textul de
lege criticat contravine dispozițiilor constituționale ale art. 16
care consacră egalitatea în drepturi a cetățenilor, precum și
dispozițiilor art. 1 din Protocolul nr. 12 la Convenția pentru
apărarea drepturilor omului și a libertăților fundamentale, privind
interzicerea generală a discriminării.
Examinând excepția de neconstituționalitate, Curtea
constată că prevederile de lege criticate au mai făcut obiect al
controlului de constituționalitate, prin raportare la aceleași
dispoziții constituționale, în acest sens fiind Decizia nr. 1.166 din

MONITORUL OFICIAL AL ROMÂNIEI, PARTEA I, Nr. 387/2.VI.2011
28 septembrie 2010, publicată în Monitorul Oficial al României,
Partea I, nr. 750 din 10 noiembrie 2010.
Prin această decizie, Curtea a constatat că, așa cum reiese
din preambulul Ordonanței de urgență a Guvernului
nr. 148/2005, actul normativ în discuție are ca scop
îmbunătățirea standardului de viață al persoanelor vârstnice,
pentru aceasta fiind necesară consolidarea financiară a
sistemului public de pensii, prin externalizarea din bugetul
asigurărilor sociale de stat a prestațiilor care nu au natură
contributivă sau nu au legătură cu riscurile sociale asigurate,
precum și îmbunătățirea echilibrului socioeconomic al familiei,
prin susținerea acesteia în vederea creșterii copilului. Astfel,
pentru îndeplinirea scopului urmărit de legiuitor, s-a instituit o
indemnizație ce reprezintă o prestație de asistență socială cu
caracter universal, care nu este supusă sistemului contributiv.
Agenția Națională pentru Prestații Sociale se organizează și
funcționează ca organ de specialitate al administrației publice
centrale, în subordinea Ministerului Muncii, Familiei și Protecției
Sociale, având ca scop administrarea și gestionarea tuturor
prestațiilor sociale acordate de la bugetul de stat, prin bugetul

13

Ministerului Muncii, Familiei și Protecției Sociale, iar nu din
bugetul asigurărilor sociale de stat.
În ceea ce privește contribuția individuală de asigurări sociale
de sănătate corespunzătoare indemnizației pentru creșterea
copilului, aceasta se suportă de la bugetul de stat, în această
materie nefiind datorate celelalte contribuții sociale obligatorii
stabilite de lege, ceea ce atestă, o dată în plus, faptul că dreptul
de asistență socială în discuție nu este supus sistemului
contributiv, astfel încât prevederile art. 1 alin. (1) din Ordonanța
de urgență a Guvernului nr. 148/2005 nu încalcă prevederile
constituționale invocate. De altfel, Curtea a reținut că
indemnizația pentru creșterea copilului constituie o măsură
concretă de protecție socială, fiind dreptul exclusiv al legiuitorului
să stabilească modalitatea de acordare a acesteia, fără a aduce
atingere existenței dreptului în sine.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în decizia menționată
își păstrează valabilitatea și în cauza de față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 1 alin. (1) din Ordonanța de urgență a
Guvernului nr. 148/2005 privind susținerea familiei în vederea creșterii copilului, excepție ridicată, din oficiu, de Tribunalul Cluj —
Secția mixtă de contencios administrativ și fiscal, de conflicte de muncă și asigurări sociale în Dosarul nr. 4.478/117/2009.
Definitivă și general obligatorie.
Pronunțată în ședința publică din data de 12 aprilie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

CURTEA CONSTITUȚIONALĂ

D E C I Z I A Nr. 471
din 12 aprilie 2011

referitoare la excepția de neconstituționalitate a dispozițiilor art. 159 și art. 160
din Codul de procedură penală
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Pe rol se află soluționarea excepției de neconstituționalitate
a dispozițiilor art. 159 și art. 160 din Codul de procedură penală,
excepție ridicată de Iulian Stere în Dosarul nr. 1.901/90/2010 al
Tribunalului Vâlcea — Secția penală.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

Cu participarea reprezentantului Ministerului Public, procuror
Marinela Mincă.

având în vedere actele și lucrările dosarului, constată
următoarele:

14

MONITORUL OFICIAL AL ROMÂNIEI, PARTEA I, Nr. 387/2.VI.2011

Prin Încheierea nr. 38 din 24 mai 2010, pronunțată în Dosarul
nr. 1.901/90/2010, Tribunalul Vâlcea — Secția penală a
sesizat Curtea Constituțională cu excepția de
neconstituționalitate a prevederilor art. 159 și art. 160 din
Codul de procedură penală, excepție ridicată de Iulian Stere în
dosarul de mai sus având ca obiect propunerea de prelungire a
măsurii arestării preventive.
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 24 alin. (1) referitoare la
garantarea dreptului la apărare, deoarece textele contestate nu
permit apărarea părților.
Tribunalul Vâlcea — Secția penală opinează că excepția
de neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 159 — Procedura prelungirii arestării preventive
dispuse în cursul urmăririi penale și art. 160 — Menținerea
arestării inculpatului la primirea dosarului, din Codul de
procedură penală, care au următorul conținut:
— Art. 159: ăDosarul cauzei va fi depus la instanță, împreună
cu propunerea de prelungire a arestării preventive, întocmită de
procurorul care efectuează sau supraveghează urmărirea
penală, cu cel puțin 5 zile înainte de expirarea duratei arestării
preventive, și va putea fi consultat de apărător.
Propunerea de prelungire a arestării se soluționează în
camera de consiliu, de un singur judecător, indiferent de natura
infracțiunii.
Inculpatul este adus în fața judecătorului și va fi asistat de
apărător.
În cazul în care inculpatul arestat se află internat în spital și
din cauza stării sănătății nu poate fi adus în fața judecătorului
sau când, din cauză de forță majoră sau stare de necesitate,
deplasarea sa nu este posibilă, propunerea va fi examinată în
lipsa inculpatului, dar numai în prezenta apărătorului, căruia i se
dă cuvântul pentru a pune concluzii.
Participarea procurorului este obligatorie.
În cazul în care judecătorul acordă prelungirea, aceasta nu
va putea depăși 30 de zile.
Judecătorul soluționează propunerea și se pronunță asupra
prelungirii arestării preventive, în termen de 24 de ore de la
primirea dosarului, și comunică încheierea celor lipsă de la
judecată în același termen.
Încheierea prin care s-a hotărât asupra prelungirii arestării
poate fi atacată cu recurs de procuror sau de inculpat în termen
de 24 de ore de la pronunțare, pentru cei prezenți, sau de la
comunicare, pentru cei lipsă. Recursul se soluționează înainte
de expirarea duratei arestării preventive dispuse anterior
încheierii atacate.

Recursul, declarat împotriva încheierii prin care s-a dispus
prelungirea arestării preventive, nu este suspensiv de
executare.
Dispozițiile art. 1403 alin. 3—7 și 9 se aplică în mod
corespunzător la judecarea recursului.
Măsura dispusă de judecător se comunică administrației
locului de deținere, care este obligată să o aducă la cunoștință
inculpatului.
Dacă încheierea judecătorului de la prima instanță nu este
atacată cu recurs, instanța este obligată să restituie dosarul
organului de urmărire penală în termen de 24 de ore de la
expirarea termenului de recurs.
Judecătorul poate acorda și alte prelungiri, fiecare neputând
depăși 30 de zile. Dispozițiile alineatelor precedente se aplică în
mod corespunzător. Durata totală a arestării preventive în cursul
urmăririi penale nu poate depăși un termen rezonabil, și nu mai
mult de 180 de zile.”;
— Art. 160:ăCând procurorul dispune, prin rechizitoriu,
trimiterea în judecată a inculpatului aflat în stare de arest,
dosarul se înaintează instanței competente cu cel puțin 5 zile
înainte de expirarea mandatului de arestare sau, după caz, a
duratei pentru care a fost dispusă prelungirea arestării.
Instanța, în camera de consiliu, procedează potrivit
art. 3001.”
Autorul excepției de neconstituționalitate susține că prin
dispozițiile legale criticate sunt încălcate prevederile
constituționale ale art. 24 alin. (1) referitoare la garantarea
dreptului la apărare.
Examinând excepția de neconstituționalitate, Curtea
constată că autorul excepției critică dispozițiile proceduralpenale referitoare la procedura prelungirii arestării preventive
dispuse în cursul urmăririi penale și la menținerea arestării
inculpatului la primirea dosarului din perspectiva încălcării
dreptului la apărare.
Din analiza dispozițiilor art. 159 și art. 160 din Codul de
procedură penală rezultă că dosarul cauzei va fi depus la
instanță împreună cu propunerea de prelungire a măsurii
arestării preventive cu 5 zile înainte de expirarea duratei arestării
preventive și va putea fi consulat de apărător. De asemenea,
inculpatul este adus în fața judecătorului și va fi asistat de
apărător, iar în situația în care deplasarea sa nu este posibilă,
cererea va fi examinată în lipsa inculpatului, dar numai în
prezența apărătorului căruia i se dă cuvântul pentru a pune
concluzii. După ce judecătorul soluționează propunerea de
prelungire a arestării preventive, va comunica încheierea celor
lipsă, act care poate fi atacat cu recurs în termen de 24 de ore
de la pronunțare, pentru cei prezenți, sau de la comunicare,
pentru cei lipsă.
În ceea ce privește dispozițiile art. 160 din Codul de
procedură penală, este de observat că acestea reglementează
situația în care procurorul dispune prin actul de inculpare
trimiterea în judecată a inculpatului aflat în stare de arest, făcând
trimitere la art. 3001 din același cod referitor la menținerea
arestării inculpatului la primirea dosarului.
Prin urmare, fie că se pronunță asupra prelungirii măsurii
arestării preventive dispuse în cursul urmăririi penale, fie că se
pronunță asupra menținerii arestării inculpatului la primirea
dosarului, instanța este obligată să examineze legalitatea și
temeinicia măsurii arestării preventive, dând expresie
prevederilor constituționale ale art. 23 alin. (4) potrivit cărora
ăArestarea preventivă se dispune de judecător și numai în cursul
procesului penal”, respectiv celor ale art. 23 alin. (5) potrivit
cărora ăÎn cursul urmăririi penale arestarea preventivă se poate
dispune pentru cel mult 30 de zile și se poate prelungi cu câte
cel mult 30 de zile, fără ca durata totală să depășească un
termen rezonabil, și nu mai mult de 180 de zile”.

MONITORUL OFICIAL AL ROMÂNIEI, PARTEA I, Nr. 387/2.VI.2011
Totodată, faptul că verificările prevăzute de art. 160 din Codul
de procedură penală se realizează, din oficiu, în camera de
consiliu, este în deplină concordanță cu prevederile art. 127 din
Legea fundamentală, potrivit cărora ăȘedințele de judecată sunt
publice, afară de cazurile prevăzute de lege”, și nu aduce
atingere, în niciun mod, dispozițiilor constituționale invocate.
Aceasta cu atât mai mult cu cât, potrivit art. 159 alin. 1, 3 și 4 din
Codul de procedură penală, inculpatul este adus în fața instanței

15

și apărătorul său poate consulta dosarul în vederea întreprinderii
tuturor demersurilor necesare unei apărări eficiente și, potrivit
alin. 4 al art. 3001 din același cod, încheierea pronunțată de
instanță cu privire la menținerea arestării preventive a
inculpatului poate fi atacată cu recurs, asigurându-se în acest
fel posibilitatea inculpatului de a se prevala de toate garanțiile
dreptului la un proces echitabil cu garantarea dreptului la
apărare.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 159 și art. 160 din Codul de procedură
penală, excepție ridicată de Iulian Stere în Dosarul nr. 1.901/90/2010 al Tribunalului Vâlcea — Secția penală.
Definitivă și general obligatorie.
Pronunțată în ședința publică din data de 12 aprilie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 472
din 12 aprilie 2011

referitoare la excepția de neconstituționalitate a dispozițiilor art. 347
din Codul de procedură penală
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Marinela Mincă.
Pe rol se află soluționarea excepției de neconstituționalitate
a dispozițiilor art. 347 din Codul de procedură penală, excepție
ridicată de Dorin Ghemant în Dosarul nr. 3.427/235/2008 al
Judecătoriei Gherla.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 7 iunie 2010, pronunțată în Dosarul
nr. 3.427/235/2008, Judecătoria Gherla a sesizat Curtea
Constituțională cu excepția de neconstituționalitate a

prevederilor art. 347 din Codul de procedură penală,
excepție ridicată de Dorin Ghemant în dosarul de mai sus,
având ca obiect soluționarea unei cauze penale în care s-a pus
în discuție oportunitatea disjungerii acțiunii civile.
În motivarea excepției de neconstituționalitate autorul
acesteia susține că prevederile legale menționate încalcă
dispozițiile constituționale ale art. 20 alin. (1) referitoare la
interpretarea dispozițiilor constituționale privind drepturile omului
în concordanță cu Declarația Universală a Drepturilor Omului și
cu celelalte tratate la care România este parte, art. 21 alin. (3)
referitoare la dreptul la un proces echitabil, art. 23 alin. (12)
referitoare la principiul legalității pedepsei, precum și ale art. 6
din Convenția pentru apărarea drepturilor omului și a libertăților
fundamentale referitoare la Dreptul la un proces echitabil,
deoarece disjungerea acțiunii civile de acțiunea penală, în
condițiile în care în cadrul acestei acțiuni trebuie stabilit
prejudiciul, persoana păgubită și în ce măsură prejudiciul i-a fost
cauzat doar acesteia, este de natură a afecta dispozițiile
constituționale de mai sus.
Judecătoria Gherla opinează că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

16

MONITORUL OFICIAL AL ROMÂNIEI, PARTEA I, Nr. 387/2.VI.2011
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 347 din Codul de procedură penală cu denumirea
marginală Rezolvarea separată a acțiunii civile, care au
următorul conținut: ăInstanța poate dispune disjungerea acțiunii
civile și amânarea judecării acesteia într-o altă ședință, în cazul
când rezolvarea pretențiilor civile ar provoca întârzierea
soluționării acțiunii penale.”
Autorul excepției de neconstituționalitate susține că prin
dispozițiile legale criticate sunt încălcate prevederile
constituționale ale art. 20 alin. (1) referitoare la interpretarea
dispozițiilor constituționale privind drepturile omului în
concordanță cu Declarația Universală a Drepturilor Omului și cu
celelalte tratate la care România este parte, art. 21 alin. (3)
referitoare la dreptul la un proces echitabil, art. 23 alin. (12)
referitoare la principiul legalității pedepsei, precum și ale art. 6
din Convenția pentru apărarea drepturilor omului și a libertăților
fundamentale referitoare la Dreptul la un proces echitabil.
Examinând excepția de neconstituționalitate, Curtea
constată că autorul excepției susține neconstituționalitatea
dispozițiilor legale arătând că în cadrul unei acțiuni penale în
care acțiunea civilă a fost disjunsă, în lipsa certificării
cuantumului prejudiciului, nu se poate realiza o corectă
individualizare a pedepsei.
Această critică nu poate fi primită, deoarece textul nu instituie
obligativitatea disjungerii acțiunii civile, ci numai posibilitatea
acesteia atunci când acțiunea penală ar fi întârziată de
rezolvarea pretențiilor civile. Prin urmare, în cadrul cercetării
judecătorești, după ce instanța a stabilit că există fapta, că a fost

săvârșită de inculpat și că s-a produs un prejudiciu poate aplica
dispozițiile legale contestate.
De altfel, criteriile avute în vedere de judecător cu prilejul
individualizării pedepsei nu se cantonează la aspecte ce țin de
o anumită pagubă, ci de limitele de pedeapsă prevăzute pentru
fapta comisă, de gradul de pericol social, de persoana
inculpatului, precum și de împrejurările care atenuează sau
agravează răspunderea penală. În cazul în care prin fapta
dedusă judecății s-a produs și o pagubă materială, stăruința
inculpatului pentru a o repara poate constitui, nefiind o dispoziție
obligatorie, o circumstanță atenuantă.
Prin urmare, pedeapsa ce urmează a fi dispusă de judecător
este stabilită de lege în limitele acolo prevăzute, celelalte
aspecte ținând doar de individualizare. Stabilirea unui minim sau
maxim de pedeapsă izvorăște din întreg materialul probator
administrat în cauză, aspectele legate de un anumit cuantum al
pagubei nefiind determinante, atâta vreme cât nu s-a conturat
posibilitatea aplicării dispozițiilor art. 181 din Codul penal ce
permit judecătorului să aprecieze că fapta nu prezintă gradul de
pericol social al unei infracțiuni.
Așa fiind, nu poate fi primită critica că dispozițiile legale
criticate aduc atingere prevederilor constituționale referitoare la
principiul legalității pedepsei.
Cât privește susținerea autorului referitoare la încălcarea
dreptului la un proces echitabil, încălcare desprinsă tocmai din
cea referitoare la art. 23 alin. (12) din Constituție, Curtea
constată că și aceasta este neîntemeiată, deoarece norma
criticată care permite disjungerea acțiunii civile de cea penală
justifică o asemenea posibilitate tocmai prin necesitatea
asigurării acestui drept prin salvgardarea soluționării cu
celeritate a acțiunii penale.
Prin urmare, judecarea separată a acțiunii penale în situația
circumscrisă textului legal criticat este justificată de rațiuni ce țin
de buna administrare a actului de justiție și constituie aspecte
ale procedurii de judecată, pe care legiuitorul este liber să le
reglementeze în conformitate cu prevederile art. 126 alin. (2) din
Constituție.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 347 din Codul de procedură penală, excepție
ridicată de Dorin Ghemant în Dosarul nr. 3.427/235/2008 al Judecătoriei Gherla.
Definitivă și general obligatorie.
Pronunțată în ședința publică din data de 12 aprilie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Afrodita Laura Tutunaru

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 387/2.VI.2011 conține 16 pagini.

Prețul: 3,20 lei

&JUYDGY|523487]
ISSN 1453—4495

