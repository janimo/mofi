Anul 179 (XXIII) — Nr. 845

PARTEA I

Marți, 29 noiembrie 2011

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 1.231 din 22 septembrie 2011 referitoare la
excepția de neconstituționalitate a dispozițiilor art. 3,
art. 8 lit. k) și art. 14 din Legea nr. 656/2002 pentru
prevenirea și sancționarea spălării banilor, precum și
pentru instituirea unor măsuri de prevenire și
combatere a finanțării actelor de terorism și ale art. 5
alin. 2 lit. c) din Ordonanța Guvernului nr. 15/1996
privind întărirea disciplinei financiar-valutare ............

2–4

Decizia nr. 1.286 din 29 septembrie 2011 referitoare la
excepția de neconstituționalitate a dispozițiilor art. 1
lit. c) și art. 3 din Legea nr. 119/2010 privind stabilirea
unor măsuri în domeniul pensiilor ..............................

5–8

Decizia nr. 1.302 din 4 octombrie 2011 referitoare la excepția
de neconstituționalitate a prevederilor art. 20, art. 21 și
art. 25 alin. (2) din Legea partidelor politice nr. 14/2003

8–9

Decizia nr. 1.309 din 4 octombrie 2011 referitoare la excepția
de neconstituționalitate a prevederilor Ordonanței de
urgență a Guvernului nr. 24/2008 privind accesul la
propriul dosar și deconspirarea Securității, precum și
ale Legii nr. 293/2008 pentru aprobarea Ordonanței de
urgență a Guvernului nr. 24/2008 privind accesul la
propriul dosar și deconspirarea Securității ................

10–14

Decizia nr. 1.414 din 20 octombrie 2011 referitoare la excepția
de neconstituționalitate a prevederilor art. 219 și
art. 267 din Legea nr. 53/2003 — Codul muncii, art. 73
din Legea nr. 168/1999 privind soluționarea conflictelor
de muncă, precum și ale art. 28 alin. (2) din Legea
sindicatelor nr. 54/2003 ..............................................

14–16

2

MONITORUL OFICIAL AL ROMÂNIEI, PARTEA I, Nr. 845/29.XI.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.231
din 22 septembrie 2011

referitoare la excepția de neconstituționalitate a dispozițiilor art. 3, art. 8 lit. k) și art. 14
din Legea nr. 656/2002 pentru prevenirea și sancționarea spălării banilor, precum și pentru
instituirea unor măsuri de prevenire și combatere a finanțării actelor de terorism și ale art. 5 alin. 2
lit. c) din Ordonanța Guvernului nr. 15/1996 privind întărirea disciplinei financiar-valutare
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Oana Cristina Puică

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 3, art. 8 lit. k) și art. 14 din Legea nr. 656/2002
pentru prevenirea și sancționarea spălării banilor, precum și
pentru instituirea unor măsuri de prevenire și combatere a
finanțării actelor de terorism și ale art. 5 alin. 2 lit. c) din
Ordonanța Guvernului nr. 15/1996 privind întărirea disciplinei
financiar-valutare, excepție ridicată de Societatea Comercială
ăMono View Fruct” — S.R.L. din Afumați, județul Ilfov, în Dosarul
nr. 3.917/94/2010 al Judecătoriei Buftea și care formează
obiectul Dosarului Curții Constituționale nr. 3.743D/2010.
La apelul nominal lipsesc părțile, față de care procedura de
citare este legal îndeplinită.
Cauza este în stare de judecată.
Președintele acordă cuvântul reprezentantului Ministerului
Public, care pune concluzii de respingere ca neîntemeiată a
excepției de neconstituționalitate, invocând, în acest sens,
jurisprudența în materie a Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 24 iunie 2010, pronunțată în Dosarul
nr. 3.917/94/2010, Judecătoria Buftea a sesizat Curtea
Constituțională cu excepția de neconstituționalitate a
dispozițiilor art. 3, art. 8 lit. k) și art. 14 din Legea
nr. 656/2002 pentru prevenirea și sancționarea spălării
banilor, precum și pentru instituirea unor măsuri de
prevenire și combatere a finanțării actelor de terorism și ale
art. 5 alin. 2 lit. c) din Ordonanța Guvernului nr. 15/1996
privind întărirea disciplinei financiar-valutare.
Excepția a fost ridicată de Societatea Comercială ăMono
View Fruct” — S.R.L. din Afumați, județul Ilfov, cu ocazia
soluționării unei plângeri contravenționale.
În motivarea excepției de neconstituționalitate autorul
acesteia susține că prevederile art. 3, art. 8 lit. k) și art. 14 din
Legea nr. 656/2002 încalcă dispozițiile constituționale ale art. 45
referitoare la libertatea economică și ale art. 135 alin. (1)
referitoare la economia de piață, deoarece impun
administratorului unei societăți comerciale să angajeze o
persoană căreia să-i achite drepturi salariale și care să facă
servicii unei autorități publice, și anume Oficiului Național de
Prevenire și Combatere a Spălării Banilor. Totodată, obligarea
salariaților să informeze această persoană, atunci când au
suspiciuni că o operațiune ce urmează să fie efectuată are ca

scop spălarea banilor sau finanțarea actelor de terorism,
promovează delațiunea ca obligație de serviciu, instituind un
sistem similar cu cel din perioada comunistă. De asemenea,
consideră că prevederile art. 5 alin. 2 lit. c) din Ordonanța
Guvernului nr. 15/1996, prin stabilirea unui plafon maxim al
plăților în numerar pe care le pot efectua persoanele juridice,
aduc atingere dispozițiilor constituționale ale art. 16 alin. (1)
referitoare la egalitatea în drepturi, ale art. 44 alin. (2) teza întâi
privind dreptul de proprietate privată, ale art. 45 referitoare la
libertatea economică, ale art. 53 privind restrângerea exercițiului
unor drepturi sau al unor libertăți, ale art. 124 alin. (2) referitoare
la unicitatea, imparțialitatea și egalitatea justiției și ale art. 135
alin. (1) și alin. (2) lit. a) privind economia de piață, întrucât
instituie o nouă piedică în operațiunile de plăți în numerar între
operatorii economici. Restricția privește doar plățile fragmentate
către furnizorii de bunuri și servicii pentru facturile a căror
valoare este mai mare de 50.000.000 lei, nu și plățile unor taxe
sau impozite către stat, ceea ce creează o discriminare în
favoarea societăților bancare, care încasează comisioanele
aferente fiecărei operațiuni în parte. Totodată, această restricție,
care încalcă dreptul operatorilor economici de a dispune liber
asupra proprietății private și de a hotărî în ce mod înțeleg să-și
achite obligațiile către terți, nu se justifică prin interesul național,
nu respectă libertatea comerțului și nici principiul
proporționalității.
Judecătoria Buftea apreciază că excepția de
neconstituționalitate este neîntemeiată, deoarece prevederile de
lege criticate nu aduc nicio atingere dispozițiilor din Constituție
invocate de autorul excepției.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3, art. 8 lit. k) și art. 14 din Legea nr. 656/2002
pentru prevenirea și sancționarea spălării banilor, precum și
pentru instituirea unor măsuri de prevenire și combatere a
finanțării actelor de terorism, publicată în Monitorul Oficial al
României, Partea I, nr. 904 din 12 decembrie 2002, modificate
și completate prin Ordonanța de urgență a Guvernului
nr. 53/2008, publicată în Monitorul Oficial al României, Partea I,
nr. 333 din 30 aprilie 2008, și dispozițiile art. 5 alin. 2 lit. c) din
Ordonanța Guvernului nr. 15/1996 privind întărirea disciplinei

MONITORUL OFICIAL AL ROMÂNIEI, PARTEA I, Nr. 845/29.XI.2011
financiar-valutare, publicată în Monitorul Oficial al României,
Partea I, nr. 24 din 31 ianuarie 1996, modificate prin Legea
nr. 507/2004 pentru aprobarea Ordonanței Guvernului
nr. 94/2004 privind reglementarea unor măsuri financiare,
publicată în Monitorul Oficial al României, Partea I, nr. 1.080 din
19 noiembrie 2004. Textele de lege criticate au următorul
cuprins:
— Art. 3 din Legea nr. 656/2002: ă(1) De îndată ce salariatul
unei persoane juridice sau una dintre persoanele fizice
prevăzute la art. 8 are suspiciuni că o operațiune ce urmează să
fie efectuată are ca scop spălarea banilor sau finanțarea actelor
de terorism, va informa persoana desemnată conform art. 14
alin. (1), care va sesiza imediat Oficiul Național de Prevenire și
Combatere a Spălării Banilor, denumit în continuare Oficiul.
Persoana desemnată va analiza informațiile primite și va sesiza
Oficiul cu privire la suspiciunile motivate rezonabil. Acesta va
confirma primirea sesizării.
(11) Banca Națională a României, Comisia Națională a
Valorilor Mobiliare, Comisia de Supraveghere a Asigurărilor sau
Comisia de Supraveghere a Sistemului de Pensii Private va
informa de îndată Oficiul cu privire la autorizarea ori refuzul
autorizării operațiunilor prevăzute la art. 28 din Legea
nr. 535/2004 privind prevenirea și combaterea terorismului,
comunicând și motivul pentru care s-a dispus soluția respectivă.
(2) Dacă Oficiul consideră necesar, poate dispune, motivat,
suspendarea efectuării operațiunii pe o perioadă de 48 de ore.
În cazul în care cele 48 de ore se împlinesc într-o zi
nelucrătoare, termenul se prorogă până la prima zi lucrătoare.
Suma pentru care s-a dispus suspendarea operațiunii rămâne
blocată în contul titularului până la expirarea perioadei pentru
care s-a dispus suspendarea sau, după caz, până la dispunerea
altei măsuri de către Parchetul de pe lângă Înalta Curte de
Casație și Justiție, în condițiile legii.
(3) Dacă Oficiul consideră că perioada prevăzută de alin. (2)
nu este suficientă, poate solicita, motivat, înainte de expirarea
acestui termen, Parchetului de pe lângă Înalta Curte de Casație
și Justiție prelungirea suspendării efectuării operațiunii cu cel
mult 72 de ore. În cazul în care cele 72 de ore se împlinesc într-o
zi nelucrătoare, termenul se prorogă până la prima zi lucrătoare.
Parchetul de pe lângă Înalta Curte de Casație și Justiție poate
autoriza o singură dată prelungirea solicitată sau, după caz,
poate dispune încetarea suspendării operațiunii. Decizia
Parchetului de pe lângă Înalta Curte de Casație și Justiție se
comunică de îndată Oficiului.
(4) Oficiul trebuie să comunice persoanelor prevăzute la
art. 8, în termen de 24 de ore, decizia de suspendare a efectuării
operațiunii ori, după caz, măsura prelungirii acesteia, dispusă
de Parchetul de pe lângă Înalta Curte de Casație și Justiție.
(5) Dacă Oficiul nu a făcut comunicarea în termenul prevăzut
la alin. (4), persoanele la care se referă art. 8 vor putea efectua
operațiunea.
(6) Persoanele prevăzute la art. 8 ori persoanele desemnate
potrivit dispozițiilor art. 14 alin. (1) vor raporta Oficiului, în cel
mult 10 zile lucrătoare, efectuarea operațiunilor cu sume în
numerar, în lei sau în valută, a căror limită minimă reprezintă
echivalentul în lei a 15.000 euro, indiferent dacă tranzacția se
realizează prin una sau mai multe operațiuni ce par a avea o
legătură între ele.
(7) Prevederile alin. (6) se aplică și transferurilor externe în
și din conturi pentru sume a căror limită minimă reprezintă
echivalentul în lei a 15.000 euro.
(8) Persoanele prevăzute la art. 8 lit. e) și f) nu au obligația
de a raporta către Oficiu informațiile pe care le primesc sau pe
care le obțin de la unul dintre clienții lor în cursul determinării
situației juridice a acestuia ori al apărării sau reprezentării
acestuia în cadrul unor proceduri judiciare ori în legătură cu
acestea, inclusiv al acordării de consultanță cu privire la
declanșarea unor proceduri judiciare, potrivit legii, indiferent
dacă aceste informații au fost primite sau obținute înainte, în
timpul ori după încheierea procedurilor.
(9) Forma și conținutul raportului pentru operațiunile
prevăzute la alin. (1), (6) și (7) vor fi stabilite prin decizie a

3

plenului Oficiului, în termen de 30 de zile de la data intrării în
vigoare a prezentei legi. Raportările prevăzute la alin. (6) și (7)
se transmit Oficiului o dată la 10 zile lucrătoare, în baza unei
metodologii de lucru elaborate de Oficiu.
(10) În cazul persoanelor prevăzute la art. 8 lit. e) și f),
raportările se fac către persoanele desemnate de către
structurile de conducere ale profesiilor liberale, care au obligația
de a le transmite Oficiului în cel mult 3 zile de la primire.
Informațiile se transmit Oficiului nealterate.
(11) Autoritatea Națională a Vămilor comunică lunar Oficiului
toate informațiile pe care le deține, potrivit legii, în legătură cu
declarațiile persoanelor fizice privind numerarul în valută și/sau
în monedă națională, care este egal sau depășește limita
stabilită prin Regulamentul (CE) nr. 1.889/2005 al Parlamentului
European și al Consiliului privind controlul numerarului la
intrarea sau la ieșirea din Comunitate, deținute de acestea la
intrarea sau ieșirea din Comunitate. Autoritatea Națională a
Vămilor va comunica Oficiului de îndată, dar nu mai târziu de
24 de ore, toate informațiile legate de suspiciunile de spălare de
bani sau finanțare a terorismului ce sunt identificate în cursul
activității specifice.
(12) Sunt exceptate de la obligațiile de raportare prevăzute
la alin. (6) următoarele operațiuni derulate în nume și pe cont
propriu: între instituții de credit, între instituții de credit și Banca
Națională a României, între instituții de credit și trezoreria
statului, între Banca Națională a României și trezoreria statului.
Prin hotărâre a Guvernului se pot stabili, la propunerea plenului
Oficiului, și alte exceptări de la cerințele de raportare prevăzute
la alin. (6), pe durată determinată.”;
— Art. 8 lit. k) din Legea nr. 656/2002: ăIntră sub incidența
prezentei legi următoarele persoane fizice sau juridice: [...]
k) alte persoane fizice sau juridice care comercializează bunuri
și/sau servicii, numai în măsura în care acestea au la bază
operațiuni cu sume în numerar, în lei sau în valută, a căror limită
minimă reprezintă echivalentul în lei a 15.000 euro, indiferent
dacă tranzacția se execută printr-o singură operațiune sau prin
mai multe operațiuni ce par a avea o legătură între ele.”;
— Art. 14 din Legea nr. 656/2002: ă(1) Persoanele juridice
prevăzute la art. 8 vor desemna una sau mai multe persoane
care au responsabilități în aplicarea prezentei legi, ale căror
nume vor fi comunicate Oficiului, împreună cu natura și cu
limitele responsabilităților menționate.
(11) Persoanele prevăzute la art. 8 lit. a)—d), g)—j), precum
și structurile de conducere ale profesiilor liberale prevăzute la
art. 8 lit. e) și f) vor desemna una sau mai multe persoane care
au responsabilități în aplicarea prezentei legi, ale căror nume
vor fi comunicate Oficiului, cu precizarea naturii și limitelor
responsabilităților încredințate, și vor stabili politici și proceduri
adecvate în materie de cunoaștere a clientelei, de raportare, de
păstrare a evidențelor secundare sau operative, de control
intern, evaluare și gestionare a riscurilor, managementul de
conformitate și comunicare, pentru a preveni și a împiedica
operațiunile suspecte de spălarea banilor sau finanțarea
terorismului, asigurând instruirea corespunzătoare a angajaților.
Instituțiile de credit și instituțiile financiare au obligația de a
desemna un ofițer de conformitate subordonat conducerii
executive, care coordonează implementarea politicilor și
procedurilor interne pentru aplicarea prezentei legi.
(2) Persoanele desemnate conform alin. (1) și (11) răspund
pentru îndeplinirea sarcinilor stabilite în aplicarea prezentei legi.
(3) Dispozițiile alin. (1), (11) și (2) nu sunt aplicabile
persoanelor fizice și juridice prevăzute la art. 8 lit. k).
(4) Instituțiile de credit și instituțiile financiare trebuie să
informeze toate sucursalele și filialele lor situate în state terțe
asupra politicilor și procedurilor stabilite potrivit alin. (11).”;
— Art. 5 alin. 2 lit. c) din Ordonanța Guvernului nr. 15/1996:
ăPrin excepție de la prevederile alineatului precedent persoanele
juridice pot efectua plăți în numerar în următoarele cazuri: [... ]
c) plăți către persoane juridice în limita unui plafon zilnic maxim
de 100.000.000 lei, plățile către o singură persoană juridică fiind
admise în limita unui plafon zilnic în sumă de 50.000.000 lei.
Sunt interzise plățile fragmentate în numerar către furnizorii de

4

MONITORUL OFICIAL AL ROMÂNIEI, PARTEA I, Nr. 845/29.XI.2011

bunuri și servicii, pentru facturile a căror valoare este mai mare
de 50.000.000 lei. Se admit plăți către o singură persoană
juridică în limita unui plafon zilnic în numerar în sumă de
100.000.000 lei, în cazul plăților către rețelele de magazine de
tipul Cash&Carry, care sunt organizate și funcționează în baza
legislației în vigoare. Sunt interzise plățile fragmentate în
numerar către astfel de magazine, pentru facturile a căror
valoare este mai mare de 100.000.000 lei.”
În susținerea neconstituționalității acestor prevederi de lege,
autorul excepției invocă încălcarea dispozițiilor constituționale
ale art. 16 alin. (1) referitoare la egalitatea în drepturi, ale art. 44
alin. (2) teza întâi privind dreptul de proprietate privată, ale
art. 45 referitoare la libertatea economică, ale art. 53 privind
restrângerea exercițiului unor drepturi sau al unor libertăți, ale
art. 124 alin. (2) referitoare la unicitatea, imparțialitatea și
egalitatea justiției și ale art. 135 alin. (1) și alin. (2) lit. a) privind
economia de piață.
Examinând excepția de neconstituționalitate, Curtea
constată că prevederile art. 3, art. 8 lit. k) și art. 14 din Legea
nr. 656/2002 și ale art. 5 alin. (2) lit. c) din Ordonanța Guvernului
nr. 15/1996 au mai fost supuse controlului de constituționalitate,
prin raportare la aceleași dispoziții din Legea fundamentală
invocate și în prezenta cauză și față de critici similare.
Astfel, prin Decizia nr. 635 din 3 octombrie 2006, publicată în
Monitorul Oficial al României, Partea I, nr. 886 din 31 octombrie
2006, Decizia nr. 464 din 17 mai 2007, publicată în Monitorul
Oficial al României, Partea I, nr. 390 din 8 iunie 2007, și Decizia
nr. 71 din 5 februarie 2008, publicată în Monitorul Oficial al
României, Partea I, nr. 152 din 28 februarie 2008, Curtea a
respins excepția de neconstituționalitate a textelor din Legea
nr. 656/2002 supuse controlului de constituționalitate, reținând
că, în vederea realizării scopului Legii nr. 656/2002, care constă
în prevenirea și combaterea spălării banilor, precum și a
finanțării actelor de terorism, legiuitorul a prevăzut în cuprinsul
acesteia o serie de obligații ce revin persoanelor care intră sub
incidența sa, expres prevăzute la art. 8 din lege. Una dintre
aceste obligații este cea reglementată de art. 14 alin. (1) din
același act normativ și constă în desemnarea uneia sau mai
multor persoane care au responsabilități în aplicarea Legii
nr. 656/2002, ale căror nume vor fi comunicate Oficiului Național
de Prevenire și Combatere a Spălării Banilor, împreună cu
natura și cu limitele responsabilităților menționate. Instituirea
acestei obligații s-a realizat în scopul protejării unui interes
general, și anume prevenirea și combaterea spălării banilor, și
nu aduce atingere cu nimic principiilor economiei de piață.
În același sens este și Decizia nr. 1.268 din 25 noiembrie
2008, publicată în Monitorul Oficial al României, Partea I, nr. 850
din 17 decembrie 2008.

Totodată, prin Decizia nr. 394 din 13 aprilie 2010, publicată
în Monitorul Oficial al României, Partea I, nr. 334 din 20 mai
2010, Curtea a respins ca neîntemeiată excepția de
neconstituționalitate a prevederilor art. 5 alin. 2 lit. c) din
Ordonanța Guvernului nr. 15/1996, reținând că dispozițiile de
lege criticate se aplică în mod egal tuturor persoanelor juridice
care efectuează plăți și încasări în numerar, fără privilegii și fără
discriminări. Băncile, ca mijlocitori de plăți și încasări între
operatori economici, nu se află în aceeași situație cu celelalte
persoane juridice, iar comisionul reprezintă o plată pentru
serviciile efectuate. În ceea ce privește pretinsa poziție
privilegiată a statului, Curtea a reținut că art. 5 alin. 2 lit. c) din
Ordonanța Guvernului nr. 15/1996 nu creează o situație
privilegiată pentru stat, ci asigură îndeplinirea obligațiilor
constituționale ce îi revin acestuia.
De asemenea, Curtea a stabilit că, potrivit prevederilor art. 45
din Constituție, accesul persoanei la o activitate economică și
libera inițiativă pot fi exercitate numai în condițiile legii.
Or, dispozițiile de lege supuse controlului de constituționalitate
nu îngrădesc în niciun fel exercițiul dreptului de acces la o
activitate economică și nici pe cel al liberei inițiative,
reglementând doar condițiile în care pot fi efectuate plățile și
încasările în numerar.
În fine, Curtea a reținut că dreptul de proprietate, așa cum
este consacrat de dispozițiile art. 44 alin. (1) din Constituție, nu
este un drept absolut, limitele și conținutul dreptului de
proprietate fiind stabilite prin lege. Astfel, legiuitorul ordinar este
competent să stabilească cadrul juridic pentru exercitarea
atributelor dreptului de proprietate, în accepțiunea principială
conferită de Constituție, în așa fel încât să nu vină în coliziune
cu interesele generale sau cu interesele particulare legitime ale
altor subiecte de drept, instituind astfel niște limitări rezonabile
în valorificarea acestuia ca drept subiectiv garantat. Prevederile
de lege criticate nu fac decât să dea expresie acestui text din
Constituție, stabilind cadrul exercitării dreptului de proprietate în
acord cu necesitatea stabilirii unei ordini în operațiunile
financiare desfășurate de către persoanele juridice, a căror
monitorizare facilitează evidența circulației monetare, între
altele, și pentru a preveni eventualele acte de evaziune fiscală.
Întrucât nu au intervenit elemente noi, de natură să
determine schimbarea acestei jurisprudențe, soluția de
respingere a excepției de neconstituționalitate pronunțată de
Curte prin deciziile mai sus menționate, precum și
considerentele care au fundamentat-o își păstrează valabilitatea
și în prezenta cauză.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 3, art. 8 lit. k) și art. 14 din Legea nr. 656/2002
pentru prevenirea și sancționarea spălării banilor, precum și pentru instituirea unor măsuri de prevenire și combatere a finanțării
actelor de terorism și ale art. 5 alin. 2 lit. c) din Ordonanța Guvernului nr. 15/1996 privind întărirea disciplinei financiar-valutare,
excepție ridicată de Societatea Comercială ăMono View Fruct” — S.R.L. din Afumați, județul Ilfov, în Dosarul nr. 3.917/94/2010 al
Judecătoriei Buftea.
Definitivă și general obligatorie.
Pronunțată în ședința publică din data de 22 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Oana Cristina Puică

MONITORUL OFICIAL AL ROMÂNIEI, PARTEA I, Nr. 845/29.XI.2011

5

CURTEA CONSTITUȚIONALĂ

D E C I Z I A Nr. 1.286
din 29 septembrie 2011

referitoare la excepția de neconstituționalitate a dispozițiilor art. 1 lit. c) și art. 3
din Legea nr. 119/2010 privind stabilirea unor măsuri în domeniul pensiilor
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Benke Károly

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 1 și 3 din Legea nr. 119/2010 privind stabilirea
unor măsuri în domeniul pensiilor, excepție ridicată de Maté
Magdolna în Dosarul nr. 2.961/96/2010 al Tribunalului Harghita
— Secția civilă și care formează obiectul Dosarului
nr. 4.762D/2010.
La apelul nominal se constată lipsa părților, față de care
procedura de citare este legal îndeplinită.
Președintele dispune a se face apelul și în dosarele
nr. 4.763D/2010—4.764D/2010,
nr.
4.766D/2010—
4.768D/2010,
nr.
4.770D/2010,
nr.
4.771D/2010,
nr. 4.791D/2010—4.797D/2010, având ca obiect o excepție de
neconstituționalitate identică, excepție ridicată de Natea Matilda,
Incze Ghizela, Lőrincz Károly, Vagasi Anna, Valeria Slavic,
Szakács Mária, Câmpean Anasztazia, Valeria Petres, Imre Ana,
Gál Maria-Lili, Császár Clara, Valeria Baciu, András Magdolna
Iliana și Horváth Iolanda în dosarele nr. 2.962/96/2010,
nr. 2.958/96/2010, nr. 2.960/96/2010, nr. 2.968/96/2010,
nr. 2.965/96/2010, nr. 2.966/96/2010, nr. 2.950/96/2010,
nr. 2.963/96/2010, nr. 2.957/96/2010, nr. 2.955/96/2010,
nr. 2.954/96/2010, nr. 2.952/96/2010, nr. 2.951/96/2010 și
nr. 2.956/96/2010 ale Tribunalului Harghita — Secția civilă.
La apelul nominal se constată lipsa părților, față de care
procedura de citare este legal îndeplinită.
Curtea, având în vedere obiectul excepțiilor de
neconstituționalitate ridicate în dosarele sus-menționate, din
oficiu, pune în discuție conexarea dosarelor nr. 4.763D/2010 —
4.764D/2010, nr. 4.766D/2010 — 4.768D/2010, nr. 4.770D/2010,
nr. 4.771D/2010, nr. 4.791D/2010 — 4.797D/2010 la Dosarul
nr. 4.762D/2010.
Reprezentantul Ministerului Public este de acord cu măsura
conexării dosarelor.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea dosarelor nr. 4.763D/2010 —
4.764D/2010, nr. 4.766D/2010 — 4.768D/2010, nr. 4.770D/2010,
nr. 4.771D/2010, nr. 4.791D/2010 — 4.797D/2010 la Dosarul
nr. 4.762D/2010, care este primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care solicită
respingerea excepției de neconstituționalitate ca neîntemeiată,

invocând, în acest sens, Decizia Curții Constituționale nr. 871
din 25 iunie 2010.
C U R T E A,

având în vedere actele și lucrările dosarelor, constată
următoarele:
Prin încheierile din 2 decembrie 2010, pronunțate în dosarele
nr. 2.961/96/2010, nr. 2.962/96/2010, nr. 2.958/96/2010,
nr. 2.960/96/2010, nr. 2.968/96/2010, nr. 2.965/96/2010,
nr. 2.966/96/2010, nr. 2.950/96/2010, nr. 2.963/96/2010,
nr. 2.957/96/2010, nr. 2.955/96/2010, nr. 2.954/96/2010,
nr. 2.952/96/2010, nr. 2.951/96/2010 și nr. 2.956/96/2010,
Tribunalul Harghita — Secția civilă a sesizat Curtea
Constituțională cu excepția de neconstituționalitate a
dispozițiilor art. 1 și 3 din Legea nr. 119/2010 privind
stabilirea unor măsuri în domeniul pensiilor, excepție ridicată
de Maté Magdolna, Natea Matilda, Incze Ghizela, Lőrincz
Károly, Vagasi Anna, Valeria Slavic, Szakács Mária, Câmpean
Anasztazia, Valeria Petres, Imre Ana, Gál Maria-Lili, Császár
Clara, Valeria Baciu, András Magdolna Iliana și Horváth Iolanda
în cauze având ca obiect soluționarea contestațiilor formulate
împotriva deciziilor de recalculare a pensiei în baza Legii nr.
119/2010.
În motivarea excepției de neconstituționalitate se susține
că dispozițiile legale criticate încalcă principiul neretroactivității
legilor, întrucât o lege nu poate diminua cuantumul pensiilor
aflate în plată decât cu încălcarea art. 15 alin. (2) din Constituție.
Totodată, se arată că pensia în sine constituie un ăbun” în sensul
art. 1 din Protocolul adițional la Convenția pentru apărarea
drepturilor omului și a libertăților fundamentale, astfel încât
reducerea pensiei echivalează cu încălcarea dreptului de
proprietate privată. În fine, se mai apreciază că sunt încălcate și
prevederile constituționale referitoare la dreptul la pensie.
Tribunalul Harghita — Secția civilă apreciază că excepția
de neconstituționalitate formulată este întemeiată, prin raportare
la dispozițiile art. 44 alin. (1) și art. 17 din Declarația Universală
a Drepturilor Omului, în măsura în care dreptul la pensie este un
drept ce se regăsește în patrimoniul unei persoane.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul apreciază că excepția de neconstituționalitate
ridicată este inadmisibilă, întrucât textele legale criticate nu mai
sunt formal în vigoare, epuizându-și efectele juridice odată cu
transformarea pensiilor speciale în pensii contributive. În acest
sens, se mai arată că, în momentul de față, este aplicabilă
numai Legea nr. 263/2010 în privința sistemului de pensii
publice, aspect subliniat și prin Decizia Curții Constituționale
nr. 1.237 din 6 octombrie 2010. Pe fond, invocă deciziile Curții
Constituționale nr. 871 și 873 din 25 iunie 2010, precum și
Decizia nr. 1.612 din 15 decembrie 2010.

6

MONITORUL OFICIAL AL ROMÂNIEI, PARTEA I, Nr. 845/29.XI.2011

Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierile de sesizare, punctele de vedere ale
Guvernului, rapoartele întocmite de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate, astfel cum rezultă
din încheierile de sesizare, îl constituie dispozițiile art. 1 și 3 din
Legea nr. 119/2010 privind stabilirea unor măsuri în domeniul
pensiilor, publicată în Monitorul Oficial al României, Partea I,
nr. 441 din 30 iunie 2010. În realitate, din motivarea excepției
de neconstituționalitate, rezultă că aceasta privește numai
dispozițiile art. 1 lit. c) și art. 3 din Legea nr. 119/2010, texte
asupra cărora Curtea, potrivit jurisprudenței sale, urmează a se
pronunța prin prezenta decizie. Acestea au următorul cuprins:
— Art. 1 lit. c): ăPe data intrării în vigoare a prezentei legi,
următoarele categorii de pensii, stabilite pe baza legislației
anterioare, devin pensii în înțelesul Legii nr. 19/2000 privind
sistemul public de pensii și alte drepturi de asigurări sociale, cu
modificările și completările ulterioare:
[...]
c) pensiile de serviciu ale personalului auxiliar de specialitate
al instanțelor judecătorești și al parchetelor de pe lângă
acestea;”;
— Art. 3: ă(1) Pensiile prevăzute la art. 1, stabilite potrivit
prevederilor legilor cu caracter special, cuvenite sau aflate în
plată, se recalculează prin determinarea punctajului mediu anual
și a cuantumului fiecărei pensii, utilizând algoritmul de calcul
prevăzut de Legea nr. 19/2000, cu modificările și completările
ulterioare.
(2) În situația pensiilor dintre cele prevăzute la alin. (1), care
au fost stabilite în baza legilor speciale, pensia din sistemul
public se determină considerându-se a fi îndeplinite condițiile de
acordare prevăzute de Legea nr. 19/2000, cu modificările și
completările ulterioare.
(3) În termen de 15 zile de la data intrării în vigoare a
prezentei legi, se elaborează metodologia de recalculare a
pensiilor prevăzute la art. 1, care se aprobă prin hotărâre a
Guvernului”.
Autorii excepției de neconstituționalitate susțin, în esență, că
dispozițiile legale criticate încalcă prevederile constituționale ale
art. 15 alin. (2) privind principiul neretroactivității legii, art. 44
privind dreptul de proprietate privată și art. 47 alin (2) cu referire
la dreptul la pensie. Totodată, sunt invocate în susținerea
excepției și dispozițiile art. 1 din Protocolul adițional la Convenția
pentru apărarea drepturilor omului și a libertăților fundamentale
cu privire la protecția proprietății, art. 17 din Declarația
Universală a Drepturilor Omului privind dreptul de proprietate,
precum și art. 6 privind dreptul la libertate și la siguranță, art. 17
privind dreptul de proprietate, art. 25 privind drepturile
persoanelor în vârstă, art. 34 privind securitatea socială și
asistența socială, art. 54 privind interzicerea abuzului de drept
din Carta drepturilor fundamentale a Uniunii Europene.
Examinând excepția de neconstituționalitate formulată,
Curtea constată următoarele:

I. Nu se poate reține punctul de vedere al Guvernului în
sensul că excepția de neconstituționalitate este inadmisibilă,
întrucât, chiar dacă operațiunea de transformare a pensiilor
speciale în pensii contributive a fost realizată, Legea
nr. 119/2010 continuă să producă efecte juridice directe pentru
perioada 3 iulie—31 decembrie 2010 și indirecte/subsecvente
pentru perioada de după intrarea în vigoare a Legii nr. 263/2010,
publicată în Monitorul Oficial al României, Partea I, nr. 852 din
20 decembrie 2010. Astfel, legea criticată nu și-a epuizat
efectele juridice, Curtea arătând, în Decizia nr. 1.237 din
6 octombrie 2010, publicată în Monitorul Oficial al României,
Partea I, nr. 785 din 24 noiembrie 2010, că viitoarea Lege
nr. 263/2010 nu are caracter novator față de cadrul legal
consacrat prin Legea nr. 119/2010; așadar, o eventuală
neconstituționalitate a Legii nr. 119/2010, coroborată cu
neconstituționalitatea dispozițiilor abrogatoare — care, de
principiu, au caracter constatator — cuprinse în Legea
nr. 263/2010 referitoare la textele legale care vizau pensii de
serviciu, are drept rezultat repunerea în plată a pensiei speciale
existente anterior Legii nr. 119/2010.
În aceste condiții, ținând cont și de Decizia Curții
Constituționale nr. 766 din 15 iunie 2011, publicată în Monitorul
Oficial al României, Partea I, nr. 549 din 3 august 2011, excepția
de neconstituționalitate urmează să fie analizată pe fond.
II. Prin Decizia nr. 871 din 25 iunie 2010, publicată în
Monitorul Oficial al României, Partea I, nr. 433 din 28 iunie 2010,
Curtea a statuat, în mod principial, că textele de lege criticate,
conformându-se dispozițiilor art. 15 alin. (2) din Constituție,
afectează pensiile speciale doar pe viitor și numai în ceea ce
privește cuantumul acestora. Celelalte condiții privind acordarea
acestora, respectiv stagiul efectiv de activitate în acea profesie
și vârsta eligibilă, nu sunt afectate de noile reglementări. De
asemenea, Legea privind instituirea unor măsuri în domeniul
pensiilor nu se răsfrânge asupra prestațiilor deja obținute
anterior intrării sale în vigoare, care constituie facta praeterita.
Având în vedere că pensiile speciale nu reprezintă un
privilegiu, ci au o justificare obiectivă și rațională, Curtea a
considerat că acestea pot fi eliminate doar dacă există o rațiune,
o cauză suficient de puternică spre a duce în final la diminuarea
prestațiilor sociale ale statului sub forma pensiei. Or, în cazul
Legii privind stabilirea unor măsuri în domeniul pensiilor, o atare
cauză o reprezintă necesitatea reformării sistemului de pensii,
reechilibrarea sa, eliminarea inechităților existente în sistem și,
nu în ultimul rând, situația de criză economică și financiară cu
care se confruntă statul, deci atât bugetul de stat, cât și cel al
asigurărilor sociale de stat. Astfel, această măsură nu poate fi
considerată ca fiind arbitrară; de asemenea, Curtea a observat
că măsura nu impune o sarcină excesivă asupra destinatarilor
ei, ea aplicându-se tuturor pensiilor speciale, nu selectiv, nu
prevede diferențieri procentuale pentru diversele categorii
cărora i se adresează, pentru a nu determina ca una sau alta să
suporte mai mult ori mai puțin măsura de reducere a venitului
obținut dintr-o atare pensie.
Curtea a statuat că partea necontributivă a pensiei de
serviciu, chiar dacă poate fi încadrată, potrivit interpretării pe
care Curtea Europeană a Drepturilor Omului a dat-o art. 1 din
Primul Protocol adițional la Convenția pentru apărarea
drepturilor omului și a libertăților fundamentale, în noțiunea de
ăbun”, ea reprezintă totuși, din această perspectivă, un drept
câștigat numai cu privire la prestațiile de asigurări sociale
realizate până la data intrării în vigoare a noii legi, iar suprimarea
acestora pentru viitor nu are semnificația exproprierii.
Curtea a arătat, în privința pretinsei încălcări a art. 47 din
Constituție, că drepturile rezultate din actul de pensionare sunt

MONITORUL OFICIAL AL ROMÂNIEI, PARTEA I, Nr. 845/29.XI.2011
previzibile, și anume îndrituirea persoanei la cuantumul aferent
pensiei din sistemul ordinar de pensionare, restul cuantumului
pensiei (cea suplimentară) fiind supus elementelor variabile
amintite mai sus, și anume optica legiuitorului și resursele
financiare ale statului care pot fi alocate în această direcție.
III. Distinct de cele arătate prin decizia menționată, Curtea
mai reține că dispozițiile legale criticate nu impietează cu nimic
asupra calității de pensionar dobândită în temeiul
reglementărilor legale în vigoare la momentul emiterii deciziei
de pensionare. Astfel, această decizie este o faptă constitutivă
a unei situații juridice realizate înainte de o eventuală intrare în
vigoare a prevederilor criticate. Rezultă că, sub aspectul
cuantumului pensiei, efectele acestei decizii de pensionare
rămân câștigate pe toată perioada cuprinsă între emiterea
deciziei de pensionare și momentul la care va intra în vigoare
prezenta lege. Dacă prezenta lege ar fi diminuat sau crescut
cuantumul pensiei aflate în plată pe perioada menționată,
aceasta cu siguranță ar fi fost retroactivă, încălcând art. 15
alin. (2) din Constituție, întrucât ar fi desființat o facta praeterita.
Prin urmare, ceea ce se subsumează, în mod evident,
conceptului de facta praeterita este dobândirea calității de
pensionar. Însă, cu privire la drepturile rezultate în urma obținerii
calității menționate, se observă că acestea se constituie în
veritabile efecte rezultante ale actului de pensionare, ceea ce
nu înseamnă că actul de pensionare determină a priori și ad
aeternam cuantumul pensiei/drepturilor aflate în plată. Astfel,
prestațiile de asigurări sociale, subsecvente actului de
pensionare, nu pot fi considerate ab initio ca fiind facta
praeterita. Ele devin facta praeterita pe măsura curgerii timpului.
Însă cuantumul pensiei la care este îndrituit pensionarul pentru
perioada ce urmează unei luni încheiate este mai degrabă un
efect viitor al raporturilor juridice trecute — facta futura, întrucât
raportul juridic trecut, în speța de față, se constituie chiar în
dobândirea calității de pensionar și toate prestațiile succesive
lunare sub forma pensiei sunt facta futura, care, pe măsura
trecerii timpului, devin facta praeterita.
Legiuitorul, fie el originar sau derivat, nu poate modifica
pentru trecut — crescând sau diminuând — cuantumul pensiilor
legal primite și încasate lunar. Deci, drepturi legal câștigate în
sensul Deciziei nr. 120 din 15 februarie 2007, publicată în
Monitorul Oficial al României, Partea I, nr. 204 din 26 martie
2007, sunt cele care sunt deja legal încasate, cu condiția să fi
fost și legal stabilite; de asemenea, drept legal câștigat în sensul
aceleiași decizii este, bineînțeles, și calitatea de pensionar.
Curtea observă că pensia de serviciu este compusă,
principial, din două elemente, indiferent de modul de calcul
specific stabilit de prevederile legilor speciale, și anume: pensia
contributivă și un supliment din partea statului care, prin
adunarea cu pensia contributivă, să reflecte cuantumul pensiei
de serviciu stabilit în legea specială. Acordarea acestui
supliment ține de politica statului în domeniul asigurărilor
sociale și nu se subsumează dreptului constituțional la
pensie, ca element constitutiv al acestuia. Obligația statului
este aceea de a nu reduce cuantumul pensiei sub nivelul stabilit
în sistemul general de pensionare, întrucât, prin calitatea de
asigurat la sistemul de asigurări sociale, persoana în cauză și-a
garantat dreptul la pensia de drept comun tocmai prin plata
contribuțiilor. Este un drept pe care l-a obținut și realizat prin
plata contribuțiilor legal datorate. De asemenea, nu există un
drept constituțional la pensie de serviciu, astfel încât, cu privire
la suplimentul acordat de stat, nu se poate susține că este un
drept viitor câștigat ad aeternam din moment ce este sub
condiție.
Mai mult, Curtea observă că și Curtea Europeană a
Drepturilor Omului, spre exemplu, în hotărârile din 8 decembrie

7

2009 și din 31 mai 2011, pronunțate în cauzele Muñoz Diaz
împotriva Spaniei, paragraful 44, respectiv Maggio și alții
împotriva Italiei, paragraful 55, a reiterat jurisprudența sa cu
privire la faptul că drepturile decurgând din sistemul de asigurări
sociale sunt drepturi patrimoniale protejate de art. 1 din
Protocolul adițional la Convenție, dar acest lucru nu înseamnă
că implică un drept la dobândirea proprietății sau la o
pensie într-un anumit cuantum (a se vedea, în același sens,
și hotărârile din 12 octombrie 2004 și 28 septembrie 2004,
pronunțate în Cauza Kjartan Asmundsson împotriva Islandei,
paragraful 39, respectiv cauza Kopecký împotriva Slovaciei,
paragraful 35). Reducerea sau încetarea plății unui anumit
cuantum al beneficiului acordat poate constitui o intervenție în
privința bunului ce trebuie justificată (cauza Maggio și alții
împotriva Italiei, paragraful 58). Curtea a arătat că sistemul de
securitate socială este expresia solidarității societății în raport
cu membrii săi vulnerabili (Maggio și alții împotriva Italiei,
paragraful 61), aspect esențial pe care Curtea de la Strasbourg
l-a luat în seamă atunci când a analizat dacă restrângerea
adusă implica o sarcină individuală excesivă. Curtea a mai
arătat că statele au o marjă largă de apreciere atunci când
reglementează sistemul de pensii (paragraful 63) și că scăderea
cuantumului pensiei cu aproape 50% nu este de natură să
știrbească esența dreptului la pensie, reclamantul fiind deci
obligat să suporte o scădere rezonabilă și proporțională
(paragrafele 62 și 63). Nu în ultimul rând, din paragraful 63 al
hotărârii reiese că o reducere a cuantumului pensiei în vederea
egalizării unor stări de fapt existente este de dorit, respectiv
acordarea unui cuantum al pensiei în funcție de contribuțiile
vărsate, și nu în funcție de cuantumul concret al salariului
(sistem contributiv versus sistem retributiv); în aceste condiții,
pierderea parțială a unei părți din pensie nu este o sarcină
individuală excesivă (paragraful 63).
Curtea constată că eliminarea pensiilor de serviciu
reglementată de Legea nr. 119/2010 nu a reprezentat o sarcină
individuală excesivă, această sarcină fiind suportată de
cvasimajoritatea personalului angajat în domeniul public
care beneficia de astfel de pensii în egală măsură (spre
deosebire de cele reținute de Curtea Europeană a Drepturilor
Omului în Cauza Kjartan Asmundsson împotriva Islandei, 2005,
precitată). Ajustarea dictată de principiul contributivității nu
numai că elimină un beneficiu suplimentar acordat unor angajați
ai statului, dar îi integrează pe cvasimajoritatea acestora într-un
sistem unic de pensii publice. Totodată, conform
jurisprudenței Curții, dreptul la pensie nu este afectat decât
atunci când este redusă pensia contributivă (a se vedea Decizia
nr. 872 și Decizia nr. 874 din 25 iunie 2010, publicate în
Monitorul Oficial al României, Partea I, nr. 433 din 28 iunie
2010); or, în cauza de față, nu se pune o atare problemă, pensia
contributivă nefiind în niciun fel afectată sau restrânsă.
De asemenea, Curtea observă că, prin Decizia nr. 977 din
12 iulie 2011, publicată în Monitorul Oficial al României, Partea I,
nr. 711 din 10 octombrie 2011, a statuat: ăcuantumurile viitoare
ale pensiilor aflate în plată nu pot fi subsumate unui drept de
proprietate pe care beneficiarul unei pensii l-ar avea. Cuantumul
pensiei reprezintă un bun numai în măsura în care acesta a
devenit exigibil”.
În fine, Curtea reține că dispozițiile procedurale cuprinse la
art. 3 din Legea nr. 119/2010 nu încalcă cu nimic textele
constituționale invocate, ele reprezentând prevederi de natură
tehnică, legiuitorul fiind îndrituit să stabilească modalitatea
concretă de calcul al noilor pensii prin trimiterea generală pe
care o face la principiile fostei Legi nr. 19/2000 — în prezent
trimiterea, desigur, vizează Legea nr. 263/2010.

8

MONITORUL OFICIAL AL ROMÂNIEI, PARTEA I, Nr. 845/29.XI.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 lit. c) și art. 3 din Legea nr. 119/2010 privind
stabilirea unor măsuri în domeniul pensiilor, excepție ridicată de Maté Magdolna, Natea Matilda, Incze Ghizela, Lőrincz Károly,
Vagasi Anna, Valeria Slavic, Szakács Mária, Câmpean Anasztazia, Valeria Petres, Imre Ana, Gál Maria-Lili, Császár Clara, Valeria
Baciu, András Magdolna Iliana și Horváth Iolanda în dosarele nr. 2.961/96/2010, nr. 2.962/96/2010, nr. 2.958/96/2010,
nr. 2.960/96/2010, nr. 2.968/96/2010, nr. 2.965/96/2010, nr. 2.966/96/2010, nr. 2.950/96/2010, nr. 2.963/96/2010, nr. 2.957/96/2010,
nr. 2.955/96/2010, nr. 2.954/96/2010, nr. 2.952/96/2010, nr. 2.951/96/2010 și nr. 2.956/96/2010 ale Tribunalului Harghita — Secția
civilă.
Definitivă și general obligatorie.
Pronunțată în ședința publică din data de 29 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Benke Károly

CURTEA CONSTITUȚIONALĂ

D E C I Z I A Nr. 1.302
din 4 octombrie 2011

referitoare la excepția de neconstituționalitate a prevederilor art. 20, art. 21 și art. 25 alin. (2)
din Legea partidelor politice nr. 14/2003
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 20, art. 21 și art. 25 alin. (2) din Legea
partidelor politice nr. 14/2003, excepție ridicată de Partidul
Verde, prin președintele său Silviu Popa, în Dosarul
nr. 12.563/01/3/2007 al Tribunalului București — Secția a III-a
civilă, care formează obiectul Dosarului nr. 4.383D/2010 al Curții
Constituționale.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere, ca inadmisibilă, a excepției de
neconstituționalitate, apreciind că autorul acesteia învederează
aspecte referitoare la interpretarea și aplicarea legii la speță,
care excedează competenței Curții Constituționale.

C U R T E A,

având în vedere actele și lucrările dosarului, constată
următoarele:
Prin Încheierea din 8 octombrie 2010, pronunțată în Dosarul
nr. 12.563/01/3/2007, Tribunalul București — Secția a III-a
civilă a sesizat Curtea Constituțională cu excepția de
neconstituționalitate a dispozițiilor art. 20, art. 21 și art. 25
alin. (2) din Legea partidelor politice nr. 14/2003, excepție
ridicată de Partidul Verde, prin președintele său Silviu Popa, într-o
cauză civilă având ca obiect modificarea statutului partidului.
În motivarea excepției de neconstituționalitate autorul
acesteia susține în esență că, deși scopul textelor de lege
criticate este ăcorect, legal și moral”, totuși, prin modul în care
acestea sunt formulate, se instituie un control judecătoresc pur
formal asupra asocierii, anterior oricărei manifestări exprese de
voință a partidului respectiv. Susține că existența în statutul
partidului sau în proiectul de modificare a acestuia a unor texte
care, ăformal și aparent”, ar încălca ordinea de drept, ănu este o
condiție suficientă pentru respingerea cererii, față de textul
art. 40 alin. (2) din Constituție, care cere existența unor
manifestări exprese, fățișe, iar nu doar existența unei intenții
care s-ar putea sau nu materializa într-un viitor incert”.
Precizează că textele de lege supuse controlului de
constituționalitate pot fi utilizate în scopuri șicanatorii și vexatorii,
în dorința de a se împiedica înregistrarea unor statute sau
proiecte de modificare a statutului perfect legale și conforme cu
ordinea de drept. De aceea, apreciază că acestea devin o
piedică în calea înființării unui partid sau a desfășurării normale
a vieții unui partid politic.
Tribunalul București — Secția a III-a civilă consideră că
excepția de neconstituționalitate este neîntemeiată, libertatea

MONITORUL OFICIAL AL ROMÂNIEI, PARTEA I, Nr. 845/29.XI.2011
de asociere nefiind restrânsă prin faptul că legiuitorul a stabilit,
în vederea apărării ordinii de drept, unele condiții a căror
îndeplinire este supusă controlului judecătoresc.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că textele de lege criticate
sunt constituționale, întrucât nu aduc atingere dreptului de
asociere a cetățenilor în partide politice, astfel că nu pun în
discuție restrângerea exercițiului unor drepturi sau libertăți
fundamentale. Arată că, potrivit art. 126 alin. (2) din Constituție,
legiuitorul poate institui reguli deosebite în considerarea unor
situații diferite, or, importanța domeniului supus reglementării în
speță impune reguli stricte în ceea ce privește înregistrarea ori
modificarea statutului sau a programului partidului politic. În
plus, observă că autorul excepției sesizează necesitatea
reformulării textelor de lege ce formează obiectul acesteia, ăde
o manieră care să stabilească cu maximă precizie controlul care
să fie exercitat la înregistrarea unui partid politic sau la
înregistrarea proiectului de modificare a unui statut”. Or, potrivit
art. 2 alin. (3) din Legea nr. 47/1992, ăCurtea Constituțională se
pronunță numai asupra constituționalității actelor cu privire la
care a fost sesizată, fără a putea modifica sau completa
prevederile supuse controlului”.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 20, art. 21 și art. 25 alin. (2) din Legea partidelor
politice nr. 14/2003, publicată în Monitorul Oficial al României,
Partea I, nr. 25 din 17 ianuarie 2003, care au următorul conținut:
— Art. 20: ă(1) Tribunalul București examinează cererea de
înregistrare a partidului politic în ședință publică, cu participarea
reprezentantului Ministerului Public.

9

(2) Persoanele fizice sau juridice interesate pot interveni în
proces, dacă depun o cerere de intervenție în interes propriu,
potrivit Codului de procedură civilă. Cererea de intervenție se
comunică din oficiu persoanelor care au semnat cererea de
înregistrare.”;
— Art. 21: ă(1) Tribunalul București se pronunță asupra cererii
de înregistrare a partidului politic în cel mult 15 zile de la
expirarea termenului prevăzut la art. 18 alin. (2).
(2) Împotriva deciziei Tribunalului București pot face
contestație la Curtea de Apel București, în termen de 5 zile de
la comunicare, persoanele prevăzute la art. 18 alin. (1) lit. a),
Ministerul Public sau persoanele prevăzute la art. 20 alin. (2).
(3) Curtea de Apel București va examina contestația în
ședință publică, în termen de cel mult 15 zile de la înregistrarea
acesteia.
(4) Decizia Curții de Apel București este definitivă și
irevocabilă.”;
— Art. 25 alin. (2): ă(2) Orice modificare se comunică
Tribunalului București, în termen de 30 de zile de la data
adoptării, cu îndeplinirea prevederilor art. 18 alin. (2) și (3).
Tribunalul București o examinează potrivit procedurii prevăzute
la art. 20 și 21.”
În opinia autorului excepției, textele de lege criticate
contravin prevederilor din Constituție cuprinse la art. 40 —
ăDreptul de asociere” și art. 53 — ăRestrângerea exercițiului unor
drepturi sau al unor libertăți”.
Examinând excepția de neconstituționalitate, Curtea
constată că autorul acesteia deduce neconstituționalitatea
textelor de lege criticate din modalitatea de aplicare a acestora,
susținând, de fapt, că acestea pot deveni neconstituționale
atunci când sunt invocate în scopuri ășicanatorii sau vexatorii”.
Aceasta nu reprezintă însă o veritabilă critică de
neconstituționalitate, având în vedere că nu textul de lege
devine neconstituțional atunci când este utilizat abuziv, ci
atitudinea celui care încearcă să îl aplice cu o finalitate ilicită
este neconstituțională, contravenind art. 57 din Constituție,
potrivit căruia ăCetățenii români, cetățenii străini și apatrizii
trebuie să-și exercite drepturile și libertățile constituționale cu
bună-credință, fără să încalce drepturile și libertățile celorlalți”.
În aceste condiții, revine exclusiv instanței de judecată atributul
aprecierii cu privire la fondul litigiului, chestiunea criticată de
autorul excepției ținând, așadar, de aplicarea și de interpretarea
legii la speță, respectiv examinarea cererii de modificare a
statutului Partidului Verde.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 20, art. 21 și art. 25 alin. (2) din Legea
partidelor politice nr. 14/2003, excepție ridicată de Partidul Verde, prin președintele său Silviu Popa, în Dosarul nr. 12.563/01/3/2007
al Tribunalului București — Secția a III-a civilă.
Definitivă și general obligatorie.
Pronunțată în ședința publică din data de 4 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

10

MONITORUL OFICIAL AL ROMÂNIEI, PARTEA I, Nr. 845/29.XI.2011
CURTEA CONSTITUȚIONALĂ

D E C I Z I A Nr. 1.309
din 4 octombrie 2011

referitoare la excepția de neconstituționalitate a prevederilor Ordonanței de urgență a Guvernului
nr. 24/2008 privind accesul la propriul dosar și deconspirarea Securității, precum și ale Legii
nr. 293/2008 pentru aprobarea Ordonanței de urgență a Guvernului nr. 24/2008
privind accesul la propriul dosar și deconspirarea Securității
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ioana Marilena Chiorean

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor Ordonanței de urgență a Guvernului nr. 24/2008
privind accesul la propriul dosar și deconspirarea Securității,
excepție ridicată de Ioan Botofei în Dosarul nr. 683/2/2010 al
Curții de Apel București — Secția a VIII-a contencios
administrativ și fiscal și care formează obiectul Dosarului Curții
Constituționale nr. 6D/2011.
La apelul nominal răspunde avocatul Eugen Man pentru
autorul excepției de neconstituționalitate, cu împuternicire
avocațială depusă la dosar, și consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică. Procedura de citare a
fost legal îndeplinită.
Curtea dispune a se face apelul și în Dosarul nr. 48D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008, precum și ale
Legii nr. 293/2008 pentru aprobarea Ordonanței de urgență a
Guvernului nr. 24/2008 privind accesul la propriul dosar și
deconspirarea Securității, ridicată de Valerica Costin în Dosarul
nr. 6.436/2/2010 al Curții de Apel București — Secția a VIII-a
contencios administrativ și fiscal.
La apelul nominal răspunde consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică, lipsind autorul excepției
de neconstituționalitate, față de care procedura de citare a fost
legal îndeplinită.
Curtea dispune a se face apelul și în Dosarul nr. 53D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, ridicată de Ochea
Lionede în Dosarul nr. 3.174/2/2010 al Curții de Apel București —
Secția a VIII-a contencios administrativ și fiscal.
La apelul nominal răspunde autorul excepției de
neconstituționalitate și consilierul juridic Mihaela Jugaru pentru
Consiliul Național pentru Studierea Arhivelor Securității, cu
delegația depusă în ședința publică. Procedura de citare a fost
legal îndeplinită.
Curtea dispune a se face apelul și în Dosarul nr. 211D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, ridicată de Andrei

Uram-Țuculescu în Dosarul nr. 6.295/2/2010 al Curții de Apel
București — Secția a VIII-a contencios administrativ și fiscal.
La apelul nominal răspunde consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică, lipsind autorul excepției
de neconstituționalitate, față de care procedura de citare a fost
legal îndeplinită.
Curtea dispune a se face apelul și în Dosarul nr. 229D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, ridicată de Lup
Țepelea în Dosarul nr. 4.776/2/2010 al Curții de Apel București —
Secția a VIII-a contencios administrativ și fiscal.
La apelul nominal răspunde avocatul Eugen Man pentru
autorul excepției de neconstituționalitate, cu împuternicire
avocațială depusă la dosar, și consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică. Procedura de citare a
fost legal îndeplinită.
Curtea dispune a se face apelul și în Dosarul nr. 265D/2011,
în Dosarul nr. 272D/2011, în Dosarul nr. 273D/2011 și în Dosarul
nr. 282D/2011, având ca obiect excepția de neconstituționalitate
a prevederilor Ordonanței de urgență a Guvernului nr. 24/2008,
excepție ridicată de Adam Pescaru în Dosarul nr. 5.387/2/2010,
de Theodor Borcan în Dosarul nr. 4.492/2/2010, de Ioan
Adamescu în Dosarul nr. 12.143/2/2009, de Aurel Iatan în
Dosarul nr. 3.175/2/2010, toate ale Curții de Apel București —
Secția a VIII-a contencios administrativ și fiscal.
La apelul nominal răspunde, în toate dosarele, consilierul
juridic Mihaela Jugaru pentru Consiliul Național pentru Studierea
Arhivelor Securității, cu delegația depusă în ședința publică,
lipsind autorii excepției de neconstituționalitate, față de care
procedura de citare a fost legal îndeplinită.
Curtea dispune a se face apelul și în Dosarul nr. 305D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008, precum și ale
Legii nr. 293/2008 pentru aprobarea Ordonanței de urgență a
Guvernului nr. 24/2008 privind accesul la propriul dosar și
deconspirarea Securității, ridicată de Petru Vraci în Dosarul
nr. 3.280/2/2010 al Curții de Apel București — Secția a VIII-a
contencios administrativ și fiscal.
La apelul nominal răspunde consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică, lipsind autorul excepției
de neconstituționalitate, față de care procedura de citare a fost
legal îndeplinită.
Curtea dispune a se face apelul și în Dosarul nr. 344D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008, precum și ale
Legii nr. 293/2008 pentru aprobarea Ordonanței de urgență a
Guvernului nr. 24/2008 privind accesul la propriul dosar și
deconspirarea Securității, excepție ridicată de Dan-Adrian
Țurcanu în Dosarul nr. 2.776/2/2010 al Curții de Apel București —
Secția a VIII-a contencios administrativ și fiscal.

MONITORUL OFICIAL AL ROMÂNIEI, PARTEA I, Nr. 845/29.XI.2011
La apelul nominal răspunde avocatul Eugen Man pentru
autorul excepției de neconstituționalitate, cu împuternicire
avocațială depusă la dosar, și consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică. Procedura de citare a
fost legal îndeplinită.
Curtea dispune a se face apelul și în Dosarul nr. 353D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, excepție ridicată
de Andrei Sora în Dosarul nr. 5.388/2/2010 al Curții de Apel
București — Secția a VIII-a contencios administrativ și fiscal.
La apelul nominal răspunde consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică, lipsind autorul excepției
de neconstituționalitate, față de care procedura de citare a fost
legal îndeplinită.
Curtea dispune a se face apelul și în Dosarul nr. 390D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, excepție ridicată
de Grigore Predișor în Dosarul nr. 7.311/2/2010 al Curții de Apel
București — Secția a VIII-a contencios administrativ și fiscal.
La apelul nominal răspunde avocatul Eugen Man pentru
autorul excepției de neconstituționalitate, cu împuternicire
avocațială depusă la dosar, și consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică. Procedura de citare a
fost legal îndeplinită.
Curtea dispune a se face apelul și în Dosarul nr. 398D/2011,
în Dosarul nr. 413D/2011 și în Dosarul nr. 440D/2011, având ca
obiect excepția de neconstituționalitate a prevederilor
Ordonanței de urgență a Guvernului nr. 24/2008, precum și ale
Legii nr. 293/2008 pentru aprobarea Ordonanței de urgență a
Guvernului nr. 24/2008 privind accesul la propriul dosar și
deconspirarea Securității, excepție ridicată de Clement Pisică în
Dosarul nr. 4.387/2/2010 și de Francisc Balogi în Dosarul
nr. 3.893/2/2010 ale Curții de Apel București — Secția a VIII-a
contencios administrativ și fiscal, precum și de Mihai Volf în
Dosarul nr. 10.158/2/2009 al Înaltei Curți de Casație și Justiție —
Secția contencios administrativ și fiscal.
La apelul nominal răspunde, în toate dosarele, consilierul
juridic Mihaela Jugaru pentru Consiliul Național pentru Studierea
Arhivelor Securității, cu delegația depusă în ședința publică,
lipsind autorii excepției de neconstituționalitate, față de care
procedura de citare a fost legal îndeplinită.
Curtea dispune a se face apelul și în Dosarul nr. 581D/2011
și în Dosarul nr. 618D/2011, având ca obiect excepția de
neconstituționalitate a prevederilor Ordonanței de urgență a
Guvernului nr. 24/2008, precum și ale Legii nr. 293/2008 pentru
aprobarea Ordonanței de urgență a Guvernului nr. 24/2008
privind accesul la propriul dosar și deconspirarea Securității,
respectiv excepția de neconstituționalitate a prevederilor
Ordonanței de urgență a Guvernului nr. 24/2008, excepție
ridicată de Constantin Dăianu în Dosarul nr. 2.349/2/2010 și de
Nicolae Mavru în Dosarul nr. 4.904/2/2010 ale Curții de Apel
București — Secția a VIII-a contencios administrativ și fiscal.
La apelul nominal răspund autorii excepției de
neconstituționalitate și consilierul juridic Mihaela Jugaru pentru
Consiliul Național pentru Studierea Arhivelor Securității, cu
delegația depusă în ședința publică. Procedura de citare a fost
legal îndeplinită.
Curtea dispune a se face apelul și în Dosarul nr. 645D/2011,
având ca obiect excepția de neconstituționalitate a prevederilor
Ordonanței de urgență a Guvernului nr. 24/2008 privind accesul
la propriul dosar și deconspirarea Securității, excepție ridicată

11

de Tudor Șovan în Dosarul nr. 3.024/2/2010 al Curții de Apel
București — Secția a VIII-a contencios administrativ și fiscal.
La apelul nominal răspunde consilierul juridic Mihaela Jugaru
pentru Consiliul Național pentru Studierea Arhivelor Securității,
cu delegația depusă în ședința publică, lipsind autorul excepției
de neconstituționalitate, față de care procedura de citare a fost
legal îndeplinită.
Curtea, din oficiu, pune în discuție conexarea dosarelor.
Avocatul
Eugen
Man,
autorii
excepției
de
neconstituționalitate Ochea Lionede, Constantin Dăianu,
Nicolae Mavru și consilierul juridic al Consiliului Național pentru
Studierea Arhivelor Securității sunt de acord cu conexarea.
Reprezentantul Ministerului Public susține că nu se opune
conexării cauzelor.
Curtea, având în vedere identitatea de obiect al cauzelor, în
temeiul art. 14 și al art. 53 alin. (5) din Legea nr. 47/1992 privind
organizarea și funcționarea Curții Constituționale, raportate la
art. 164 din Codul de procedură civilă, dispune conexarea
dosarelor nr. 48D/2011, nr. 53D/2011, nr. 211D/2011,
nr. 229D/2011, nr. 265D/2011, nr. 272D/2011, nr. 273D/2011,
nr. 282D/2011, nr. 305D/2011, nr. 344D/2011, nr. 353D/2011,
nr. 390D/2011, nr. 398D/2011, nr. 413D/2011, nr. 440D/2011,
nr. 581D/2011, nr. 618D/2011 și nr. 645D/2011 la Dosarul
nr. 6D/2011, care a fost primul înregistrat.
Cauza fiind în stare de judecată, președintele Curții acordă
cuvântul avocatului Eugen Man, pentru autorii excepției de
neconstituționalitate Ioan Botofei, Lup Țepelea, Dan-Adrian
Țurcanu și Grigore Predișor, care solicită admiterea acesteia,
astfel cum a fost formulată în fața instanței judecătorești,
susținând că, în continuare, Consiliul Național pentru Studierea
Arhivelor Securității are atribuții jurisdicționale, prin întocmirea
de note de constatare, cu forță probantă, ceea ce încalcă
principiul separației puterilor în stat. Totodată, susține că
atribuțiile Consiliului Național pentru Studierea Arhivelor
Securității se suprapun cu atribuțiile Avocatului Poporului,
subrogându-se în dreptul cetățenilor de a avea acces liber la
justiție.
Autorul excepției de neconstituționalitate Ochea Lionede
solicită admiterea acesteia, susținând că nu a încălcat art. 28
din Constituția României din 1965 și nici un alt act normativ.
Autorul excepției de neconstituționalitate Constantin Dăianu,
de asemenea, solicită Curții Constituționale admiterea acesteia.
Autorul excepției de neconstituționalitate Nicolae Mavru
solicită admiterea acesteia, întrucât nu se poate invoca un
interes public peste limitele constituționale. Astfel, dispozițiile
criticate contravin principiului neretroactivității legii. Pe de altă
parte, susține că profesia de ofițer (și orice altă profesie) nu
poate face obiectul unei acțiuni în justiție, cum este acțiunea în
constatare de la Curtea de Apel București, iar Consiliul Național
pentru Studierea Arhivelor Securității nu se poate subroga în
drepturile cetățenilor de a avea acces liber la justiție. În final,
arată că Legea nr. 293/2008 este neconstituțională, deoarece
nu respectă Decizia Curții Constituționale nr. 51/2008, neputând
fi create, pe cale legislativă, premisele unei forme de răspundere
morală.
Consilierul juridic al Consiliului Național pentru Studierea
Arhivelor Securității solicită respingerea excepției de
neconstituționalitate, invocând în acest sens jurisprudența
constantă a Curții Constituționale, potrivit căreia Consiliul
Național pentru Studierea Arhivelor Securității nu mai are
atribuții jurisdicționale.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
sens în care invocă jurisprudența Curții Constituționale.

12

MONITORUL OFICIAL AL ROMÂNIEI, PARTEA I, Nr. 845/29.XI.2011
C U R T E A,

având în vedere actele și lucrările dosarelor, constată
următoarele:
Prin Încheierea din 23 noiembrie 2010, pronunțată în Dosarul
nr. 683/2/2010, prin Încheierea din 24 noiembrie 2010,
pronunțată în Dosarul nr. 6.436/2/2010, prin Încheierea din
27 octombrie 2010, pronunțată în Dosarul nr. 3.174/2/2010, prin
Încheierea din 26 ianuarie 2011, pronunțată în Dosarul
nr. 6.295/2/2010, prin Încheierea din 13 ianuarie 2011,
pronunțată în Dosarul nr. 4.776/2/2010, prin Încheierea din
15 februarie 2011, pronunțată în Dosarul nr. 5.387/2/2010, prin
Încheierea din 10 februarie 2011, pronunțată în Dosarul
nr. 4.492/2/2010, prin Încheierea din 12 noiembrie 2010,
pronunțată în Dosarul nr. 12.143/2/2009, prin Încheierea din
10 februarie 2011, pronunțată în Dosarul nr. 3.175/2/2010, prin
Sentința civilă nr. 519 din 26 ianuarie 2011, pronunțată în
Dosarul nr. 3.280/2/2010, prin Sentința civilă nr. 438 din
25 ianuarie 2011, pronunțată în Dosarul nr. 2.776/2/2010, prin
Încheierea din 15 februarie 2011, pronunțată în Dosarul
nr. 5.388/2/2010, prin Încheierea din 14 februarie 2011,
pronunțată în Dosarul nr. 7.311/2/2010, prin Încheierea din
4 martie 2011, pronunțată în Dosarul nr. 4.387/2/2010, prin
Încheierea din 8 decembrie 2010, pronunțată în Dosarul
nr. 3.893/2/2010, prin Sentința civilă nr. 2.484 din 29 martie
2011, pronunțată în Dosarul nr. 2.349/2/2010, prin Încheierea
din 12 aprilie 2011, pronunțată în Dosarul nr. 4.904/2/2010 și
prin Încheierea din 8 aprilie 2011, pronunțată în Dosarul
nr. 3.024/2/2010, Curtea de Apel București — Secția a VIII-a
contencios administrativ și fiscal a sesizat Curtea
Constituțională cu excepția de neconstituționalitate a
prevederilor Ordonanței de urgență a Guvernului
nr. 24/2008 privind accesul la propriul dosar și
deconspirarea Securității și ale Legii nr. 293/2008 pentru
aprobarea Ordonanței de urgență a Guvernului nr. 24/2008
privind accesul la propriul dosar și deconspirarea
Securității. Excepția de neconstituționalitate a fost ridicată de
pârâții Ioan Botofei, Valerica Costin, Ochea Lionede, Andrei
Uram-Țuculescu, Lup Țepelea, Adam Pescaru, Theodor Borcan,
Ioan Adamescu, Aurel Iatan, Petru Vraci, Dan-Adrian Țurcanu,
Andrei Sora, Grigore Predișor, Clement Pisică, Francisc Balogi,
Constantin Dăianu, Niculae Mavru și Tudor Șovan în cauze de
contencios administrativ având ca obiect soluționarea unor
acțiuni în constatare formulate de Consiliul Național pentru
Studierea Arhivelor Securității.
Prin Încheierea din 25 martie 2011, pronunțată în Dosarul
nr. 10.158/2/2009, Înalta Curte de Casație și Justiție — Secția
contencios administrativ și fiscal a sesizat Curtea
Constituțională cu excepția de neconstituționalitate a
prevederilor Ordonanței de urgență a Guvernului
nr. 24/2008 privind accesul la propriul dosar și
deconspirarea Securității și ale Legii nr. 293/2008 pentru
aprobarea Ordonanței de urgență a Guvernului nr. 24/2008
privind accesul la propriul dosar și deconspirarea
Securității. Excepția de neconstituționalitate a fost ridicată de
pârâtul Mihai Volf într-o cauză de contencios administrativ având
ca obiect soluționarea unei acțiuni în constatare formulate de
Consiliul Național pentru Studierea Arhivelor Securității.
În motivarea excepției de neconstituționalitate autorii
acesteia susțin, în esență, că prevederile Ordonanței de urgență
a Guvernului nr. 24/2008 și ale Legii nr. 293/2008 sunt
neconstituționale, deoarece încalcă prezumția de nevinovăție,
creând premisele unei forme de răspundere morală și juridică,
fără a se stabili vreo formă de vinovăție. Totodată, dispozițiile
criticate acordă atribuții jurisdicționale Consiliului Național pentru
Studierea Arhivelor Securității, care trebuie să fie doar o
autoritate administrativă autonomă. Or, Ordonanța de urgență
a Guvernului nr. 24/2008 creează posibilitatea acestui consiliu

de a se substitui unei instanțe judecătorești, prin faptul că
structurile sale interne, inclusiv Colegiul, emit evaluări și
constatări care sunt de competența unei instanțe judecătorești,
iar foștii lucrători ai Securității nu au dreptul de a se apăra în fața
Colegiului Consiliului Național pentru Studierea Arhivelor
Securității. De asemenea, Consiliul Național pentru Studierea
Arhivelor Securității se subrogă și instituției Avocatul Poporului,
care este creată special pentru apărarea drepturilor și libertăților
persoanelor fizice.
Totodată, se susține că prin adoptarea Ordonanței de
urgență a Guvernului nr. 24/2008 au fost încălcate prevederile
art. 115 alin. (4) și (6) din Constituție, neexistând o situație
extraordinară care a determinat emiterea acestui act normativ,
care a afectat drepturi fundamentale. Ordonanța în discuție are
caracter politic și vindicativ, contrar sistemului de drept, are un
caracter discriminatoriu și a fost emisă cu încălcarea
prevederilor constituționale, fără a se motiva urgența în
cuprinsul acesteia.
De asemenea, reglementarea criticată încalcă și principiile
ce guvernează competența materială a instanțelor de
contencios administrativ, care nu se pot pronunța asupra actelor
de comandament militar, și îngrădește dreptul la apărare la o
instanță competentă și apropiată de domiciliul pârâtului prin
instituirea unei singure instanțe competente.
Curtea de Apel București –— Secția a VIII-a contencios
administrativ și fiscal consideră că excepția de
neconstituționalitate este neîntemeiată, deoarece prin
Ordonanța de urgență a Guvernului nr. 24/2008 s-au realizat o
modificare esențială a regimului juridic aplicabil persoanelor
verificate sub aspectul constatării calității de lucrător sau
colaborator al Securității, precum și o reconfigurare a Consiliului
Național pentru Studierea Arhivelor Securității, ca autoritate
autonomă, lipsită de atribuții jurisdicționale, ale cărei acte privind
accesul la propriul dosar și deconspirarea Securității sunt
supuse controlului instanțelor de judecată.
Înalta Curte de Casație și Justiție — Secția contencios
administrativ și fiscal consideră că dispozițiile criticate sunt
constituționale.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând actele de sesizare, rapoartele întocmite de
judecătorul-raportor, susținerile părților prezente, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile Ordonanței de urgență a Guvernului nr. 24/2008
privind accesul la propriul dosar și deconspirarea Securității,
publicată în Monitorul Oficial al României, Partea I, nr. 182 din
10 martie 2008, precum și ale Legii nr. 293/2008 pentru
aprobarea Ordonanței de urgență a Guvernului nr. 24/2008
privind accesul la propriul dosar și deconspirarea Securității,
publicată în Monitorul Oficial al României, Partea I, nr. 800 din
28 noiembrie 2008.
Autorii excepției de neconstituționalitate consideră că
prevederile criticate contravin dispozițiilor constituționale ale

MONITORUL OFICIAL AL ROMÂNIEI, PARTEA I, Nr. 845/29.XI.2011
art. 1 alin. (3) privind statul de drept, ale art. 4 alin. (2) privind
egalitatea, ale art. 11 privind dreptul internațional și dreptul
intern, ale art. 15 alin. (2) privind principiul neretroactivității legii,
ale art. 16 privind egalitatea în fața legii, ale art. 20 referitoare la
tratatele internaționale privind drepturile omului, ale art. 21
privind accesul liber la justiție, ale art. 22 privind dreptul la viață
și la integritate fizică și psihică, ale art. 23 alin. (11) privind
prezumția de nevinovăție, ale art. 24 privind dreptul la apărare,
ale art. 30 alin. (6) privind libertatea de exprimare, ale art. 47
alin. (1) privind nivelul de trai, ale art. 52 alin. (1) privind dreptul
persoanei vătămate de o autoritate publică, ale art. 53 privind
restrângerea exercițiului unor drepturi sau al unor libertăți, ale
art. 54 privind fidelitatea față de țară, ale art. 55 privind apărarea
țării, ale art. 58 alin. (1) privind numirea și rolul Avocatului
Poporului, ale art. 108 alin. (3) privind emiterea ordonanțelor
Guvernului în temeiul unei legi speciale de abilitare, ale art. 115
alin. (4) și (6) privind cerințele de adoptare a ordonanțelor de
urgență ale Guvernului, ale art. 124 alin. (2) privind înfăptuirea
justiției, ale art. 126 alin. (5) și (6) privind interzicerea înființării
de instanțe extraordinare și controlul judecătoresc al actelor
administrative, ale art. 130 privind poliția instanțelor și ale
art. 131 privind rolul Ministerului Public. Totodată, autorii
excepției de neconstituționalitate invocă și prevederile art. 6—10,
13, 14 și 17 din Convenția pentru apărarea drepturilor omului și
a libertăților fundamentale, ale art. 2, 12, 17—19 și 26 din Pactul
internațional cu privire la drepturile civile și politice, precum și
ale art. 33 din Constituția Republicii Socialiste România din
1965.
Examinând excepția de neconstituționalitate, Curtea
constată că s-a mai pronunțat în numeroase cazuri asupra
prevederilor de lege criticate, constatând că acestea nu
contravin dispozițiilor constituționale și convenționale invocate.
Astfel, cu privire la criticile de neconstituționalitate extrinsecă
a Ordonanței de urgență a Guvernului nr. 24/2008, prin Decizia
nr. 220 din 9 martie 2010, publicată în Monitorul Oficial al
României, Partea I, nr. 219 din 8 aprilie 2010, Curtea a constatat
că nu poate reține critica referitoare la nesocotirea dispozițiilor
art. 115 alin. (4) din Constituție, întrucât la momentul emiterii
ordonanței de urgență criticate au fost îndeplinite condițiile
impuse de textul constituțional invocat: existența unei situații
extraordinare a cărei reglementare să nu poată fi amânată și
motivarea urgenței în cuprinsul ordonanței. În ceea ce privește
invocarea dispozițiilor art. 108 alin. (3) din Legea fundamentală,
Curtea a observat că este lipsită de incidență în cauză, în
formularea acestei critici făcându-se confuzie între regimul
adoptării ordonanțelor simple, care se emit în temeiul unei legi
speciale de abilitare, și regimul adoptării celor de urgență, care
pot fi adoptate de Guvern în virtutea dispozițiilor art. 115 alin. (4)
din Constituție, cu respectarea condițiilor amintite mai sus.
Referitor la criticile de neconstituționalitate intrinsecă, prin
aceeași decizie Curtea a constatat că nu este întemeiată
susținerea potrivit căreia Ordonanța de urgență a Guvernului
nr. 24/2008 ar fi contrară dispozițiilor art. 124 alin. (1) din
Constituție, care prevăd că justiția se înfăptuiește în numele
legii, ănicidecum în numele ordonanței”. Aceasta deoarece
noțiunea de ălege” este utilizată de textul constituțional în sens
larg, legislatorul constituant neavând în vedere exclusiv
semnificația restrânsă, de act adoptat de Parlament, ca unică
autoritate legiuitoare a țării, ci referindu-se la ansamblul actelor
normative ce formează dreptul intern.
Prin Decizia nr. 45 din 20 ianuarie 2011, publicată în
Monitorul Oficial al României, Partea I, nr. 171 din 10 martie
2011, Curtea a constatat că este neîntemeiată critica referitoare
la nesocotirea dispozițiilor constituționale care statuează cu
privire la rolul Avocatului Poporului de apărător al drepturilor și
libertăților persoanelor fizice. Posibilitatea pe care o are Consiliul
Național pentru Studierea Arhivelor Securității de a promova

13

acțiuni în constatarea calității de lucrător sau de colaborator al
Securității nu reprezintă o substituire a acestuia în atribuțiile
Avocatului Poporului. Această instituție dispune de mecanisme
specifice, determinate în mod cuprinzător și detaliat în legea sa
de organizare și funcționare, de natură să asigure în mod
eficient realizarea rolului său constituțional. De altfel, potrivit
prevederilor art. 2 alin. (2) din Legea nr. 35/1997 privind
organizarea și funcționarea instituției Avocatul Poporului, ăîn
exercitarea atribuțiilor sale, Avocatul Poporului nu se substituie
autorităților publice”.
Totodată, prin Decizia nr. 436 din 15 aprilie 2010, publicată
în Monitorul Oficial al României, Partea I, nr. 381 din 9 iunie
2010, Curtea a statuat că prin Ordonanța de urgență a
Guvernului nr. 24/2008 s-a realizat o reconfigurare a Consiliului
Național pentru Studierea Arhivelor Securității, ca autoritate
administrativă autonomă, lipsită de atribuții jurisdicționale, ale
cărei acte privind accesul la dosar și deconspirarea Securității
sunt supuse controlului instanțelor de judecată. Așadar, în
condițiile în care acțiunea în constatarea calității de lucrător al
Securității este introdusă la o instanță de judecată, a cărei
hotărâre poate fi atacată cu recurs, dispozițiile Ordonanței de
urgență a Guvernului nr. 24/2008 nu sunt de natură să confere
Consiliului Național pentru Studierea Arhivelor Securității rolul
de instanță extraordinară, astfel că nu se poate susține
încălcarea dispozițiilor art. 126 alin. (5) din Constituție.
Cu privire la critica referitoare la competența exclusivă a unei
singure instanțe de soluționare a cauzelor având ca obiect
constatarea calității de lucrător sau colaborator al Securității, și
anume Secția de contencios administrativ și fiscal a Curții de
Apel București, Curtea Constituțională a observat, prin Decizia
nr. 530 din 9 aprilie 2009, publicată în Monitorul Oficial al
României, Partea I, nr. 430 din 24 iunie 2009, că, potrivit art. 126
alin. (1) și (2) din Constituție, justiția se realizează prin instanțele
judecătorești, a căror competență este stabilită numai prin lege.
Or, dispozițiile criticate din Ordonanța de urgență a Guvernului
nr. 24/2008 satisfac pe deplin exigențele constituționale
invocate, inclusiv cele prevăzute de art. 126 alin. (5) referitoare
la interdicția înființării de instanțe extraordinare.
Prin aceeași decizie Curtea a constatat că nu este întemeiată
nici critica referitoare la pretinsa nerespectare a principiului
egalității în drepturi, deoarece Ordonanța de urgență a
Guvernului nr. 24/2008 nu instituie niciun privilegiu sau nicio
discriminare pe criterii arbitrare, fiind aplicabilă tuturor
persoanelor aflate în ipoteza normei.
Curtea a mai reținut că Ordonanța de urgență a Guvernului
nr. 24/2008 urmărește deconspirarea prin consemnarea publică
a persoanelor care au participat la activitatea de poliție politică
comunistă, fără să promoveze răspunderea juridică și politică a
acestora și fără să creeze premisele unei forme de răspundere
morală și juridică colectivă, pentru simpla participare la
activitatea serviciilor de informații, în condițiile lipsei de vinovăție
și a vreunei încălcări a drepturilor omului și a libertăților
fundamentale.
Totodată, prin Decizia nr. 1.311 din 14 octombrie 2010,
publicată în Monitorul Oficial al României, Partea I, nr. 760 din
15 noiembrie 2010, Curtea a respins excepția de
neconstituționalitate a dispozițiilor criticate din Ordonanța de
urgență a Guvernului nr. 24/2008 ca neîntemeiată, reținând că,
în condițiile în care acțiunea în constatarea calității de lucrător al
Securității este introdusă la o instanță de judecată a cărei
hotărâre poate fi atacată cu recurs, dispozițiile Ordonanței de
urgență a Guvernului nr. 24/2008 nu sunt de natură a încălca
dreptul la un proces echitabil și dreptul la apărare și nici celelalte
drepturi și libertăți fundamentale invocate, părțile având,
deopotrivă, posibilitatea de a uza de garanțiile prevăzute de
legea procesuală civilă pentru a-și susține poziția asupra
problemelor de fapt și de drept.

14

MONITORUL OFICIAL AL ROMÂNIEI, PARTEA I, Nr. 845/29.XI.2011

Întrucât criticile de neconstituționalitate din prezenta cauză
privesc, în esență, aceleași aspecte și având în vedere că nu
au intervenit elemente noi, de natură să determine schimbarea
jurisprudenței Curții Constituționale, considerentele și soluțiile
deciziilor menționate își păstrează valabilitatea și în cauza de
față.
Curtea mai reține că celelalte dispoziții din Constituție și din
actele internaționale invocate nu au legătură cu cauza de față.

Cât privește raportarea la norme ale Constituției din anul
1965, Curtea constată că aceasta nu poate fi primită, deoarece —
în cadrul controlului de constituționalitate — Curtea
Constituțională poate analiza doar conformitatea Ordonanței de
urgență a Guvernului nr. 24/2008 și a Legii nr. 293/2008 cu
prevederile Constituției din anul 1991, revizuită în anul 2003, în
baza principiului tempus regit actum, din moment ce aceste
două acte normative au fost adoptate sub imperiul Constituției
din anul 1991.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor Ordonanței de urgență a Guvernului nr. 24/2008
privind accesul la propriul dosar și deconspirarea Securității și ale Legii nr. 293/2008 pentru aprobarea Ordonanței de urgență a
Guvernului nr. 24/2008 privind accesul la propriul dosar și deconspirarea Securității, excepție ridicată de Ioan Botofei în Dosarul
nr. 683/2/2010, de Valerica Costin în Dosarul nr. 6.436/2/2010, de Ochea Lionede în Dosarul nr. 3.174/2/2010, de Andrei UramȚuculescu în Dosarul nr. 6.295/2/2010, de Lup Țepelea în Dosarul nr. 4.776/2/2010, de Adam Pescaru în Dosarul nr. 5.387/2/2010,
de Theodor Borcan în Dosarul nr. 4.492/2/2010, de Ioan Adamescu în Dosarul nr. 12.143/2/2009, de Aurel Iatan în Dosarul
nr. 3.175/2/2010, de Petru Vraci în Dosarul nr. 3.280/2/2010, de Dan-Adrian Țurcanu în Dosarul nr. 2.776/2/2010, de Andrei Sora
în Dosarul nr. 5.388/2/2010, de Grigore Predișor în Dosarul nr. 7.311/2/2010, de Clement Pisică în Dosarul nr. 4.387/2/2010, de
Francisc Balogi în Dosarul nr. 3.893/2/2010, toate ale Curții de Apel București — Secția a VIII-a contencios administrativ și fiscal,
de Mihai Volf în Dosarul nr. 10.158/2/2009 al Înaltei Curți de Casație și Justiție — Secția contencios administrativ și fiscal, de
Constantin Dăianu în Dosarul nr. 2.349/2/2010, de Nicolae Mavru în Dosarul nr. 4.904/2/2010 și de Tudor Șovan în Dosarul
nr. 3.024/2/2010 ale Curții de Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 4 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 1.414
din 20 octombrie 2011

referitoare la excepția de neconstituționalitate a prevederilor art. 219 și art. 267
din Legea nr. 53/2003 — Codul muncii, art. 73 din Legea nr. 168/1999 privind soluționarea
conflictelor de muncă, precum și ale art. 28 alin. (2) din Legea sindicatelor nr. 54/2003
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Simina Gagu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.

Pe rol se află soluționarea excepției de neconstituționalitate
a prevederilor art. 222 și art. 282 din Legea nr. 53/2003 — Codul
muncii, art. 73 din Legea nr. 168/1999 privind soluționarea
conflictelor de muncă, precum și ale art. 28 alin. (2) din Legea
sindicatelor nr. 54/2003, excepție ridicată de Societatea
Comercială ăPetrom” — S.A. din București în Dosarul
nr. 14.061/3/2009 al Tribunalului București — Secția a VIII-a
conflicte de muncă și asigurări sociale și care constituie obiectul
Dosarului Curții Constituționale nr. 723D/2011.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate, ca

MONITORUL OFICIAL AL ROMÂNIEI, PARTEA I, Nr. 845/29.XI.2011
inadmisibilă, sens în care invocă Decizia Curții Constituționale
nr. 1.424/2010.
C U R T E A,

având în vedere actele și lucrările dosarului, reține următoarele:
Prin Încheierea din 8 martie 2010, pronunțată în Dosarul
nr. 14.061/3/2009, Tribunalul București — Secția a VIII-a
conflicte de muncă și asigurări sociale a sesizat Curtea
Constituțională cu excepția de neconstituționalitate a
prevederilor art. 222 și art. 282 din Legea nr. 53/2003 —
Codul muncii, art. 73 din Legea nr. 168/1999 privind
soluționarea conflictelor de muncă, precum și ale art. 28
alin. (2) din Legea sindicatelor nr. 54/2003. Excepția a fost
ridicată de Societatea Comercială ăPetrom” — S.A. din
București într-o cauză civilă având ca obiect obligația de a face.
În motivarea excepției de neconstituționalitate autorul
acesteia susține, în esență, că prevederile legale criticate sunt
într-o vădită contradicție cu litera și spiritul Constituției, deoarece
nu impun imperativ ca sindicatele să fie parte în proces. Cu alte
cuvinte, soluția legislativă actuală, caracterizată printr-un
ăformalism excesiv”, nu recunoaște posibilitatea pentru unitate
să cheme în judecată, pe cale principală sau pe cale incidentală,
sindicatele, în calitatea lor de parteneri de dialog social, implicați
în procesul de asigurare a păcii sociale. Se încalcă astfel
egalitatea în fața legii a unității și a salariaților, care presupune
egalitatea de arme juridice utilizate în conflictele de muncă,
dreptul unității de apărare, drept al cărui exercițiu nu poate fi
restrâns, precum și caracterul obligatoriu al convențiilor colective
încheiate în urma dialogului social.
De asemenea, autorul excepției susține că prevederile legale
criticate impun o diferențiere arbitrară de regim juridic între
conflictele de interese și cele de drepturi, pe de parte, și de
reglementare a rolului sindicatelor în cadrul conflictelor de
drepturi, pe de altă parte, în timp ce menținerea în legislația
actuală a art. 222 și art. 282 din Legea nr. 53/2003, a art. 73 din
Legea nr. 168/1999 și a art. 28 alin. (2) din Legea nr. 54/2003
reprezintă o incoerență legislativă în privința calității procesuale
a sindicatelor la rezolvarea conflictelor de drepturi. Totodată,
rolul recunoscut sindicatelor prin Legea fundamentală nu poate
fi limitat în mod arbitrar de legiuitor, care alege să dea
sindicatelor doar drepturi de reprezentare, fără posibilitatea
unității de a formula cereri în contradictoriu cu acestea, în
legătură cu executarea contractului colectiv de muncă negociat.
Tribunalul București — Secția a VIII-a conflicte de muncă
și asigurări sociale apreciază că excepția de
neconstituționalitate este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, prevederile legale
criticate, raportate la dispozițiile Constituției, precum și Legea
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției de neconstituționalitate îl constituie
prevederile art. 222 și art. 282 din Legea nr. 53/2003 — Codul

15

muncii, publicată în Monitorul Oficial al României, Partea I, nr. 72
din 5 februarie 2003.
Curtea constată că, ulterior sesizării sale, art. 222 din Legea
nr. 53/2003 a fost modificat prin art. I pct. 77 din Legea
nr. 40/2011 pentru modificarea și completarea Legii nr. 53/2003 —
Codul muncii, publicată în Monitorul Oficial al României, Partea I,
nr. 225 din 31 martie 2011, preluându-se soluția legislativă
contestată; în urma acestei modificări, Legea nr. 53/2003 a fost
republicată în Monitorul Oficial al României, Partea I, nr. 345 din
18 mai 2011, soluțiile legislative criticate cuprinse în art. 222 și
art. 282 regăsindu-se în prezent în art. 219 și art. 267 din lege.
Aceste prevederi de lege au următoarea redactare:
— Art. 219: ăLa cererea membrilor lor, sindicatele pot să îi
reprezinte pe aceștia în cadrul conflictelor de muncă, în condițiile
legii.”;
— Art. 267: ăPot fi părți în conflictele de muncă:
a) salariații, precum și orice altă persoană titulară a unui
drept sau a unei obligații în temeiul prezentului cod, al altor legi
sau al contractelor colective de muncă;
b) angajatorii — persoane fizice și/sau persoane juridice —,
agenții de muncă temporară, utilizatorii, precum și orice altă
persoană care beneficiază de o muncă desfășurată în condițiile
prezentului cod;
c) sindicatele și patronatele;
d) alte persoane juridice sau fizice care au această vocație
în temeiul legilor speciale sau al Codului de procedură civilă.”
De asemenea, obiect al excepției de neconstituționalitate îl
constituie și prevederile art. 73 din Legea nr. 168/1999 privind
soluționarea conflictelor de muncă, publicată în Monitorul Oficial
al României, Partea I, nr. 582 din 29 noiembrie 1999, și ale
art. 28 alin. (2) din Legea sindicatelor nr. 54/2003, publicată în
Monitorul Oficial al României, Partea I, nr. 73 din 5 februarie
2003, cu următorul conținut:
— Art. 73 din Legea nr. 168/1999: ăCererile pot fi formulate
de cei ale căror drepturi au fost încălcate, după cum urmează:
a) măsurile unilaterale de executare, modificare suspendare
sau încetare a contractului de muncă, inclusiv deciziile de
imputare sau angajamentele de plată a unor sume de bani, pot
fi contestate în termen de 30 de zile de la data la care cel
interesat a luat cunoștință de măsura dispusă;
b) constatarea nulității unui contract individual sau colectiv
de muncă poate fi cerută de părți pe întreaga perioadă în care
contractul respectiv este în ființă;
c) constatarea încetării unui contract colectiv de muncă poate
fi cerută până la încheierea unui nou contract colectiv de muncă;
d) plata despăgubirilor pentru pagubele cauzate și restituirea
unor sume care au format obiectul unor plăți nedatorate pot fi
cerute de salariați în termen de 3 ani de la data producerii
pagubei.”;
— Art. 28 alin. (2) din Legea nr. 54/2003: ăÎn exercitarea
atribuțiilor prevăzute la alin. (1) organizațiile sindicale au dreptul
de a întreprinde orice acțiune prevăzută de lege, inclusiv de a
formula acțiune în justiție în numele membrilor lor, fără a avea
nevoie de un mandat expres din partea celor în cauză. Acțiunea
nu va putea fi introdusă sau continuată de organizația sindicală
dacă cel în cauză se opune sau renunță la judecată.”
Curtea constată că, ulterior sesizării sale, Legea nr. 54/2003
și Legea nr. 168/1999 au fost abrogate prin prevederile art. 224
lit. a) și b) din Legea dialogului social nr. 62/2011, publicată în
Monitorul Oficial al României, Partea I, nr. 322 din 10 mai 2011.
Având însă în vedere considerentele Deciziei Curții
Constituționale nr. 766 din 15 iunie 2011, publicată în Monitorul
Oficial al României, Partea I, nr. 549 din 3 august 2011, din care
se desprinde, în esență, necesitatea analizării constituționalității
acelor dispoziții de lege care sunt aplicabile speței în care s-a
ridicat excepția de neconstituționalitate, Curtea urmează a
exercita controlul de constituționalitate cu privire la prevederile

16

MONITORUL OFICIAL AL ROMÂNIEI, PARTEA I, Nr. 845/29.XI.2011

art. 219 și art. 267 din Legea nr. 53/2003 — Codul muncii, ale
art. 73 din Legea nr. 168/1999, precum și ale art. 28 alin. (2) din
Legea nr. 54/2003.
Autorul excepției consideră că textele de lege criticate sunt
contrare dispozițiilor din Constituție cuprinse în art. 1 alin. (3)
privind statul român, art. 9 privind sindicatele, patronatele și
asociațiile profesionale, art. 16 alin. (1) și (2) care consacră
principiul egalității în drepturi, art. 20 referitor la tratatele
internaționale privind drepturile omului, art. 24 alin. (1) care
garantează dreptul la apărare, art. 40 alin. (1) referitor la dreptul
de asociere, art. 41 alin. (5) privind dreptul la negocieri colective
în materie de muncă și caracterul obligatoriu al convențiilor
colective și art. 53 referitor la restrângerea exercițiului unor
drepturi sau al unor libertăți. Sunt invocate totodată dispozițiile
art. 6 paragraful 1 din Convenția pentru apărarea drepturilor
omului și a libertăților fundamentale privind dreptul la un proces
echitabil.
Examinând excepția de neconstituționalitate, Curtea
constată că autorul acesteia nu formulează o veritabilă critică
de neconstituționalitate, ci solicită, de fapt, modificarea și

completarea prevederilor legale, fapt ce excedează competenței
Curții Constituționale, întrucât, potrivit prevederilor art. 2 alin. (3)
din Legea nr. 47/1992, republicată, ăCurtea Constituțională se
pronunță numai asupra constituționalității actelor cu privire la
care a fost sesizată, fără a putea modifica sau completa
prevederile supuse controlului”.
Prin urmare, excepția de neconstituționalitate a prevederilor
art. 219 și art. 267 din Legea nr. 53/2003, ale art. 73 din Legea
nr. 168/1999, precum și ale art. 28 alin. (2) din Legea
sindicatelor nr. 54/2003, urmează a fi respinsă ca inadmisibilă.
De altfel, prin mai multe decizii, de exemplu, Decizia
nr. 1.045 din 14 iulie 2011, publicată în Monitorul Oficial al
României, Partea I, nr. 717 din 12 octombrie 2011, și Decizia
nr. 1.066 din 14 iulie 2011, publicată în Monitorul Oficial al
României, Partea I, nr. 711 din 10 octombrie 2011, Curtea
Constituțională a respins ca inadmisibilă excepția de
neconstituționalitate a acelorași prevederi de lege, ridicată din
perspectiva unor critici similare celor formulate în situația de
față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a prevederilor art. 219 și art. 267 din Legea nr. 53/2003 —
Codul muncii, art. 73 din Legea nr. 168/1999 privind soluționarea conflictelor de muncă, precum și ale art. 28 alin. (2) din Legea
sindicatelor nr. 54/2003, excepție ridicată de Societatea Comercială ăPetrom” — S.A. din București în Dosarul nr. 14.061/3/2009
al Tribunalului București — Secția a VIII-a conflicte de muncă și asigurări sociale.
Definitivă și general obligatorie.
Pronunțată în ședința publică din data de 20 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Simina Gagu

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 845/29.XI.2011 conține 16 pagini.

Prețul: 3,20 lei

&JUYDGY|528062]
ISSN 1453—4495

