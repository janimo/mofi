Anul 179 (XXIII) — Nr. 52

PARTEA I

LEGI, DECRETE, HOTĂRÂRI ȘI ALTE ACTE

Joi, 20 ianuarie 2011

SUMAR

Nr.

Pagina
HOTĂRÂRI ALE SENATULUI

41/2010. — Hotărâre cu privire la propunerea de decizie a
Parlamentului European și a Consiliului privind lista
documentelor de călătorie care conferă titularului
dreptul de trecere a frontierelor externe și pe care se
poate aplica o viză, precum și privind un mecanism de
creare a acestei liste ..................................................
42/2010. — Hotărâre cu privire la propunerea de regulament
al Parlamentului European și al Consiliului privind
instituirea unui mecanism de evaluare în vederea
verificării aplicării acquis-ului Schengen ....................

2

2

DECIZII ALE CURȚII CONSTITUȚIONALE
Decizia nr. 1.277 din 12 octombrie 2010 referitoare la excepția
de neconstituționalitate a dispozițiilor art. 21—24 din
Legea nr. 53/2003 — Codul muncii ............................
Decizia nr. 1.386 din 26 octombrie 2010 referitoare la excepția
de neconstituționalitate a prevederilor art. 771 alin. (6)
teza finală din Legea nr. 571/2003 privind Codul
fiscal ..........................................................................
Decizia nr. 1.517 din 18 noiembrie 2010 referitoare la excepția
de neconstituționalitate a dispozițiilor art. 6 alin. (1) din
Ordonanța Guvernului nr. 5/2001 privind procedura
somației de plată ........................................................

Nr.
Decizia nr. 1.523 din 18 noiembrie 2010 referitoare la excepția
de neconstituționalitate a dispozițiilor art. 1 alin. (1) și
art. 111 alin. (2) din Ordonanța Guvernului nr. 5/2001
privind procedura somației de plată ..........................
Decizia nr. 1.528 din 25 noiembrie 2010 referitoare la excepția
de neconstituționalitate a dispozițiilor art. 3741 din
Codul de procedură civilă și ale art. 120 din Ordonanța
de urgență a Guvernului nr. 99/2006 privind instituțiile
de credit și adecvarea capitalului ..............................
Decizia nr. 1.537 din 25 noiembrie 2010 referitoare la excepția
de neconstituționalitate a prevederilor art. 14 alin. (1)
din Ordonanța de urgență a Guvernului nr. 51/2008
privind ajutorul public judiciar în materie civilă ..........

12–13

DECIZII ALE PRIMULUI-MINISTRU
— Decizie privind exercitarea, cu caracter temporar,
prin detașare, de către domnul Lorant Para a funcției
publice de secretar general adjunct al Ministerului
Mediului și Pădurilor ..................................................

13

REPUBLICĂRI
Legea nr. 491/2003 privind plantele medicinale și aromatice,
precum și produsele stupului ....................................

14–15

Rectificări ..............................................................................

16

7.
3–5

5–6

7–8

Pagina

8–9

10–11

2

MONITORUL OFICIAL AL ROMÂNIEI, PARTEA I, Nr. 52/20.I.2011

HOTĂRÂRI ALE SENATULUI
PARLAMENTUL ROMÂNIEI
S E N AT U L

HOTĂRÂRE
cu privire la propunerea de decizie a Parlamentului European și a Consiliului privind lista
documentelor de călătorie care conferă titularului dreptul de trecere a frontierelor externe
și pe care se poate aplica o viză, precum și privind un mecanism de creare a acestei liste
Având în vedere Raportul Comisiei pentru apărare, ordine publică și siguranță națională nr. 167 din 16 decembrie 2010,
în temeiul dispozițiilor art. 67, art. 148 alin. (2) și (3) din Constituția României, republicată, și ale Protocolului nr. 2 anexat
Tratatului de la Lisabona de modificare a Tratatului privind Uniunea Europeană și a Tratatului de instituire a Comunității Europene,
semnat la Lisabona la 13 decembrie 2007, ratificat prin Legea nr. 13/2008,
Senatul adoptă prezenta hotărâre.
Art. 1. — Senatul constată că propunerea de decizie a
Parlamentului European și a Consiliului privind lista
documentelor de călătorie care conferă titularului dreptul de
trecere a frontierelor externe și pe care se poate aplica o viză,
precum și privind un mecanism de creare a acestei liste
respectă principiile subsidiarității și proporționalității,
considerând că obiectivul privind stabilirea unui mecanism care
să asigure actualizarea permanentă a listei documentelor de
călătorie eliberate de țările terțe, crearea unui mecanism

centralizat de evaluare tehnică a acestor documente și
asigurarea faptului că statele membre își exprimă poziția în ceea
ce privește recunoașterea sau nerecunoașterea documentelor
de călătorie nu poate fi atins prin reglementări adoptate numai
la nivelul statelor membre și nici nu se depășește ceea ce este
necesar a se reglementa pentru realizarea acestui obiectiv.
Art. 2. — Opinia cuprinsă în prezenta hotărâre se transmite
către instituțiile europene.

Această hotărâre a fost adoptată de Senat în ședința din 22 decembrie 2010, cu respectarea prevederilor art. 76 alin. (2)
din Constituția României, republicată.
PREȘEDINTELE SENATULUI

MIRCEA-DAN GEOANĂ
București, 22 decembrie 2010.
Nr. 41.
PARLAMENTUL ROMÂNIEI
S E N AT U L

HOTĂRÂRE
cu privire la propunerea de regulament al Parlamentului European și al Consiliului
privind instituirea unui mecanism de evaluare în vederea verificării aplicării acquis-ului Schengen
Având în vedere Raportul Comisiei pentru apărare, ordine publică și siguranță națională nr. 168 din 16 decembrie 2010,
în temeiul dispozițiilor art. 67, art. 148 alin. (2) și (3) din Constituția României, republicată, și ale Protocolului nr. 2 anexat
Tratatului de la Lisabona de modificare a Tratatului privind Uniunea Europeană și a Tratatului de instituire a Comunității Europene,
semnat la Lisabona la 13 decembrie 2007, ratificat prin Legea nr. 13/2008,
Senatul adoptă prezenta hotărâre.
Art. 1. — Senatul constată că propunerea de regulament al
Parlamentului European și al Consiliului privind instituirea unui
mecanism de evaluare în vederea verificării aplicării acquis-ului
Schengen respectă principiile subsidiarității și proporționalității,
considerând că obiectivul privind instituirea unui cadru juridic al
unui mecanism de evaluare care ar trebui să mențină încrederea
reciprocă între statele membre în ceea ce privește capacitatea

lor de a aplica, în mod eficace și eficient, măsurile de însoțire
care permit menținerea unui spațiu fără frontiere interne nu
poate fi atins prin reglementări adoptate numai la nivelul statelor
membre și nici nu se depășește ceea ce este necesar a se
reglementa pentru realizarea acestui obiectiv.
Art. 2. — Opinia cuprinsă în prezenta hotărâre se transmite
către instituțiile europene.

Această hotărâre a fost adoptată de Senat în ședința din 22 decembrie 2010, cu respectarea prevederilor art. 76 alin. (2)
din Constituția României, republicată.
PREȘEDINTELE SENATULUI

MIRCEA-DAN GEOANĂ
București, 22 decembrie 2010.
Nr. 42.

MONITORUL OFICIAL AL ROMÂNIEI, PARTEA I, Nr. 52/20.I.2011

3

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.277
din 12 octombrie 2010

referitoare la excepția de neconstituționalitate a dispozițiilor art. 21—24
din Legea nr. 53/2003 — Codul muncii
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Benke Károly

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 21—24 din Legea nr. 53/2003 — Codul muncii,
excepție ridicată de Societatea Comercială ăSoftwin” — S.R.L.
din București în Dosarul nr. 21.769/3/2009 al Tribunalului
București — Secția a VIII-a conflicte de muncă și asigurări
sociale.
La apelul nominal răspunde partea Răzvan Nicolescu,
personal și asistat de avocat cu delegație la dosar, lipsind
autorul excepției, față de care procedura de citare a fost legal
îndeplinită.
Președintele dispune a se face apelul și în Dosarul
nr. 1.100D/2010, având ca obiect o excepție de
neconstituționalitate identică cu cea ridicată în Dosarul
nr. 1.098D/2010, excepție ridicată de Societatea Comercială
ăSoftwin” — S.R.L. din București în Dosarul nr. 26.903/3/2009 al
Tribunalului București — Secția a VIII-a conflicte de muncă și
asigurări sociale.
La apelul nominal, pentru partea Ontica Stefanica răspunde
avocat cu delegație la dosar, lipsind autorul excepției, față de
care procedura de citare a fost legal îndeplinită.
Curtea, având în vedere obiectul excepțiilor de
neconstituționalitate ridicate în dosarele sus-menționate, din
oficiu, pune în discuție conexarea Dosarului nr. 1.100D/2010 la
Dosarul nr. 1.098D/2010.
Reprezentanții părților prezente și cel al Ministerului Public
sunt de acord cu măsura conexării.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea Dosarului nr. 1.100D/2010 la
Dosarul nr. 1.098D/2010, care este primul înregistrat.
Cauza fiind în stare de judecată, președintele Curții acordă
cuvântul reprezentantului părților prezente, care, în esență,
susține că o clauză de neconcurență este încheiată în interesul
ambelor părți, și nu numai în cel al angajatorului; se arată că o
atare clauză impune plata de către angajator a unei despăgubiri
către angajatul căruia îi este limitat dreptul la muncă. De
asemenea, se arată că nivelul acestei despăgubiri se stabilește
și în funcție de pregătirea profesională a acestuia sau a ariei
geografice în care clauza își produce efectele. Pentru toate
aceste motive, se solicită respingerea excepției.
Reprezentantul Ministerului Public apreciază că excepția de
neconstituționalitate este neîntemeiată.

C U R T E A,

având în vedere actele și lucrările dosarelor, constată
următoarele:
Prin încheierile din 25 ianuarie 2010, pronunțate în dosarele
nr. 21.769/3/2009 și nr. 26.903/3/2009, Tribunalul București —
Secția a VIII-a conflicte de muncă și asigurări sociale a
sesizat Curtea Constituțională cu excepția de
neconstituționalitate a dispozițiilor art. 21—24 din Legea
nr. 53/2003 — Codul muncii, excepție ridicată de Societatea
Comercială ăSoftwin” — S.R.L. din București în cauze având ca
obiect obligarea sa la plata indemnizațiilor lunare rezultate din
încheierea unor clauze de neconcurență.
În motivarea excepției de neconstituționalitate se susține
că dispozițiile legale criticate au fost instituite în favoarea
angajatorului ca instrument de protecție a intereselor sale.
Clauza de neconcurență face obiectul unei negocieri, astfel încât
pentru încheierea sa trebuie să se întâlnească voința
concordantă a ambelor părți, atât cea a angajatorului, cât și a
angajatului. În practică, se susține că impunerea unei astfel de
clauze la angajare nu este de dorit din moment ce angajatorul
nu poate determina dacă va avea sau nu nevoie la încetarea
relațiilor de muncă de aplicarea sa, necunoscând pe deplin
capacitățile intelectuale ale viitorului angajat. De asemenea,
semnarea unei atari clauze pe perioada derulării raporturilor de
muncă este improbabilă, angajatul fiind reticent a mai încheia
orice fel de act adițional la contractul de muncă ce i-ar impune
obligații suplimentare.
Se susține că, în cazul în care ambele părți au consimțit la
încheierea unei astfel de clauze, angajatorul trebuie să păstreze
dreptul de a renunța la aplicarea sa și, deci, să o denunțe în
mod unilateral în orice moment atât timp cât clauza nu îi mai
este utilă. O atare poziție este justificată de faptul că interesul
încheierii clauzei aparține în mod exclusiv angajatorului. Mai
mult, se apreciază că, în situația în care angajatorul își restrânge
activitatea sau își schimbă profilul activității, apare ca fiind inutilă
menținerea clauzei.
Se arată că dreptul potențial al salariatului de a invoca
menținerea clauzei de neconcurență în condițiile în care
angajatorul nu mai are acest interes reprezintă o îmbogățire fără
justă cauză. Toate acestea aduc atingere art. 135 din Constituție
privind economia.
Totodată, sunt considerate încălcate prevederile art. 21 din
Constituție, întrucât numai la cererea salariatului, respectiv a
inspectoratului teritorial pentru muncă, și nu și a angajatorului,
instanța de judecată poate diminua efectele clauzei menționate.
Nu în ultimul rând, este amintit faptul că, datorită situației
economice actuale, salariile angajaților au cunoscut o scădere
și de 50% față de anii anteriori, astfel încât menținerea în plată
a unei despăgubiri foarte mari rezultate dintr-o clauză de
neconcurență este foarte costisitoare pentru fostul angajator.
Tribunalul București — Secția a VIII-a conflicte de muncă
și asigurări sociale apreciază că excepția de
neconstituționalitate formulată este neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.

4

MONITORUL OFICIAL AL ROMÂNIEI, PARTEA I, Nr. 52/20.I.2011

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 21—24 din Legea nr. 53/2003 — Codul muncii,
publicată în Monitorul Oficial al României, Partea I, nr. 72 din
5 februarie 2003, cu modificările și completările ulterioare, care
au următorul cuprins:
— Art. 21: ă(1) La încheierea contractului individual de muncă
sau pe parcursul executării acestuia, părțile pot negocia și
cuprinde în contract o clauză de neconcurență prin care
salariatul să fie obligat ca după încetarea contractului să nu
presteze, în interes propriu sau al unui terț, o activitate care se
află în concurență cu cea prestată la angajatorul său, în
schimbul unei indemnizații de neconcurență lunare pe care
angajatorul se obligă să o plătească pe toată perioada de
neconcurență.
(2) Clauza de neconcurență își produce efectele numai dacă
în cuprinsul contractului individual de muncă sunt prevăzute în
mod concret activitățile ce sunt interzise salariatului la data
încetării contractului, cuantumul indemnizației de neconcurență
lunare, perioada pentru care își produce efectele clauza de
neconcurență, terții în favoarea cărora se interzice prestarea
activității, precum și aria geografică unde salariatul poate fi în
reală competiție cu angajatorul.
(3) Indemnizația de neconcurență lunară datorată salariatului
nu este de natură salarială, se negociază și este de cel puțin
50% din media veniturilor salariale brute ale salariatului din
ultimele 6 luni anterioare datei încetării contractului individual de
muncă sau, în cazul în care durata contractului individual de
muncă a fost mai mică de 6 luni, din media veniturilor salariale
lunare brute cuvenite acestuia pe durata contractului.
(4) Indemnizația de neconcurență reprezintă o cheltuială
efectuată de angajator, este deductibilă la calculul profitului
impozabil și se impozitează la persoana fizică beneficiară,
potrivit legii.”;
— Art. 22: ă(1) Clauza de neconcurență își poate produce
efectele pentru o perioadă de maximum 2 ani de la data încetării
contractului individual de muncă.
(2) Prevederile alin. (1) nu sunt aplicabile în cazurile în care
încetarea contractului individual de muncă s-a produs de drept,
cu excepția cazurilor prevăzute la art. 56 lit. d), f), g), h) și j), ori
a intervenit din inițiativa angajatorului pentru motive care nu țin
de persoana salariatului.”;
— Art. 23: ă(1) Clauza de neconcurență nu poate avea ca
efect interzicerea în mod absolut a exercitării profesiei
salariatului sau a specializării pe care o deține.
(2) La sesizarea salariatului sau a inspectoratului teritorial
pentru muncă instanța competentă poate diminua efectele
clauzei de neconcurență.”;
— Art. 24: ăÎn cazul nerespectării, cu vinovăție, a clauzei de
neconcurență salariatul poate fi obligat la restituirea
indemnizației și, după caz, la daune-interese corespunzătoare
prejudiciului pe care l-a produs angajatorului”.
Se susține că dispozițiile legale criticate încalcă prevederile
constituționale ale art. 16 privind egalitatea în drepturi, art. 21
privind accesul liber la justiție și ale art. 135 privind economia.

Examinând excepția de neconstituționalitate formulată,
Curtea constată următoarele:
I. Încheierea clauzei de neconcurență reprezintă o măsură
de protecție luată de către angajator pentru a preveni o
eventuală concurență neloială pe domeniul său de activitate; în
concret previne situația ca fostul său angajat să presteze, în
interes propriu sau al unui terț, o activitate care se află în
concurență cu cea prestată la angajatorul său. Desigur, o atare
clauză naște în sarcina celor doi cocontractanți drepturi și
obligații, astfel încât obligația corelativă pe care și-o asumă
angajatorul este aceea de a plăti o indemnizație de
neconcurență lunară pe toată perioada de neconcurență.
Fără dubiu, o atare clauză are caracter consensual, astfel
încât încheierea, modificarea și încetarea sa trebuie să fie
determinate de întâlnirea concordantă a voinței angajatorului și
angajatului. Însă, aspectele ridicate de autorul excepției în
legătură cu încetarea clauzei de confidențialitate sunt mai
degrabă de interpretare și aplicare a legii, respectiv de modul în
care a fost negociată clauza de neconcurență de către angajator
și angajat. Desigur că utilitatea clauzei ține seama de interesele
angajatorului și acesta ar trebui să aibă posibilitatea să o
activeze sau nu, după cum consideră de cuviință. În acest sens,
angajatorul poate insera în clauza de neconcurență și un drept
al său de opțiune, în sensul activării sale sau nu odată cu
încetarea raporturilor de muncă. Astfel, activarea clauzei s-ar
produce numai dacă fostul angajat, prin competențele și
cunoștințele acumulate, ar constitui, din punct de vedere al
concurenței, o amenințare pentru fostul angajator. În măsura în
care clauza de neconcurență a fost negociată pur și simplu, fără
un drept de opțiune, aceasta se activează de drept și va înceta
fie la data expirării perioadei de aplicare negociate, fie la data
intervenirii unui acord între cele două părți cocontractante.
Prin urmare, crearea cadrului legal în privința clauzei de
neconcurență constituie îndeplinirea din partea statului a unei
obligații pozitive de protecție a concurenței loiale în sensul
art. 135 alin. (1) lit. a) din Constituție.
II. Critica de neconstituționalitate ce vizează încălcarea
art. 16 și art. 21 din Constituție prin faptul că numai la sesizarea
salariatului sau a inspectoratului teritorial pentru muncă instanța
competentă poate diminua efectele clauzei de neconcurență
este neîntemeiată.
Curtea, în jurisprudența sa, și anume prin Decizia nr. 356 din
5 iulie 2005, publicată în Monitorul Oficial al României, Partea I,
nr. 825 din 13 septembrie 2005, a statuat că, ăîn condițiile în
care, de regulă, între părțile contractului de muncă — angajator
și salariat — există o discrepanță vădită din punct de vedere al
potențialului economic și financiar în favoarea celui dintâi, de
natură să îi permită a-și impune punctul de vedere la negocierea
clauzelor contractului, statul — și anume statul de drept,
democratic și social, așa cum este definită România în termenii
art. 1 alin. (3) din Constituție —, este ținut să intervină legal în
sprijinul celui aflat într-o poziție de inferioritate economică.
Obligația statului, în sensul arătat, decurge nemijlocit din
prevederile art. 41 alin. (2) din Constituție”.
Având în vedere cele arătate mai sus în jurisprudența Curții
Constituționale, Curtea constată că acordarea numai în
beneficiul salariatului și a inspectoratului teritorial pentru muncă
a dreptului de a sesiza instanța competentă pentru a diminua
efectele clauzei de neconcurență ține de obligația pozitivă a
statului de a proteja partea inferioară din punct de vedere
economic al contractului individual de muncă, și anume
angajatul. Norma are un caracter de protecție, un beneficiu legal
acordat angajatului în considerarea situației sale specifice, și,
de aceea, aplicarea sa nu poate fi extinsă în niciun caz la
angajator. Deci, angajatul și angajatorul aprioric se găsesc pe
poziții diferite, astfel încât tratamentul juridic aplicabil acestora
trebuie să fie la rândul său diferit.

MONITORUL OFICIAL AL ROMÂNIEI, PARTEA I, Nr. 52/20.I.2011
Întrucât cele două părți care au încheiat clauza de
neconcurență se află în situații diferite, rezultă că și tratamentul

5

juridic al acestora pe tărâmul aplicării art. 21 din Constituție
trebuie să fie diferit.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 21—24 din Legea nr. 53/2003 — Codul
muncii, excepție ridicată de Societatea Comercială ăSoftwin” — S.R.L. din București în dosarele nr. 21.769/3/2009 și
nr. 26.903/3/2009 ale Tribunalului București — Secția a VIII-a conflicte de muncă și asigurări sociale.
Definitivă și general obligatorie.
Pronunțată în ședința publică din data de 12 octombrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Benke Károly

CURTEA CONSTITUȚIONALĂ

D E C I Z I A Nr. 1.386
din 26 octombrie 2010

referitoare la excepția de neconstituționalitate a prevederilor art. 771 alin. (6) teza finală din Legea
nr. 571/2003 privind Codul fiscal
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Cristina Toma

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 771 alin. (6) teza finală din Legea nr. 571/2003
privind Codul fiscal, excepție ridicată de instanța de judecată,
din oficiu, în Dosarul nr. 1.677/302/2010 al Judecătoriei
Sectorului 5 București — Secția a II-a civilă.
La apelul nominal se constată lipsa părților, față de care
procedura de citare a fost legal îndeplinită.
Magistratul-asistent referă asupra cauzei si arată că, la
dosarul cauzei, Lenuța Daniela Benzimra și Cristophe Albert
Roland Benzimra au depus note scrise prin care solicită
admiterea excepției de neconstituționalitate.
Cauza fiind în stare de judecată, reprezentantul Ministerului
Public pune concluzii de respingere a excepției de
neconstituționalitate, ca neîntemeiată, sens în care invocă
jurisprudența în materie a Curții.

Secția a II-a civilă a sesizat Curtea Constituțională cu
excepția de neconstituționalitate a dispozițiilor art. 771
alin. 6 teza finală din Codul fiscal, excepție ridicată de instanța
de judecată, din oficiu, într-o cauză civilă ce are ca obiect o
plângere împotriva încheierii de carte funciară.
În motivarea excepției de neconstituționalitate instanța
arată că respingerea cererii de înscriere a dreptului de
proprietate, motivată pe neplata impozitului pe venitul din
transferul proprietății imobiliare, obligație ce incumbă
vânzătorului, reprezintă o ingerință în dreptul de proprietate al
cumpărătorului. Consideră că există o disproporție între
interesul general și interesul persoanei afectate (actualul
proprietar al imobilului), care, pentru a obține înscrierea dreptului
său de proprietate, se vede nevoit să aștepte până ce fostul
proprietar achită impozitul sau să îl plătească el în numele
acestuia, impunându-i astfel o sarcină excesivă. Arată că
dispozițiile de lege criticate contravin și prevederilor art. 53 din
Constituție, întrucât nu îndeplinesc cerințele prevăzute în
cuprinsul textului constituțional.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

C U R T E A,

C U R T E A,

având în vedere actele și lucrările dosarului, constată
următoarele:
Prin Încheierea din 13 aprilie 2010, pronunțată în Dosarul
nr. 1.677/302/2010, Judecătoria Sectorului 5 București —

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:

6

MONITORUL OFICIAL AL ROMÂNIEI, PARTEA I, Nr. 52/20.I.2011

Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 771 alin. (6) teza finală din Legea nr. 571/2003
privind Codul fiscal, astfel cum au fost modificate prin Ordonanța
de urgență a Guvernului nr. 106/2007 pentru modificarea și
completarea Legii nr. 571/2003 privind Codul fiscal, publicată în
Monitorul Oficial al României, Partea I, nr. 703 din 18 octombrie
2007, având următorul cuprins: ăPentru înscrierea drepturilor
dobândite în baza actelor autentificate de notarii publici ori a
certificatelor de moștenitor sau, după caz, a hotărârilor
judecătorești și a altor documente în celelalte cazuri, registratorii
de la birourile de carte funciară vor verifica îndeplinirea obligației
de plată a impozitului prevăzut la alin. (1) și (3) și, în cazul în
care nu se va face dovada achitării acestui impozit, vor respinge
cererea de înscriere până la plata impozitului”.
În susținerea neconstituționalității acestor dispoziții de lege,
autorul excepției invocă încălcarea prevederilor constituționale
ale art. 44 alin. (1) privind dreptul de proprietate privată și art. 53
referitor la restrângerea exercițiului unor drepturi sau al unor
libertăți.
Examinând excepția, Curtea constată că, în ceea ce privește
constituționalitatea dispozițiilor art. 771 alin. (6) teza finală din
Legea nr. 571/2003, s-a mai pronunțat prin Decizia nr. 1.157 din
6 noiembrie 2008, publicată în Monitorul Oficial al României,
Partea I, nr. 840 din 15 decembrie 2008. Cu acel prilej, Curtea
a arătat că dispozițiile de lege criticate dau expresie prevederilor
art. 44 alin. (1) din Legea fundamentală, potrivit cărora conținutul
și limitele dreptului de proprietate sunt stabilite prin lege. Prin
urmare, nu se poate reține nici pretinsa încălcare a dispozițiilor
art. 53 din Legea fundamentală, referitoare la restrângerea
exercițiului unor drepturi și libertăți. În realitate, ceea ce se
supune atenției Curții, în cauza de față, este o problemă de
interpretare și aplicare a legii în situația particulară relevată de
instanța de judecată.
Analizând actele și lucrările dosarului, Curtea constată că
dreptul de proprietate al petenților își are temeiul în Sentința
civilă nr. 938 din 29 ianuarie 2009 a Judecătoriei Sectorului 5
București, pronunțată în Dosarul nr. 8.866/302/2008, iar potrivit
art. 771 alin. (6) teza a doua din Legea nr. 571/2003 privind
Codul fiscal, ăîn cazul în care transferul dreptului de proprietate
sau al dezmembrămintelor acestuia, pentru situațiile prevăzute
la alin. (1) și (3), se realizează prin hotărâre judecătorească sau
prin altă procedură, impozitul prevăzut la alin. (1) și (3) se

calculează și se încasează de către organul fiscal competent.
Instanțele
judecătorești
care
pronunță
hotărâri
judecătorești definitive și irevocabile comunică organului
fiscal competent hotărârea și documentația aferentă în
termen de 30 de zile de la data rămânerii definitive și
irevocabile a hotărârii”.
Situația particulară învederată de petenți, în sensul că prin
Sentința civilă nr. 938 din 29 ianuarie 2009 s-a constatat
intervenită vânzarea-cumpărarea imobilului la data de 7 iulie
1997, iar acest impozit pe tranzacțiile imobiliare nu exista în anul
1997, situație ce justifică aprecierea ca neconstituționale a
dispozițiilor art. 771 alin. (6) teza finală, nu poate fi primită pentru
cel puțin trei argumente, după cum urmează:
— afirmația că în anul 1997 nu exista impozitul pe tranzacții
imobiliare nu este corectă. Acest impozit a existat dintotdeauna,
însă nu sub forma în care este instituit astăzi prin Codul fiscal;
— instanța a constat intervenită vânzarea-cumpărarea
imobilului la data de 7 iulie 1997, pe baza unor înscrisuri sau
altor probe, iar nu în baza existenței unui act autentic de
vânzare-cumpărare, întrucât, în cazul în care ar fi existat un
astfel de act autentic, acțiunea în constatare a petenților nu ar
mai fi avut obiect. Or, ocolind prevederea legală potrivit căreia
înstrăinarea imobilelor se face numai prin act autentic, petenții
s-au expus unor riscuri, inclusiv riscului ca vânzătorii să nu-și
achite impozitul datorat, și prin aceasta să paralizeze cererea
de intabulare a dreptului lor de proprietate;
— potrivit tezei a doua din alin. (6) al art. 771 din Legea
nr. 571/2003 privind Codul fiscal, instanța avea obligația să
comunice organului fiscal competent hotărârea definitivă și
irevocabilă, precum și documentația aferentă, în vederea
calculării și încasării impozitului pe transferul proprietăților
imobiliare. În cazul în care s-ar fi făcut o atare comunicare, ar fi
existat un dosar de executare pe numele vânzătorilor și,
probabil, impozitul datorat s-ar fi plătit.
Prin urmare, situația particulară la care s-a ajuns nu poate fi
imputată textului legal criticat, dat fiind că, prin reglementarea
acestui text, legiuitorul are grijă să protejeze dreptul statului de
a-și încasa de la contribuabili impozitele și taxele datorate, fără
a veni în coliziune cu prevederile art. 44 alin. (1) din Constituție.
Pe de altă parte, Curtea constată că instanța critică
dispozițiile art. 771 alin. (6) teza finală din Legea nr. 571/2003
privind Codul fiscal, fără a avea în vedere că acestea trebuie
interpretate și prin prisma tezei întâi și a doua din text, motiv
pentru care excepția de neconstituționalitate invocată urmează
a fi respinsă ca neîntemeiată.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 771 alin. (6) teza finală din Legea
nr. 571/2003 privind Codul fiscal, excepție ridicată de instanța de judecată, din oficiu, în Dosarul nr. 1.677/302/2010 al Judecătoriei
Sectorului 5 București — Secția a II-a civilă.
Definitivă și general obligatorie.
Pronunțată în ședința publică din data de 26 octombrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Cristina Toma

MONITORUL OFICIAL AL ROMÂNIEI, PARTEA I, Nr. 52/20.I.2011

7

CURTEA CONSTITUȚIONALĂ

D E C I Z I A Nr. 1.517
din 18 noiembrie 2010

referitoare la excepția de neconstituționalitate a dispozițiilor art. 6 alin. (1)
din Ordonanța Guvernului nr. 5/2001 privind procedura somației de plată
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Tudorel Toader
Puskás Valentin Zoltán
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 6 alin. (1) din Ordonanța Guvernului nr. 5/2001
privind procedura somației de plată, excepție ridicată de
Societatea Comercială ăToscana Invest 2004” — S.R.L. din
București în Dosarul nr. 38.997/3/2009 al Tribunalului
București — Secția a VI-a comercială și de Societatea
Comercială ăGT 89 Mix” — S.R.L. din Brașov în Dosarul
nr. 741/231/2010 al Judecătoriei Focșani.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere obiectul excepțiilor de
neconstituționalitate ridicate în dosarele nr. 1.390D/2010 și
nr. 3.013D/2010, pune în discuție, din oficiu, problema conexării
cauzelor.
Reprezentantul Ministerului Public consideră că sunt
îndeplinite condițiile legale pentru conexare.
Curtea, în temeiul prevederilor art. 53 alin. (5) din Legea
nr. 47/1992, dispune conexarea Dosarului nr. 3.013D/2010 la
Dosarul nr. 1.390D/2010, care a fost primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care arată că
excepția de neconstituționalitate este neîntemeiată.
C U R T E A,

având în vedere actele și lucrările dosarelor, reține următoarele:
Prin Încheierea din 29 ianuarie 2010, pronunțată în Dosarul
nr. 38.997/3/2009, Tribunalul București — Secția a VI-a
comercială a sesizat Curtea Constituțională cu excepția de
neconstituționalitate a dispozițiilor art. 6 alin. (1) din
Ordonanța Guvernului nr. 5/2001 privind procedura
somației de plată, excepție ridicată de Societatea Comercială
ăToscana Invest 2004” — S.R.L. din București.
Prin Încheierea din 13 aprilie 2010, pronunțată în Dosarul
nr. 741/231/2010, Judecătoria Focșani a sesizat Curtea
Constituțională cu excepția de neconstituționalitate a
dispozițiilor art. 6 alin. (1) din Ordonanța Guvernului
nr. 5/2001 privind procedura somației de plată, excepție
ridicată de Societatea Comercială ăGT 89 Mix” — S.R.L. din
Brașov.
În motivarea excepției de neconstituționalitate autorii
acesteia arată că dispozițiile de lege criticate contravin
prevederilor art. 24 din Constituție, întrucât reglementează
înscrisurile ca unic mijloc de probă ce poate fi utilizat în cadrul
procedurii somației de plată, fapt ce limitează posibilitatea
debitorului de a exercita toate mijloacele de apărare în vederea

respingerii cererii formulate de către creditor. Astfel, dispozițiile
de lege criticate limitează excesiv administrarea unui probatoriu
complet, util, în vederea lămuririi cauzei sub toate aspectele,
fiind o evidentă și serioasă sursă de posibile erori judiciare.
Tribunalul București — Secția a VI-a comercială arată că
excepția de neconstituționalitate este neîntemeiată.
Judecătoria
Focșani
arată
că
excepția
de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile Ministerului Public, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 6 alin. (1) din Ordonanța Guvernului nr. 5/2001
privind procedura somației de plată, publicată în Monitorul
Oficial al României, Partea I, nr. 422 din 30 iulie 2001. Textul
criticat a fost modificat prin Ordonanța de urgență a Guvernului
nr. 142/2002 pentru modificarea și completarea Ordonanței
Guvernului nr. 5/2001 privind procedura somației de plată,
publicată în Monitorul Oficial al României, Partea I, nr. 804 din
5 noiembrie 2002, și are următorul cuprins: ăDacă nu a intervenit
închiderea dosarului în condițiile art. 5, judecătorul va examina
cererea pe baza actelor depuse, precum și a explicațiilor și
lămuririlor părților, ce i-au fost prezentate potrivit art. 4.”
În susținerea neconstituționalității acestor dispoziții, autorul
excepției invocă prevederile constituționale ale art. 11 referitor la
dreptul internațional și dreptul intern, art. 16 privind egalitatea
în drepturi, art. 20 referitor la tratatele internaționale privind
drepturile omului, art. 21 alin. (3) referitor la dreptul la un proces
echitabil, art. 24 alin. (1) privind dreptul la apărare, art. 44
alin. (2) referitor la dreptul de proprietate privată, art. 53 alin. (1)
referitor la restrângerea exercițiului unor drepturi sau al unor
libertăți, art. 135 privind economia și art. 136 alin. (5) referitor la
inviolabilitatea proprietății private.
De asemenea, autorul excepției invocă și încălcarea
prevederilor art. 6 paragraful 1 privind dreptul la un proces
echitabil din Convenția pentru apărarea drepturilor omului și a
libertăților fundamentale.
Examinând excepția de neconstituționalitate astfel cum a fost
formulată, Curtea constată că a fost sesizată în numeroase
cazuri cu excepția de neconstituționalitate a Ordonanței
Guvernului nr. 5/2001, în ansamblu, ori a principalelor dispoziții
ale acesteia, criticile de neconstituționalitate fiind similare cu
cele din cauza de față. Astfel, prin Decizia nr. 1.337 din
19 octombrie 2010, publicată în Monitorul Oficial al României,

8

MONITORUL OFICIAL AL ROMÂNIEI, PARTEA I, Nr. 52/20.I.2011

Partea I, nr. 811 din 3 decembrie 2010, Curtea a respins, ca
neîntemeiată, excepția de neconstituționalitate invocată.
Cu acel prilej, Curtea a statuat, în esență, că Ordonanța
Guvernului nr. 5/2001 reglementează o procedură specială și
accelerată, derogatorie de la normele procedurii civile, care
urmărește recuperarea într-un timp cât mai scurt a creanțelor
certe, lichide și exigibile, ce reprezintă obligații contractuale de
plată a unor sume de bani. Acest caracter special al procedurii
a determinat limitarea mijloacelor de probă utilizabile la
înscrisuri, în prima fază, completate ulterior cu explicațiile și
lămuririle date de părți, limitarea fiind deopotrivă valabilă pentru
ambele părți, în condiții identice pentru exercitarea dreptului la
apărare. Celelalte aspecte ale raporturilor juridice dintre părți
urmează a fi rezolvate conform reglementărilor din dreptul

comun. Modul în care instanțele judecătorești admit sau resping
cererile de probațiune reprezintă o problemă de aplicare, iar nu
de constituționalitate a textului de lege. Împotriva hotărârii de
respingere a cererii în anulare debitorul poate declara recurs,
care se judecă conform normelor dreptului comun, iar împotriva
titlului executoriu poate formula contestație la executare, de
asemenea, potrivit normelor Codului de procedură civilă.
Totodată, textele de lege criticate conțin norme de procedură
asupra cărora legiuitorul este suveran a legifera, evident cu
respectarea drepturilor și libertăților fundamentale.
Întrucât nu au intervenit elemente noi, de natură să
determine schimbarea acestei jurisprudențe, soluția pronunțată
de Curte prin deciziile menționate, precum și considerentele
care au fundamentat-o sunt valabile și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 6 alin. (1) din Ordonanța Guvernului
nr. 5/2001 privind procedura somației de plată, excepție ridicată de Societatea Comercială ăToscana Invest 2004” — S.R.L. din
București în Dosarul nr. 38.997/3/2009 al Tribunalului București — Secția a VI-a comercială și de Societatea Comercială ăGT 89
Mix” — S.R.L. din Brașov în Dosarul nr. 741/231/2010 al Judecătoriei Focșani.
Definitivă și general obligatorie.
Pronunțată în ședința publică din data de 18 noiembrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 1.523
din 18 noiembrie 2010

referitoare la excepția de neconstituționalitate a dispozițiilor art. 1 alin. (1) și art. 111 alin. (2)
din Ordonanța Guvernului nr. 5/2001 privind procedura somației de plată
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Tudorel Toader
Puskás Valentin Zoltán
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 1 alin. (1) și art. 111 alin. (2) din Ordonanța
Guvernului nr. 5/2001 privind procedura somației de plată,
excepție ridicată de Societatea Comercială ăAgroservice” —
S.A. din Teleorman în Dosarul nr. 824/339/2009 al Judecătoriei
Zimnicea.

La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care arată că
excepția de neconstituționalitate este neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 28 octombrie 2009, pronunțată în Dosarul
nr. 824/339/2009, Judecătoria Zimnicea a sesizat Curtea
Constituțională cu excepția de neconstituționalitate a
dispozițiilor art. 1 alin. (1) și art. 111 alin. (2) din Ordonanța
Guvernului nr. 5/2001 privind procedura somației de plată,
excepție ridicată de Societatea Comercială ăAgroservice” —
S.A. din Teleorman.
În motivarea excepției de neconstituționalitate autorul
acesteia susține că dispozițiile de lege criticate sunt
neconstituționale, întrucât permit creditorului să obțină obligarea
debitorului la plata debitului, chiar dacă acesta contestă creanța
și fără a-i permite administrarea de probatorii. De asemenea,

MONITORUL OFICIAL AL ROMÂNIEI, PARTEA I, Nr. 52/20.I.2011
arată că se creează discriminări față de persoanele supuse
procedurilor necontencioase și nu se asigură părților un proces
echitabil.
Judecătoria Zimnicea apreciază că excepția de
neconstituționalitate invocată este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile Ministerului Public, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 1 alin. (1) și art. 111 alin. (2) din Ordonanța
Guvernului nr. 5/2001 privind procedura somației de plată,
publicată în Monitorul Oficial al României, Partea I, nr. 422 din
30 iulie 2001, astfel cum a fost modificată prin Legea
nr. 295/2002 pentru aprobarea Ordonanței Guvernului
nr. 5/2001 privind procedura somației de plată, lege publicată în
Monitorul Oficial al României, Partea I, nr. 380 din 5 iunie 2002.
Textele criticate au următorul cuprins:
— Art. 1 alin. (1): ăProcedura somației de plată se
desfășoară, la cererea creditorului, în scopul realizării de
bunăvoie sau prin executare silită a creanțelor certe, lichide și
exigibile ce reprezintă obligații de plată a unor sume de bani,
asumate prin contract constatat printr-un înscris ori determinate
potrivit unui statut, regulament sau altui înscris, însușit de părți
prin semnătură ori în alt mod admis de lege și care atestă

9

drepturi și obligații privind executarea anumitor servicii, lucrări
sau orice alte prestații.”;
— Art. 111 alin. (2): ăPrevederile art. 338 din Codul de
procedură civilă se aplică în mod corespunzător.”
În susținerea neconstituționalității acestor dispoziții, sunt
invocate prevederile constituționale ale art. 15 alin. (1) privind
neretroactivitatea legii, art. 16 alin. (1) referitor la egalitatea în
drepturi a cetățenilor și art. 21 alin. (3) privind dreptul la un
proces echitabil.
Examinând excepția de neconstituționalitate, Curtea
constată că s-a mai pronunțat asupra unor excepții de
neconstituționalitate identice atât din perspectiva obiectului
excepției, cât și din cea a criticii de neconstituționalitate. Astfel,
prin Decizia nr. 1.092 din 8 septembrie 2009, publicată în
Monitorul Oficial al României, Partea I, nr. 665 din 6 octombrie
2009, Decizia nr. 139 din 21 februarie 2008, publicată în
Monitorul Oficial al României, Partea I, nr. 211 din 19 martie
2008, Decizia nr. 219 din 21 aprilie 2005, publicată în Monitorul
Oficial al României, Partea I, Decizia nr. 468 din 2 iunie 2005, și
Decizia nr. 470 din 4 decembrie 2003, publicată în Monitorul
Oficial al României, Partea I, nr. 89 din 31 ianuarie 2004, Curtea
a constatat că dispozițiile actului normativ criticat nu încalcă
principiul egalității în drepturi, accesul liber la justiție și dreptul la
un proces echitabil, dreptul la apărare și nici obligația exercitării
cu bună-credință a drepturilor și a libertăților. De asemenea,
Curtea a statuat că procedura somației de plată, reglementată
prin Ordonanța Guvernului nr. 5/2001, este o procedură specială
în materia executării creanțelor. Legiuitorul are dreptul exclusiv
de a reglementa procedura de judecată conform atribuțiilor
prevăzute de art. 126 alin. (2) din Constituție, potrivit căruia
ăCompetența instanțelor judecătorești și procedura de judecată
sunt prevăzute numai prin lege”, cu condiția ca nicio normă de
procedură să nu contravină vreunei dispoziții constituționale.
Atât considerentele, cât și soluțiile acestor decizii sunt
valabile și în prezenta cauză, întrucât nu au intervenit elemente
noi, de natură a determina reconsiderarea jurisprudenței Curții
Constituționale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 1 alin. (1) și art. 111 alin. (2) din Ordonanța
Guvernului nr. 5/2001 privind procedura somației de plată, excepție ridicată de Societatea Comercială ăAgroservice” — S.A. din
Teleorman în Dosarul nr. 824/339/2009 al Judecătoriei Zimnicea.
Definitivă și general obligatorie.
Pronunțată în ședința publică din data de 18 noiembrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

10

MONITORUL OFICIAL AL ROMÂNIEI, PARTEA I, Nr. 52/20.I.2011
CURTEA CONSTITUȚIONALĂ

D E C I Z I A Nr. 1.528
din 25 noiembrie 2010

referitoare la excepția de neconstituționalitate a dispozițiilor art. 3741 din Codul de procedură civilă
și ale art. 120 din Ordonanța de urgență a Guvernului nr. 99/2006 privind instituțiile de credit
și adecvarea capitalului
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Tudorel Toader
Marieta Safta

— președinte
— judecător
— judecător
— judecător
— judecător
— judecător
— prim-magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 3741 din Codul de procedură civilă și ale
art. 120 din Ordonanța de urgență a Guvernului nr. 99/2006
privind instituțiile de credit și adecvarea capitalului, excepție
ridicată de Maria Vătavu și Gheorghe Vătavu în Dosarul nr.
7.892/314/2009 al Judecătoriei Gura Humorului, excepție ce
face obiectul Dosarului nr. 915 D/2010 al Curții Constituționale.
La apelul nominal lipsesc părțile, față de care procedura de
citare este legal îndeplinită.
Reprezentantul Ministerului Public pune concluzii de
respingere a excepției de neconstituționalitate, arătând că
textele de lege criticate nu încalcă dispozițiile constituționale
invocate de autorul excepției.
C U R T E A,

având în vedere actele și lucrările dosarului, reține următoarele:
Prin Încheierea din 15 februarie 2010, pronunțată în Dosarul
nr. 7.892/314/2009, Judecătoria Gura Humorului a sesizat
Curtea Constituțională cu excepția de neconstituționalitate
a dispozițiilor art. 3741 din Codul de procedură civilă și ale
art. 120 din Ordonanța de urgență a Guvernului nr. 99/2006
privind instituțiile de credit și adecvarea capitalului, excepție
ridicată de Maria Vătavu și Gheorghe Vătavu în Dosarul
nr. 7.892/314/2009 al Judecătoriei Gura Humorului.
În motivarea excepției de neconstituționalitate se arată
mai întâi că, în cauză, executarea a început în baza titlurilor
executorii constând în contract de credit și contract de ipotecă,
faptul că nu a avut loc un proces și nu există obligație la plată în
baza unor hotărâri judecătorești, că titlurile executorii nu au fost
învestite de instanță cu formulă executorie și executorul
judecătoresc nu a cerut instanței încuviințarea executării. Se
apreciază că, deși executarea silită reprezintă o fază a
procesului civil, prin înlăturarea intervenției instanței în controlul
de legalitate al începerii procedurii execuționale, i s-a acordat
acesteia un caracter administrativ, încălcându-se astfel principiul
separației puterilor în stat. Astfel, prin înlăturarea controlului
judecătoresc asupra începerii executării silite s-a conferit
executorului judecătoresc competența de a decide cu privire la
legalitatea și temeinicia cererii de executare silită, activitate ce
constituia atributul instanței de judecată. Executarea silită nu
trebuie privită unilateral, numai din perspectiva creditorului și a
drepturilor acestuia, ci și din perspectiva debitorului, căruia
deopotrivă trebuie să-i fie asigurate garanțiile ce caracterizează
dreptul la un proces echitabil, prin înlăturarea oricăror posibilități
de abuz și a eventualelor demersuri șicanatorii. Accesul la o
instanță de judecată, prin posibilitatea contestării actelor de
executare făcute cu încălcarea legii, nu constituie întotdeauna
un remediu suficient oferit persoanei împotriva căreia s-a
procedat în mod nelegal la începerea executării silite. Este

necesară o garanție procesuală a debitorului pentru prevenirea
oricărui abuz în exercitarea dreptului de către creditorul
urmăritor, iar controlul judecătoresc al începerii executării silite
constituia o asemenea garanție, adecvată și eficientă, a
dreptului la un proces echitabil al tuturor părților implicate în
această procedură. Se face în acest sens referire la Decizia
Curții Constituționale nr. 458/2009, din care, de altfel, sunt
expuse o serie de considerente, în chiar motivarea excepției
invocate.
Judecătoria Gura Humorului apreciază că excepția de
neconstituționalitate invocată în cauză este neîntemeiată. Arată
că însăși Constituția prevede posibilitatea restrângerii prin lege
a unor drepturi și libertăți; este în interesul tuturor părților, dar și
al societății, ca anumite relații civile și comerciale să se
desfășoare cu celeritate, cum este cazul creditelor, ca în speța
de față, iar în acest scop s-a prevăzut prin lege ca anumite
înscrisuri să aibă valoare de acte autentice cu titlu executoriu.
Se apreciază că, prin punerea în executare a acestor titluri, fără
a fi învestite cu formulă executorie, nu se încalcă drepturile
actualilor contestatori, aceștia putând invoca apărări pe excepții
și pe fond în cadrul contestației la executare, având astfel
asigurat accesul la justiție. Eliminarea prin lege a etapei învestirii
titlului executoriu cu formulă executorie apără — în opinia
instanței — nu doar interesele creditorului, prin recuperarea mai
rapidă a creanței, ci și ale debitorului, deoarece întârzierea
executării conduce la creșterea datoriei, întrucât curg dobânzi
sau penalități conform celor convenite de părți prin titlul
executoriu. De asemenea, dacă nu ar fi recunoscute anumite
înscrisuri, în speță contractele de credit, ca titluri executorii,
atunci ar însemna ca creditorul să-l acționeze în judecată pe
debitor pentru recuperarea creanței, iar litigiul s-ar prelungi și ar
îngreuna atât situația creditorului, care ar întârzia să își
recupereze creanța și ar avansa cheltuieli suplimentare cu
procesul, dar și situația debitorului, care ar suporta noi costuri,
respectiv cheltuielile de judecată din proces.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3741 din Codul de procedură civilă și ale art. 120
din Ordonanța de urgență a Guvernului nr. 99/2006 privind
instituțiile de credit și adecvarea capitalului, publicată în
Monitorul Oficial al României, Partea I, nr. 1.027 din
27 decembrie 2006, având următorul cuprins:

MONITORUL OFICIAL AL ROMÂNIEI, PARTEA I, Nr. 52/20.I.2011
— Art. 3741 din Codul de procedură civilă: ăÎnscrisurile cărora
legea le recunoaște caracterul de titlu executoriu sunt puse în
executare fără învestirea cu formula executorie.”;
— Art. 120 din Ordonanța de urgență a Guvernului
nr. 99/2006: ăContractele de credit, inclusiv contractele de
garanție reală sau personală, încheiate de o instituție de credit
constituie titluri executorii.”
În opinia autorului excepției, prevederile de lege criticate
contravin dispozițiilor constituționale ale art. 1 alin. (4) privind
separația puterilor în stat, art. 16 alin. (1) privind egalitatea în
fața legii, fără privilegii și fără discriminări, art. 21 alin. (3) privind
dreptul la un proces echitabil, art. 53 privind restrângerea
exercițiului unor drepturi sau al unor libertăți și ale art. 124
privind înfăptuirea justiției.
Examinând excepția de neconstituționalitate astfel cum a fost
formulată, se constată că dispozițiile de lege criticate au mai fost
supuse controlului Curții din perspectiva unor critici similare.
1. Cât privește dispozițiile art. 3741 din Codul de procedură
civilă, Curtea Constituțională a constatat, prin Decizia nr. 1.529
din 17 noiembrie 2009, publicată în Monitorul Oficial al
României, Partea I, nr. 85 din 9 februarie 2010, că acestea
reprezintă norme de procedură a căror stabilire, potrivit art. 126
alin. (2) din Constituție, intră în competența exclusivă a
legiuitorului. Reglementarea actuală din Codul de procedură
civilă permite părții să introducă contestația la executare, ceea
ce oferă celor interesați sau vătămați, după ce executarea silită
a început, dreptul de a cere anularea titlului învestit cu formulă
executorie dat fără îndeplinirea condițiilor legale. Prin instituirea
acestei proceduri legiuitorul a urmărit să restrângă posibilitatea
de tergiversare a executării silite și să realizeze un plus de
celeritate în realizarea dreptului recunoscut prin titlul executoriu.
2. În ceea ce privește art. 120 din Ordonanța de urgență a
Guvernului nr. 99/2006, Curtea s-a pronunțat, de exemplu, prin
Decizia nr. 832 din 8 iulie 2008, publicată în Monitorul Oficial al
României, Partea I, nr. 600 din 12 august 2008.
Cu acel prilej, Curtea a reținut că, potrivit dispozițiilor art. 372
din Codul de procedură civilă, executarea silită se realizează în
temeiul hotărârilor judecătorești și al înscrisurilor care
îndeplinesc condițiile prevăzute de lege pentru a constitui titluri
executorii. Așa fiind, prevederile art. 120 din Ordonanța de
urgență a Guvernului nr. 99/2006 nu aduc nimic nou, ci se
limitează să dea expresie, într-un domeniu particular,
reglementării cu caracter general, adoptată de legiuitor în
limitele competenței sale constituționale. Curtea a mai constatat
că, în materia la care se referă excepția de neconstituționalitate,
calificarea contractelor încheiate de o instituție de credit, care
constată o creanță certă, lichidă și exigibilă ca fiind titluri

11

executorii, a fost determinată de necesitatea valorificării cu
celeritate a respectivei creanțe, fără a afecta în acest mod vreun
drept fundamental al părților. O asemenea concluzie este
impusă de împrejurarea că prin încheierea unor asemenea
contracte se dă expresie, într-o formă specifică, acordului de
voință al părților cu privire la clauzele acolo stipulate, pe care
părțile și le însușesc în mod liber și se obligă să le respecte.
În considerentele aceleiași decizii s-a reținut că, în măsura în
care contractul de credit sau contractul de garanție reală ori
personală sunt puse în executare silită, potrivit art. 399 alin. 1 și
3 din Codul de procedură civilă, acestea pot face obiectul unei
contestații la executare, asigurându-se astfel accesul la o
instanță de judecată. Mai mult, cu această ocazie, dat fiind că
executarea se face în temeiul unui titlu executoriu care nu este
emis de o instanță judecătorească, contestatorul are
posibilitatea de a invoca inclusiv apărări de fond, împrejurare
care este de natură a-i garanta dreptul la un proces echitabil.
Referitor la pretinsa nesocotire a art. 16 alin. (1) din Legea
fundamentală, Curtea a constatat că textul de lege criticat nu
creează nicio discriminare între părțile raportului juridic, întrucât
nu se poate reține o similitudine între situația juridică a debitorilor
și cea a creditorilor, de natură să permită caracterizarea
regimului juridic diferențiat ce le este aplicabil ca fiind
discriminatoriu. Astfel, posibilitatea recunoscută creditorilor ca,
în anumite condiții, expres și limitativ prevăzute de lege, să
poată interveni pentru a-și apăra drepturile și interesele legitime
nu constituie o măsură discriminatorie pozitivă în favoarea lor, ci
reprezintă exclusiv o garanție a asigurării echilibrului între
persoane cu interese contrare, prin determinarea cadrului legal
de exercitare a drepturilor lor legitime.
Deoarece până în prezent nu au intervenit elemente noi, de
natură să determine schimbarea acestei jurisprudențe,
considerentele deciziilor mai sus menționate își păstrează
valabilitatea și în cauza de față.
În ceea ce privește considerentele Deciziei nr. 458 din
31 martie 2009, publicată în Monitorul Oficial al României,
Partea I, nr. 256 din 17 aprilie 2009 prin care Curtea
Constituțională a admis excepția de neconstituționalitate a
dispozițiilor art. 3731 din Codul de procedură civilă, astfel cum au
fost modificate prin art. I pct. 13 din Legea nr. 459/2006 (care
alcătuiesc, de altfel, substanța motivării excepției), acestea nu
sunt incidente în prezenta cauză, în care sunt criticate norme
cu caracter derogatoriu de la dreptul comun în materia începerii
executării silite, norme reglementate de legiuitor în temeiul
competenței sale constituționale și care, pentru motivele arătate,
nu încalcă Legea fundamentală.

Pentru considerentele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 3741 din Codul de procedură civilă și ale
art. 120 din Ordonanța de urgență a Guvernului nr. 99/2006 privind instituțiile de credit și adecvarea capitalului, excepție ridicată
de Maria Vătavu și Gheorghe Vătavu în Dosarul nr. 7.892/314/2009 al Judecătoriei Gura Humorului.
Definitivă și general obligatorie.
Pronunțată în ședința publică din data de 25 noiembrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Prim-magistrat-asistent,
Marieta Safta

12

MONITORUL OFICIAL AL ROMÂNIEI, PARTEA I, Nr. 52/20.I.2011
CURTEA CONSTITUȚIONALĂ

D E C I Z I A Nr. 1.537
din 25 noiembrie 2010

referitoare la excepția de neconstituționalitate a prevederilor art. 14 alin. (1)
din Ordonanța de urgență a Guvernului nr. 51/2008 privind ajutorul public judiciar în materie civilă
Augustin Zegrean
Acsinte Gaspar
Petre Lăzăroiu
Mircea Ștefan Minea
Ion Predescu
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 14 alin. (1) din Ordonanța de urgență a
Guvernului nr. 51/2008 privind ajutorul public judiciar în materie
civilă, excepție ridicată de Ionel Popa-Strungaru în Dosarul
nr. 2.880/237/2009 al Judecătoriei Gura Humorului.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere ca inadmisibilă a excepției de
neconstituționalitate, întrucât autorul acesteia urmărește, în
realitate, modificarea prevederilor de lege criticate.
C U R T E A,

având în vedere actele și lucrările dosarului, constată
următoarele:
Prin Încheierea din 27 ianuarie 2010, pronunțată în Dosarul
nr. 2.880/237/2009, Judecătoria Gura Humorului a sesizat
Curtea Constituțională cu excepția de neconstituționalitate
a prevederilor art. 14 alin. (1) din Ordonanța de urgență a
Guvernului nr. 51/2008 privind ajutorul public judiciar în
materie civilă, excepție ridicată de Ionel Popa-Strungaru într-o
cauză având ca obiect soluționarea cererii de reexaminare în
vederea acordării ajutorului public judiciar.
În motivarea excepției de neconstituționalitate autorul
acesteia susține că textul de lege criticat limitează probatoriul la
înscrisuri, or, în situația sa, pentru a-și proba cererea trebuie să
audieze și un martor prin care să demonstreze ăcă soția a plecat
de acasă”.
Judecătoria Gura Humorului consideră că excepția de
neconstituționalitate este neîntemeiată. Arată că cererea de
acordare de ajutor public judiciar are caracter necontencios,
analizându-se doar pe baza dovezilor depuse în susținerea
acesteia, fără necesitatea unor dezbateri, avându-se în vedere
doar condițiile formale impuse. Mai apreciază că ăpetentul
vizează în fapt o completare a textului de lege, în sensul
admisibilității probei cu martori, ceea ce presupune modificarea
actului normativ”.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că textul de lege criticat este
constituțional, întrucât stabilirea unor condiții privind acordarea
ajutorului public nu poate reprezenta o îngrădire a accesului
efectiv la justiție. Constată că, de fapt, critica de
neconstituționalitate vizează o omisiune legislativă, or, Curtea

Constituțională nu este legislator pozitiv și nici nu are dreptul de
a impune legiuitorului introducerea în textul legii în vigoare a
unei alte dispoziții decât cele existente în cuprinsul acesteia.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 14 alin. (1) din Ordonanța de urgență a
Guvernului nr. 51/2008 privind ajutorul public judiciar în materie
civilă, publicată în Monitorul Oficial al României, Partea I, nr. 327
din 25 aprilie 2008, care au următorul cuprins:
— Art. 14 alin. (1): ă(1) Cererea pentru acordarea ajutorului
public judiciar se formulează în scris și va cuprinde mențiuni
privind obiectul și natura procesului pentru care se solicită
ajutorul public judiciar, identitatea, codul numeric personal,
domiciliul și starea materială a solicitantului și a familiei sale,
atașându-se înscrisuri doveditoare ale veniturilor acestuia și ale
familiei sale, precum și dovezi cu privire la obligațiile de
întreținere sau de plată. Cererea va fi însoțită și de o declarație
pe propria răspundere a solicitantului în sensul de a preciza
dacă în cursul ultimelor 12 luni a mai beneficiat de ajutor public
judiciar, în ce formă, pentru ce cauză, precum și cuantumul
acestui ajutor.”
Autorul excepției de neconstituționalitate își raportează critica
la dispozițiile art. 21 din Constituție și la cele ale art. 6 din
Convenția pentru apărarea drepturilor omului și a libertăților
fundamentale referitoare la dreptul la un proces echitabil.
Examinând excepția de neconstituționalitate, Curtea
constată că textul de lege criticat reglementează condițiile pe
care trebuie să le îndeplinească cererea de acordare a ajutorului
public judiciar și mențiunile pe care aceasta trebuie să le
cuprindă. De asemenea, dispozițiile art. 14 alin. (1) din
Ordonanța de urgență a Guvernului nr. 51/2008 prevăd că
cererea trebuie însoțită de înscrisuri doveditoare ale veniturilor
solicitantului și ale familiei sale, precum și de dovezi cu privire
la obligațiile de întreținere sau de plată. Autorul excepției este
nemulțumit de faptul că norma criticată nu permite și utilizarea
probei cu martori în scopul dovedirii unor aspecte de fapt pe
care acesta le consideră relevante în ceea ce privește lămurirea
situației sale materiale, ci limitează probatoriul doar la înscrisuri.
Prin prisma acestor critici, excepția urmează să fie respinsă
ca inadmisibilă. Curtea constată că autorul acesteia solicită
instanței de contencios constituțional completarea unei omisiuni
legislative, atribuție ce excedează, însă, competenței acesteia.
Elaborarea actelor normative, modificarea, completarea sau
abrogarea lor țin de competența exclusivă a autorității
legiuitoare. Potrivit art. 2 alin. (3) din Legea nr. 47/1992, Curtea

MONITORUL OFICIAL AL ROMÂNIEI, PARTEA I, Nr. 52/20.I.2011
Constituțională nu poate modifica sau completa prevederile
supuse controlului său, nerespectarea acestor dispoziții

13

constituind o nesocotire a principiului constituțional al separației
puterilor în stat.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 14 alin. (1) din Ordonanța de urgență a
Guvernului nr. 51/2008 privind ajutorul public judiciar în materie civilă, excepție ridicată de Ionel Popa-Strungaru în Dosarul
nr. 2.880/237/2009 al Judecătoriei Gura Humorului.
Definitivă și general obligatorie.
Pronunțată în ședința publică din data de 25 noiembrie 2010.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
privind exercitarea, cu caracter temporar, prin detașare,
de către domnul Lorant Para a funcției publice de secretar
general adjunct al Ministerului Mediului și Pădurilor
Având în vedere Solicitarea Ministerului Mediului și Pădurilor nr.5/LB din
6 ianuarie 2011, precum și Avizul favorabil al Agenției Naționale a Funcționarilor
Publici nr. 869.206 din 6 ianuarie 2011 privind exercitarea, cu caracter temporar,
prin detașare, a funcției publice vacante din categoria înalților funcționari publici,
respectiv secretar general adjunct al Ministerului Mediului și Pădurilor,
în temeiul prevederilor art. 19 din Legea nr. 90/2001 privind organizarea și
funcționarea Guvernului României și a ministerelor, cu modificările și completările
ulterioare, al art. 19 alin. (1) lit. b), art. 89 alin. (21) și al art. 92 alin. (1) și (2) din
Legea nr. 188/1999 privind Statutul funcționarilor publici, republicată, cu
modificările și completările ulterioare,
primul-ministru emite prezenta decizie.
Articol unic. — Începând cu data intrării în vigoare a prezentei decizii, domnul
Lorant Para exercită, cu caracter temporar, prin detașare, funcția publică de
secretar general adjunct al Ministerului Mediului și Pădurilor.
PRIM-MINISTRU

EMIL BOC
Contrasemnează:
Secretarul general al Guvernului,
Daniela Nicoleta Andreescu
București, 20 ianuarie 2011.
Nr. 7.

14

MONITORUL OFICIAL AL ROMÂNIEI, PARTEA I, Nr. 52/20.I.2011

REPUBLICĂRI
L E G E A Nr. 491/2003
privind plantele medicinale și aromatice, precum și produsele stupului*)
Art. 1. — (1) Prezenta lege stabilește cadrul general privind
producția, procesarea și organizarea pieței plantelor medicinale,
aromatice și produselor stupului, relațiile dintre producători,
procesatori și comercianți.
(2) În sensul prezentei legi, următorii termeni se definesc
astfel:
a) producția reprezintă obținerea prin cultivare sau recoltare
din flora spontană a plantelor medicinale și aromatice;
b) prelucrarea reprezintă condiționarea plantelor medicinale
și aromatice în: ceaiuri, condimente naturale, precum și în
materii prime pentru procesare;
c) procesarea reprezintă transformarea materiilor prime
obținute prin prelucrare în produse care se comercializează:
medicamente, cosmetice, suplimente nutritive și dietetice, aditivi
alimentari de aromatizare;
d) producătorul este persoana fizică sau juridică ce cultivă
plante medicinale și aromatice;
e) culegătorul este persoana fizică sau juridică ce recoltează
din flora spontană plante medicinale și aromatice;
f) procesatorul este persoana fizică sau juridică ce
prelucrează plantele medicinale și aromatice pentru a obține
produse finite, în vederea comercializării;
g) plantele medicinale și aromatice sunt plantele din
catalogul și nomenclatorul național al plantelor medicinale și
aromatice din cultura și flora spontană sau din catalogul oficial
comunitar ori al unui stat membru al Uniunii Europene;
h) produsele stupului sunt rezultatul activității albinelor,
reprezentând polenul, propolisul, mierea și lăptișorul de matcă.
(3) Catalogul și nomenclatorul național al plantelor
medicinale și aromatice din cultura și flora spontană se aprobă
prin ordin al ministrului agriculturii și dezvoltării rurale.
Art. 2. — În sensul prezentei legi, autoritatea administrației
publice centrale în domeniul plantelor medicinale, aromatice și
produselor stupului este Ministerul Agriculturii și Dezvoltării
Rurale, denumit în continuare autoritate competentă.
Art. 3. — (1) Pentru plantele medicinale și aromatice care se
comercializează în stare proaspătă și procesată, precum și
pentru produsele stupului se stabilesc norme tehnice de
producere și comercializare. Normele tehnice de producere și
comercializare a plantelor medicinale, aromatice și produselor
stupului se elaborează de autoritatea competentă.
(2) Pentru stabilirea normelor tehnice de producere și
comercializare a plantelor medicinale, aromatice și produselor
stupului se au în vedere prevederile Ghidului de bună practică
pentru cultivarea plantelor medicinale și aromatice, ale Ghidului
de bună practică pentru recoltarea plantelor medicinale și
aromatice din flora spontană și ale Ghidului de bună practică
pentru apicultură.
(3) Ghidurile de bună practică prevăzute la alin. (2) se aprobă
prin ordin al ministrului agriculturii și dezvoltării rurale.
(4) Plantele medicinale și aromatice destinate comercializării
în stare proaspătă și procesate pot fi introduse pe piață dacă
sunt conforme cu normele tehnice de producere și
comercializare.
(5) Introducerea pe piață și supravegherea produselor finite
pe bază de plante medicinale, aromatice și produse ale stupului,

care se încadrează în definiția prevăzută în titlul XVII —
Medicamentul, art. 695 pct. 1 din Legea nr. 95/2006 privind
reforma în domeniul sănătății, cu modificările și completările
ulterioare, se fac în conformitate cu prevederile acesteia.
(6) Produsele finite pe bază de plante medicinale, aromatice
și produse ale stupului care se notifică de către operatorii din
domeniu și se încadrează ca alimente, suplimente alimentare și
produse de uz intern sau extern, exclusiv produsele cosmetice,
se introduc pe piață conform normelor stabilite de autoritatea
competentă.
(7) Produsele finite pe bază de plante medicinale, aromatice
și produse ale stupului care se notifică de operatorii din domeniu
ca medicamente și se încadrează ca medicamente se
autorizează/avizează pentru introducerea pe piață de către
Agenția Națională a Medicamentului și a Dispozitivelor
Medicale.
(8) Serviciul Notificări din cadrul Institutului Național de
Cercetare-Dezvoltare pentru Bioresurse Alimentare — I.B.A.
București se reorganizează în Serviciul Național pentru Plante
Medicinale, Aromatice și Produse ale Stupului, denumit în
continuare S.N.P.M.A.P.S., în subordinea Ministerului Agriculturii
și Dezvoltării Rurale, ca instituție de drept public, finanțată din
venituri proprii și subvenții acordate de la bugetul de stat.
S.N.P.M.A.P.S. asigură notificarea, supravegherea și controlul
suplimentelor alimentare și produselor de uz extern obținute din
plante medicinale, aromatice și produse ale stupului, cu excepția
produselor cosmetice.
(9) Supravegherea pe piață a produselor prevăzute la
alin. (6) se realizează de organismele cu atribuții de control ale
S.N.P.M.A.P.S. și se aplică liniilor de producție și depozitare a
materiilor prime și produselor finite.
(10) Supravegherea pe piață a produselor prevăzute la
alin. (7) se realizează de către organismele cu atribuții de control
ale Ministerului Sănătății și se aplică liniilor de producție și
depozitare a materiilor prime și produselor finite.
(11) Atribuțiile S.N.P.M.A.P.S. sunt următoarele:
a) notifică, în vederea comercializării, produsele prevăzute
la alin. (6) prin intermediul Compartimentului ăNotificări” din
cadrul S.N.P.M.A.P.S.;
b) supraveghează și controlează pe piață produsele
prevăzute la alin. (6), prin intermediul Compartimentului
ăSupraveghere și control” din cadrul S.N.P.M.A.P.S.;
c) gestionează propunerile de utilizare a mențiunilor
nutriționale și de sănătate de către operatorii din domeniu pentru
produsele prevăzute la alin. (6), prin intermediul
Compartimentului ăNotificări” din cadrul S.N.P.M.A.P.S.
Art. 4. — Conformitatea cu normele tehnice de producere și
comercializare a plantelor medicinale și aromatice, atât în stare
proaspătă, cât și procesate, se stabilește, potrivit legii, de
organismele de certificare acreditate în acest scop.
Art. 5. — (1) Se înființează Comitetul tehnic al plantelor
medicinale și aromatice și al produselor stupului, denumit în
continuare Comitetul, format din 11 persoane, din care
2 reprezentanți ai Ministerului Agriculturii și Dezvoltării Rurale și
câte un reprezentant al Ministerului Sănătății, Ministerului
Mediului și Pădurilor, Academiei Române, Academiei de Științe

*) Republicată în temeiul art. IV din Legea nr. 239/2010 privind modificarea și completarea Legii plantelor medicinale și aromatice nr. 491/2003, publicată
în Monitorul Oficial al României, Partea I, nr. 826 din 10 decembrie 2010, dându-se textelor o nouă numerotare.
Legea nr. 491/2003 a fost publicată în Monitorul Oficial al României, Partea I, nr. 844 din 26 noiembrie 2003.

MONITORUL OFICIAL AL ROMÂNIEI, PARTEA I, Nr. 52/20.I.2011
Agricole și Silvice ăGheorghe Ionescu-Șișești”, Academiei de
Științe Medicale, Institutului de Cercetare-Dezvoltare pentru
Apicultură, Institutului Național de Cercetare-Dezvoltare pentru
Bioresurse Alimentare — I.B.A. București, Patronatului ăPlanta
Romanica” și al organizației interprofesionale a plantelor
medicinale și aromatice.
(2) Componența nominală a comitetului se aprobă prin ordin
comun al ministrului agriculturii și dezvoltării rurale, ministrului
sănătății și ministrului mediului și pădurilor.
(3) În prima sa ședință comitetul își aprobă regulamentul de
organizare și funcționare și își alege organele de conducere
formate din președinte, 2 vicepreședinți și un secretar.
Președintele va fi ales dintre cei 2 reprezentanți ai Ministerului
Agriculturii și Dezvoltării Rurale.
(4) Comitetul își desfășoară activitatea pe lângă
S.N.P.M.A.P.S., cu care se află în relații de colaborare și
consultare, și îndeplinește următoarele atribuții principale:
a) arbitrează, din punct de vedere științific, evaluarea
mențiunilor nutriționale și de sănătate formulate pentru
produsele prevăzute la art. 3 alin. (6);
b) întocmește Lista națională a plantelor medicinale,
aromatice și produselor stupului;
c) actualizează periodic, la intervale de un an calendaristic,
Lista națională a plantelor medicinale, aromatice și produselor
stupului care sunt folosite ca materii prime vegetale pentru
produsele prevăzute la art. 3 alin. (6) de către operatorii din
domeniu;
d) arbitrează problemele tehnice și științifice apărute în
cadrul activității de notificare și control ale S.N.P.M.A.P.S.;
e) elaborează liniile directoare ale programelor naționale
privind producerea, procesarea, promovarea plantelor
medicinale, aromatice și produselor stupului.
Art. 6. — Activitatea de producere și comercializare a
produselor prevăzute la art. 3 alin. (6) va fi introdusă în
Clasificarea CAEN, aprobată prin Hotărârea Guvernului
nr. 656/1997 privind aprobarea Clasificării activităților din
economia națională — CAEN, actualizată, ca activitate distinctă.
Art. 7. — Autoritatea competentă întocmește anual lista
programelor referitoare la producerea, procesarea și
promovarea plantelor medicinale, aromatice și produselor
stupului și ține evidența programelor de interes național.
Art. 8. — Autoritatea competentă împreună cu Comitetul, cu
patronatele și cu organizațiile profesionale și interprofesionale
din domeniu întocmesc Strategia națională în sectorul plantelor
medicinale, aromatice și produselor stupului, care se aprobă prin
hotărâre a Guvernului.

15

Art. 9. — (1) Între producătorii agricoli și/sau culegătorii de
plante medicinale și aromatice, pe de o parte, și comercianți
și/sau procesatori, pe de altă parte, se încheie contracte.
(2) Contractele prevăzute la alin. (1) se înregistrează, în scop
statistic, la autoritatea competentă.
Art. 10. — (1) Producătorii agricoli de plante medicinale și
aromatice au obligația de a declara anual suprafața efectiv
cultivată, pe specii, și livrările realizate.
(2) Declarațiile se înregistrează la direcțiile pentru agricultură
și dezvoltare rurală județene și a municipiului București*).
(3) Situația centralizatoare a acestor înregistrări se transmite
Ministerului Agriculturii și Dezvoltării Rurale.
Art. 11. — Plantele medicinale și aromatice în stare
proaspătă și procesate, precum și produsele stupului care provin
din țări terțe Uniunii Europene pot fi comercializate în România
dacă se supun regulilor comunitare și/sau naționale.
Art. 12. — Plantele medicinale și aromatice din flora
spontană, cele cultivate și produsele stupului pot fi achiziționate
de operatorii economici, în condițiile legii, cu respectarea
normelor privitoare la protecția mediului.
Art. 13. — În termen de 90 de zile de la data intrării în vigoare
a prezentei legi Ministerul Agriculturii, Pădurilor, Apelor și
Mediului**), cu consultarea Consiliului pe produs, emite ordinele
prevăzute la art. 1 alin. (3) și art. 3 alin. (3) și, împreună cu
Ministerul Sănătății și Ministerul Economiei și Comerțului***),
elaborează ordinele comune****) prevăzute la art. 3
alin. (1)*****) și art. 6 alin. (2)******)
NOTĂ:

Reproducem mai jos prevederile art. II și III din Legea
nr. 239/2010, care nu sunt încorporate în forma republicată a
Legii nr. 491/2003 și care se aplică, în continuare, ca dispoziții
proprii ale acesteia:
ăArt. II. — Comitetul tehnic al plantelor medicinale și
aromatice și al produselor stupului, prevăzut la art. 6
alin. (1)******) din Legea nr. 491/2003, astfel cum a fost
modificată și completată prin prezenta lege, se înființează în
termen de 30 de zile de la data intrării în vigoare a prezentei legi.
Art. III. — Ministerul Agriculturii și Dezvoltării Rurale va
elabora normele tehnice, de producere, promovare,
comercializare a plantelor medicinale, aromatice și produselor
stupului, potrivit normelor comunitare în vigoare, în termen de
30 de zile de la data intrării în vigoare a prezentei legi.”

*) Potrivit art. 1 din Hotărârea Guvernului nr. 751/2010 privind măsurile de reorganizare a direcțiilor pentru agricultură și dezvoltare rurală județene
și a municipiului București, precum și stabilirea numărului de posturi, publicată în Monitorul Oficial al României, Partea I, nr. 552 din 5 august 2010, direcțiile pentru
agricultură și dezvoltare rurală județene și a municipiului București se reorganizează ca direcții pentru agricultură județene și a municipiului București, servicii
publice deconcentrate, aflate în subordinea Ministerului Agriculturii și Dezvoltării Rurale, finanțate integral de la bugetul de stat.
**) Potrivit ultimei reorganizări la nivelul administrației publice centrale, respectiv art. 2 și 7 din Ordonanța de urgență a Guvernului nr. 115/2009 privind
stabilirea unor măsuri de reorganizare în cadrul administrației publice centrale, activitățile Ministerului Agriculturii, Pădurilor și Dezvoltării Rurale au fost preluate
de către Ministerul Mediului și Pădurilor.
***) Potrivit ultimei reorganizări la nivelul administrației publice centrale, respectiv art. 1 din Ordonanța de urgență a Guvernului nr. 115/2009, activitățile
fostului Minister al Economiei au fost preluate de către Ministerul Economiei, Comerțului și Mediului de Afaceri.
****) A se vedea Ordinul comun nr. 243/402/2005 al ministrului agriculturii, pădurilor și dezvoltării rurale și al ministrului sănătății privind aprobarea
normelor tehnice de producere, prelucrare, procesare și comercializare a plantelor medicinale și aromatice, publicat în Monitorul Oficial al României, Partea I, nr. 474
din 3 iunie 2005 și Ordinul comun nr. 244/401/2005 al ministrului agriculturii, pădurilor și dezvoltării rurale și al ministrului sănătății privind prelucrarea, procesarea
și comercializarea plantelor medicinale și aromatice utilizate ca atare, parțial procesate sau procesate sub formă de suplimente alimentare predozate, publicat în
Monitorul Oficial al României, Partea I, nr. 456 din 30 mai 2005.
*****) Potrivit prevederilor art. 3 alin. (1) din forma republicată a Legii nr. 491/2003, Normele tehnice de producere și comercializare a plantelor medicinale,
aromatice și produselor stupului se elaborează de către autoritatea competentă, care potrivit art. 2 din forma republicată a legii este Ministerul Agriculturii și
Dezvoltării Rurale.
******) Art. 6 a devenit art. 5 în forma republicată a Legii nr. 491/2003.

16

MONITORUL OFICIAL AL ROMÂNIEI, PARTEA I, Nr. 52/20.I.2011

RECTIFICĂRI
În cuprinsul art. I din Hotărârea Guvernului nr. 4/2011 pentru modificarea și completarea Hotărârii Guvernului
nr. 838/2010 privind aprobarea normelor metodologice de acordare a ajutoarelor de stat pentru realizarea
angajamentelor asumate voluntar în favoarea bunăstării păsărilor, precum și a Hotărârii Guvernului nr. 839/2010
privind aprobarea normelor metodologice de acordare a ajutoarelor de stat pentru realizarea angajamentelor asumate
în favoarea bunăstării și protecției porcinelor, publicată în Monitorul Oficial al României, Partea I, nr. 25 din 11 ianuarie
2011, se fac următoarele rectificări (care nu aparțin Redacției ăMonitorul Oficial, Partea I”):
— la pct. 12, 13 și 16 (cu referire la art. 6 alin. (2), art. 7 alin. (2) și art. 10 alin. (2) din Hotărârea Guvernului
nr. 838/2010), în loc de: ă... laborator acreditat...” se va citi: ă... laborator acreditat/autorizat sanitar veterinar...”.

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

Cristina-Gabriela F. Popescu

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 52/20.I.2011 conține 16 pagini.

Prețul: 3,20 lei

&JUYDGY|449367]
ISSN 1453—4495

