Anul 179 (XXIII) — Nr. 639

PARTEA I

Miercuri, 7 septembrie 2011

LEGI, DECRETE, HOTĂRÂRI ȘI ALTE ACTE
SUMAR

Pagina
DECIZII ALE CURȚII CONSTITUȚIONALE
Decizia nr. 550 din 3 mai 2011 referitoare la excepția de
neconstituționalitate a dispozițiilor art. 73 alin. (3) din
Legea nr. 85/2006 privind procedura insolvenței ......

2–3

Decizia nr. 756 din 7 iunie 2011 referitoare la excepția de
neconstituționalitate a prevederilor art. 58 alin. (1) din
Legea administrației publice locale nr. 215/2001 ......

3–5

Decizia nr. 839 din 23 iunie 2011 referitoare la excepția de
neconstituționalitate a dispozițiilor art. 1 alin. (1), art. 3,
art. 4 alin. (1) și (2) și art. 5 alin. (1) și (4) din Legea
nr. 221/2009 privind condamnările cu caracter politic
și măsurile administrative asimilate acestora,
pronunțate în perioada 6 martie 1945—22 decembrie
1989 ..........................................................................

5–8

Decizia nr. 849 din 23 iunie 2011 referitoare la excepția de
neconstituționalitate a dispozițiilor art. 149 alin. (1) din
Ordonanța Guvernului nr. 92/2003 privind Codul de
procedură fiscală ........................................................

8–9

Decizia nr. 859 din 23 iunie 2011 referitoare la excepția de
neconstituționalitate a dispozițiilor art. 182 alin. (1) din
Legea nr. 78/2000 pentru prevenirea, descoperirea și
sancționarea faptelor de corupție ..............................

9–11

Decizia nr. 860 din 23 iunie 2011 referitoare la excepția de
neconstituționalitate a dispozițiilor art. I pct. 1 și art. II
din Ordonanța de urgență a Guvernului nr. 62/2010
pentru modificarea și completarea Legii nr. 221/2009
privind condamnările cu caracter politic și măsurile
administrative asimilate acestora, pronunțate în
perioada 6 martie 1945—22 decembrie 1989, și pentru
suspendarea aplicării unor dispoziții din titlul VII al
Legii nr. 247/2005 privind reforma în domeniile
proprietății și justiției, precum și unele măsuri
adiacente ..................................................................

11–13

Decizia nr. 869 din 23 iunie 2011 referitoare la excepția de
neconstituționalitate a dispozițiilor art. 181 din Legea
nr. 78/2000 pentru prevenirea, descoperirea și
sancționarea faptelor de corupție ..............................

13–15

2

MONITORUL OFICIAL AL ROMÂNIEI, PARTEA I, Nr. 639/7.IX.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 550
din 3 mai 2011

referitoare la excepția de neconstituționalitate a dispozițiilor art. 73 alin. (3)
din Legea nr. 85/2006 privind procedura insolvenței
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 73 alin. (3) din Legea nr. 85/2006 privind
procedura insolvenței, excepție ridicată de Societatea
Comercială ăCristian Prodimpex” — S.A. din Alba Iulia în
Dosarul nr. 5.551/107/2009 al Tribunalului Alba — Secția
comercială și de contencios administrativ.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 9 iunie 2010, pronunțată în Dosarul
nr. 5.551/107/2009, Tribunalul Alba — Secția comercială și
de
contencios
administrativ
a
sesizat
Curtea
Constituțională pentru soluționarea excepției de
neconstituționalitate a dispozițiilor art. 73 alin. (3) din Legea
nr. 85/2006 privind procedura insolvenței.
Excepția a fost invocată de Societatea Comercială ăCristian
Prodimpex” — S.A. din Alba Iulia într-un dosar având ca obiect
o procedură de insolvență.
În motivarea excepției de neconstituționalitate autorul
acesteia susține că dispozițiile legale criticate sunt
neconstituționale, întrucât, în lipsa administrării probațiunii
pentru unele creanțe, există posibilitatea ca acestea să fie
înscrise în tabelul creanțelor, fără a fi verificate, fiind astfel
încălcat principiul egalității în fața legii și al supremației
Constituției.
De asemenea, autorul arată că prin textele legale criticate se
încalcă și principiul accesului liber la justiție prin faptul că
cererea cu privire la o pretenție poate fi admisă chiar în lipsa
administrării unei probe care este necesară pentru a se dovedi
acea pretenție în fața instanței.
Tribunalul Alba — Secția comercială și de contencios
administrativ consideră că excepția de neconstituționalitate
este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului

Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 73 alin. (3) din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, care au următorul cuprins:
ăLa termenul stabilit prin sentința de deschidere a procedurii
pentru definitivarea tabelului de creanțe, judecătorul-sindic va
soluționa deodată, printr-o singură sentință, toate contestațiile,
chiar dacă pentru soluționarea unora ar fi nevoie de administrare
de probe; în acest din urmă caz, judecătorul-sindic poate să
admită, în tot sau în parte, înscrierea creanțelor respective în
mod provizoriu în tabelul definitiv al tuturor creditorilor împotriva
averii debitorului.”
În opinia autorului excepției de neconstituționalitate,
prevederile legale criticate contravin dispozițiilor art. 16 alin. (1)
și (3) privind egalitatea în drepturi și ale art. 21 alin. (1) și (2)
referitor la accesul liber la justiție din Constituție.
Examinând excepția de neconstituționalitate, Curtea reține
că s-a pronunțat asupra dispozițiilor legale criticate și,
răspunzând unor critici asemănătoare, a statuat că prevederile
respective sunt în acord cu dispozițiile constituționale.
Astfel, prin Decizia nr. 295 din 3 martie 2009, publicată în
Monitorul Oficial al României, Partea I, nr. 214 din 2 aprilie 2009,
și Decizia nr. 631 din 29 mai 2008, publicată în Monitorul Oficial
al României, Partea I, nr. 526 din 11 iulie 2008, Curtea a
constatat că dispozițiile legale criticate au ca scop, ca de altfel
întreaga procedură instituită prin Legea nr. 85/2006, acoperirea
pasivului debitorului aflat în insolvență și, în același timp, pe un
plan mai general, asanarea mediului comercial, ceea ce
corespunde obligației statului înscrise în art. 135 alin. (2) lit. a)
din Constituție. Specificul procedurii a impus adoptarea unor
reguli de procedură speciale, care derogă de la normele
dreptului comun, stabilirea acestora constituind atributul exclusiv
al legiuitorului, potrivit prevederilor art. 126 alin. (2) din
Constituție. În acest context, reglementarea prin lege a obligației
judecătorului-sindic de a soluționa deodată, printr-o singură
sentință, toate contestațiile cu privire la creanțele și drepturile
de preferință trecute de administratorul judiciar sau de lichidator
în tabelul preliminar de creanțe, chiar dacă pentru soluționarea
unora ar fi nevoie de administrare de probe, constituie expresia
uneia dintre caracteristicile definitorii ale procedurii insolvenței,
și anume celeritatea în realizarea scopurilor declarate mai sus.

MONITORUL OFICIAL AL ROMÂNIEI, PARTEA I, Nr. 639/7.IX.2011
În absența unei atari dispoziții de lege, procedura, care de regulă
are caracter colectiv, implicând participarea unui număr mare de
creditori ce vin în concurs pentru satisfacerea propriilor creanțe,
ar fi cu mult întârziată, situație ce ar genera o stare de perpetuă
incertitudine în ceea ce privește raporturile juridice stabilite între
părțile implicate, persoane fizice sau comercianți, afectând grav
stabilitatea și securitatea care trebuie să le caracterizeze.
Însă Curtea a constatat că, deși procedura insolvenței pune
accent pe o desfășurare rapidă a procesului, ea oferă, pe de
altă parte, suficiente garanții procesuale părților implicate. Astfel,
potrivit chiar textului de lege criticat, judecătorul-sindic va
soluționa, la termenul stabilit pentru definitivarea tabelului de
creanțe, contestațiile pentru care ar fi nevoie de administrarea
unor probe, prin admiterea provizorie, iar nu definitivă a
creanțelor contestate. Prin urmare, înscrierea unei astfel de
creanțe în tabelul definitiv al tuturor creanțelor împotriva averii
debitorului are caracter provizoriu, putând fi modificată oricând
pe parcursul derulării procedurii, ca urmare a completării
probatoriului. Mai mult, dispozițiile art. 75 din Legea nr. 85/2006
prevăd că, până la închiderea procedurii, orice parte interesată
poate face contestație împotriva trecerii unei creanțe sau a unui
drept de preferință în tabelul definitiv de creanțe, în cazul
descoperirii existenței unui fals, dol sau unei erori esențiale care
au determinat admiterea creanței sau a dreptului de preferință,
precum și în cazul descoperirii unor titluri hotărâtoare și până
atunci necunoscute. În această situație, judecarea contestației
se va face de judecătorul-sindic, cu citarea tuturor părților

3

interesate, iar până la judecarea irevocabilă a contestației,
judecătorul-sindic va putea declara creanța sau dreptul de
preferință contestat ca admis numai provizoriu.
O garanție procedurală în plus o constituie prevederile art. 12
din Legea nr. 85/2006, potrivit cărora hotărârile judecătoruluisindic, care sunt definitive și executorii, pot fi atacate separat cu
recurs, după o procedură stabilită prin dispozițiile art. 8 din
aceeași lege.
Așa fiind, Curtea a constatat că, departe de a îngrădi drepturi
consacrate constituțional, reglementarea prevăzută de art. 73
alin. (3) din Legea nr. 85/2006 constituie o garanție a aplicării
principiului prevăzut de art. 6 paragraful 1 din Convenția pentru
apărarea drepturilor omului și a libertăților fundamentale, privind
judecarea unei cauze în mod echitabil și într-un termen
rezonabil, în scopul înlăturării oricăror abuzuri din partea părților,
prin care s-ar tinde la tergiversarea nejustificată a soluționării
unui proces.
Întrucât nu au intervenit elemente noi, de natură să
determine schimbarea jurisprudenței Curții Constituționale,
soluția și considerentele deciziilor menționate își mențin
valabilitatea și în cauza de față.
În ceea ce privește invocarea prevederilor art. 16 din
Constituție, Curtea constată că dispozițiile legale criticate se
aplică în aceeași măsură tuturor persoanelor prevăzute în
ipoteza acestor norme, fără privilegii și fără discriminări.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 73 alin. (3) din Legea nr. 85/2006 privind
procedura insolvenței, excepție ridicată de Societatea Comercială ăCristian Prodimpex” — S.A. din Alba Iulia în Dosarul
nr. 5.551/107/2009 al Tribunalului Alba — Secția comercială și de contencios administrativ
Definitivă și general obligatorie.
Pronunțată în ședința publică din data de 3 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 756
din 7 iunie 2011

referitoare la excepția de neconstituționalitate a prevederilor art. 58 alin. (1)
din Legea administrației publice locale nr. 215/2001
Augustin Zegrean
Aspazia Cojocaru
Petre Lăzăroiu
Mircea Ștefan Minea
Ion Predescu
Tudorel Toader
Ioana Marilena Chiorean

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a prevederilor art. 58 alin. (1) din Legea administrației publice
locale nr. 215/2001, excepție ridicată de Partidul Democrat

4

MONITORUL OFICIAL AL ROMÂNIEI, PARTEA I, Nr. 639/7.IX.2011

Liberal — Organizația Județeană Iași și de Mihai Miron în
Dosarul nr. 4.389/866/2009 al Tribunalului Iași — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere, ca neîntemeiată, a excepției de
neconstituționalitate, întrucât dispozițiile de lege criticate
reglementează o procedură necontencioasă, în conformitate cu
prevederile art. 331 și următoarele din Codul de procedură
civilă, părțile având posibilitatea de a ataca cu recurs încheierea
pronunțată de instanța judecătorească.
C U R T E A,

având în vedere actele și lucrările dosarului, constată
următoarele:
Prin Încheierea din 19 aprilie 2010, pronunțată în Dosarul
nr. 4.389/866/2009, Tribunalul Iași — Secția civilă a sesizat
Curtea Constituțională cu excepția de neconstituționalitate
a prevederilor art. 58 alin. (1) din Legea administrației
publice locale nr. 215/2001. Excepția de neconstituționalitate a
fost ridicată de Partidul Democrat Liberal — Organizația
Județeană Iași și de Mihai Miron într-o cauză civilă având ca
obiect soluționarea cererii de suspendare a executării Încheierii
nr. 722 din 11 decembrie 2009 a Judecătoriei Pașcani, prin care
a fost validată alegerea primarului din comuna Valea Seacă.
În motivarea excepției de neconstituționalitate autorul
acesteia susține că prevederile de lege criticate sunt
neconstituționale, prin faptul că instanța de judecată a respins
cererile de intervenție în nume propriu și a validat alegerea
primarului comunei în mod nelegal, încălcându-se astfel dreptul
la un proces echitabil, prevăzut de art. 21 din Constituție.
Tribunalul Iași — Secția civilă consideră că excepția de
neconstituționalitate este neîntemeiată, deoarece accesul liber
la justiție nu presupune accesul la toate mijloacele procedurale
prin care se înfăptuiește justiția, iar instituirea regulilor de
desfășurare a procesului în fața instanțelor judecătorești sunt
de competența exclusivă a legiuitorului, care poate stabili reguli
speciale de procedură, în considerarea unor situații speciale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că dispozițiile de lege
criticate sunt neconstituționale, pentru următoarele motive: din
examinarea prevederilor de lege criticate se observă că acestea
reprezintă norme de procedură necontencioasă, care atribuie
judecătorului desemnat competența de a dispune asupra
alegerii primarului. Într-adevăr, potrivit art. 126 alin. (2) și art. 129
din Constituție, este atributul exclusiv al legiuitorului să
reglementeze procedura de judecată și căile de atac împotriva
hotărârilor judecătorești, dar, în exercitarea acestui atribut,
legiuitorul nu poate face abstracție de celelalte norme și principii
privind drepturile și libertățile consacrate prin Legea
fundamentală și prin actele juridice internaționale la care
România este parte, a căror respectare este obligatorie.
Sub acest aspect, soluția legislativă criticată nu asigură
garanțiile efective ale dreptului la un proces echitabil, care
presupune dreptul oricărei persoane interesate de a se adresa
unei instanțe independente și imparțiale, instituite de lege, ce
va hotărî asupra încălcării drepturilor și libertăților sale cu
caracter civil. Astfel, în absența posibilității de a contesta
hotărârea judecătorului cu privire la validarea alegerii primarului,
textul de lege criticat nu asigură persoanelor care justifică un
interes legitim dreptul de a accede și de a participa la o
procedură
judiciară,
caracterizată
de
principiul

contradictorialității și al echilibrului procesual al părților, ca
garanții ale unui proces echitabil.
De altfel, aceeași concluzie rezultă și din examinarea
prevederilor Legii nr. 67/2004 pentru alegerea autorităților
administrației publice locale, care nu instituie reguli cu privire la
posibilitatea de a contesta hotărârea de validare sau invalidare
a alegerii primarului, ci face doar o simplă trimitere la dispozițiile
Legii nr. 215/2001, care, în această materie, nu asigură
garanțiile unui proces echitabil. Astfel art. 99 alin. (5) din Legea
nr. 67/2004 stabilește că, pentru primar, dosarul format se
înaintează de către biroul electoral de circumscripție, în cel mult
48 ore, la judecătoria sau, după caz, la tribunalul în a cărui rază
teritorială se află circumscripția electorală pentru care au avut
loc alegeri, iar în cazul primarului general al municipiului
București, la Tribunalul București, în vederea validării
mandatelor, potrivit prevederilor Legii nr. 215/2001, republicată.
De asemenea, art. 121 alin. (1) din Legea nr. 67/2004
stabilește că judecarea de către instanță a întâmpinărilor,
contestațiilor și a oricăror altor cereri prevăzute de lege se face
potrivit regulilor stabilite de lege pentru ordonanța președințială,
cu participarea obligatorie a procurorului. Chiar în aceste
condiții, apreciem că dispozițiile art. 121 alin. (1) din lege nu sunt
aplicabile în cazul contestării hotărârii de validare sau invalidare
a alegerii primarului, de vreme ce o asemenea contestație nu
este prevăzută de lege.
În plus, observă că soluția legislativă în vigoare, prevăzută de
art. 58 alin. (1) din Legea nr. 215/2001, este rezultatul mai multor
modificări legislative, care în timp au consacrat reguli
procedurale diferite în ceea ce privește validarea alegerii
primarului, unele dintre acestea în deplină concordanță cu
prevederile art. 21 din Constituție și ale art. 6 din Convenția
pentru apărarea drepturilor omului și a libertăților fundamentale.
Astfel, art. 58 alin. (1), în redactarea anterioară cuprinsă în art. I
pct. 51 din Legea nr. 286/2006, permitea, în deplin acord cu
normele constituționale, ca împotriva hotărârii date în legătură
cu validarea alegerii primarului să se exercite căile de atac
prevăzute în cadrul procedurii contencioase, instanța
pronunțându-se în termen de 10 zile de la data introducerii
cererii de apel sau de recurs, după caz.
De asemenea, spre deosebire de soluția legislativă actuală,
art. 64 din Legea nr. 215/2001, în forma sa anterioară
republicării acestui act normativ, stabilea că hotărârea de
invalidare a alegerii primarului poate fi atacată de cel interesat
în termen de 5 zile de la pronunțare, la instanța de contencios
administrativ.
Pe cale de consecință, în condițiile în care validarea alegerii
primarului de către judecătorul desemnat nu se desfășoară după
o procedură judiciară caracterizată de contradictorialitate, iar
hotărârea dată în cauză nu poate fi supusă niciunei căi de atac,
dispozițiile art. 58 alin. (1) din Legea nr. 215/2001 sunt de natură
a încălca dreptul la un proces echitabil, persoanele interesate
neavând posibilitatea de a uza de toate garanțiile care asigură
exercitarea deplină a acestui drept.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.

MONITORUL OFICIAL AL ROMÂNIEI, PARTEA I, Nr. 639/7.IX.2011
Obiectul excepției de neconstituționalitate îl constituie
prevederile art. 58 alin. (1) din Legea administrației publice
locale nr. 215/2001, republicată în Monitorul Oficial al României,
Partea I, nr. 123 din 20 februarie 2007, modificate prin art. I
pct. 2 din Ordonanța de urgență a Guvernului nr. 66/2008,
publicată în Monitorul Oficial al României, Partea I, nr. 409 din
30 mai 2008.
Textul de lege criticat are următorul cuprins:
— Art. 58 alin. (1): ăValidarea alegerii primarului se face în
termen de 20 de zile de la data desfășurării alegerilor, în camera
de consiliu a judecătoriei în a cărei rază teritorială se află
comuna sau orașul, de către un judecător desemnat de
președintele judecătoriei, după îndeplinirea prevederilor art. 38
alin. (1) și (11) din Legea nr. 334/2006, cu modificările și
completările ulterioare.”
Autorul excepției de neconstituționalitate susține că
prevederile de lege criticate contravin dispozițiilor constituționale
ale art. 21 privind dreptul la un proces echitabil.
Examinând excepția de neconstituționalitate, Curtea
constată următoarele:
Potrivit dispozițiilor de lege criticate, validarea alegerii
primarului se face de către judecătorul desemnat de
președintele judecătoriei, în camera de consiliu a judecătoriei în
a cărei rază teritorială se află comuna sau orașul, în termen de

5

20 de zile de la data desfășurării alegerilor. Potrivit alin. (2) al
art. 58 din Legea nr. 215/2001, invalidarea alegerii primarului se
poate pronunța în cazurile prevăzute la art. 31 alin. (4) din lege,
și anume atunci când se constată încălcarea condițiilor de
eligibilitate sau dacă alegerea consilierului s-a făcut prin fraudă
electorală, constatată în condițiile Legii privind alegerea
autorităților administrației publice locale. Curtea observă că, în
cazul primarilor și viceprimarilor, legiuitorul nu a prevăzut expres
în Legea nr. 215/2001 o cale de atac împotriva hotărârii de
validare sau invalidare a alegerii primarilor sau viceprimarilor,
astfel cum este prevăzută aceasta în cazul alegerii președintelui
consiliului local.
Însă, Curtea constată că autorul excepției nu critică lipsa
reglementării exprese a căii de atac împotriva hotărârii de
validare sau invalidare a alegerii primarului, ci își
fundamentează critica de neconstituționalitate pe diversele
interpretări ale instanțelor de judecată, care au respins cererile
de intervenție în nume propriu și au validat alegerea primarului,
fiind astfel încălcat accesul liber la justiție, în opinia autorului
excepției.
Or, Curtea constată că aceste susțineri reprezintă aspecte
care țin de modalitățile în care instanțele de judecată
interpretează și aplică textul de lege criticat, ceea ce nu poate
constitui însă obiect al controlului de constituționalitate.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 58 alin. (1) din Legea administrației publice
locale nr. 215/2001, excepție ridicată de Partidul Democrat Liberal — Organizația Județeană Iași și de Mihai Miron în Dosarul
nr. 4.389/866/2009 al Tribunalului Iași — Secția civilă.
Definitivă și general obligatorie.
Pronunțată în ședința publică din data de 7 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 839
din 23 iunie 2011

referitoare la excepția de neconstituționalitate a dispozițiilor art. 1 alin. (1), art. 3, art. 4 alin. (1)
și (2) și art. 5 alin. (1) și (4) din Legea nr. 221/2009 privind condamnările cu caracter politic
și măsurile administrative asimilate acestora, pronunțate în perioada
6 martie 1945—22 decembrie 1989
Augustin Zegrean
Acsinte Gaspar
Petre Lăzăroiu
Iulia Antoanella Motoc
Mircea Ștefan Minea
Ion Predescu
Puskás Valentin Zoltán
Tudorel Toader
Cristina Teodora Pop

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 1 alin. (1), art. 3, art. 4 alin. (1) și (2) și art. 5
alin. (1) și (4) din Legea nr. 221/2009 privind condamnările cu
caracter politic și măsurile administrative asimilate acestora,
pronunțate în perioada 6 martie 1945—22 decembrie 1989,

6

MONITORUL OFICIAL AL ROMÂNIEI, PARTEA I, Nr. 639/7.IX.2011

excepție
ridicată
de
Herta
Herman
în
Dosarul
nr. 3.046/108/2010 al Tribunalului Arad — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, arătând că autorul acesteia solicită acordarea
unor despăgubiri morale și pentru prejudiciile suferite ca urmare
a condamnărilor cu caracter politic și a măsurilor administrative
asimilate acestora, pronunțate în perioada 23 august 1944—
6 martie 1945, și că stabilirea acestei perioade reprezintă
opțiunea legiuitorului.
C U R T E A,

având în vedere actele și lucrările dosarului, constată
următoarele:
Prin Încheierea din 21 iulie 2010, pronunțată în Dosarul
nr. 3.046/108/2010, Tribunalul Arad — Secția civilă a sesizat
Curtea Constituțională cu excepția de neconstituționalitate
a dispozițiilor art. 1 alin. (1), art. 3, art. 4 alin. (1) și (2) și
art. 5 alin. (1) și (4) din Legea nr. 221/2009 privind
condamnările cu caracter politic și măsurile administrative
asimilate acestora, pronunțate în perioada 6 martie 1945—
22 decembrie 1989, excepție ridicată de Herta Herman într-o
cauză având ca obiect acordarea unor despăgubiri, conform
Legii nr. 221/2009.
În motivarea excepției de neconstituționalitate autorul
susține că, prin excluderea perioadei 23 august 1944—6 martie
1945 din domeniul de aplicare al Legii nr. 221/2009, legiuitorul
creează o discriminare între persoanele supuse unor măsuri
administrative cu caracter politic în perioada anterior referită și
cele supuse aceleiași categorii de măsuri în perioada
reglementată de lege, respectiv 6 martie 1945—22 decembrie
1989, încălcând în acest fel dispozițiile constituționale ale art. 16
și 22, precum și prevederile art. 14 din Convenția pentru
apărarea drepturilor omului și a libertăților fundamentale și ale
art. 1 din Protocolul nr. 12 la Convenție.
În susținerea excepției sunt reiterate argumente istorice, în
scopul extinderii aplicării textelor criticate și la perioada
23 august 1944—6 martie 1945, arătând că în acest interval
temporal au fost supuși unor măsuri administrative puternic
represive numeroși etnici germani, cu vârste cuprinse între 17 și
45 de ani, în cazul bărbaților, și 18 și 30 de ani, în cazul femeilor,
fiind exceptate doar femeile care aveau copii cu vârste sub un an.
Tribunalul Arad — Secția civilă apreciază că excepția de
neconstituționalitate invocată este neîntemeiată și arată că
textele criticate sunt rezultatul opțiunii legiuitorului de a
condamna public comunismul în România și de a încerca să
repare abuzurile comise de autoritățile române în perioada
acestui regim care a fost instaurat pe data de 6 martie 1945 și
a încetat la data 22 decembrie 1989.
Totodată, instanța arată că problema ridicată de autor este
mai degrabă o problemă de interpretare a legii, decât una de
neconstituționalitate.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 1 alin. (1), art. 3, art. 4 alin. (1) și (2) și art. 5
alin. (1) și (4) din Legea nr. 221/2009 privind condamnările cu
caracter politic și măsurile administrative asimilate acestora,
pronunțate în perioada 6 martie 1945—22 decembrie 1989,
publicată în Monitorul Oficial al României, Partea I, nr. 396 din
11 iunie 2009, care au următorul cuprins:
— Art. 1 alin. (1): ă(1) Constituie condamnare cu caracter
politic orice condamnare dispusă printr-o hotărâre
judecătorească definitivă, pronunțată în perioada 6 martie
1945—22 decembrie 1989, pentru fapte săvârșite înainte de
data de 6 martie 1945 sau după această dată și care au avut
drept scop împotrivirea față de regimul totalitar instaurat la data
de 6 martie 1945”;
— Art. 3: ăConstituie măsură administrativă cu caracter politic
orice măsură luată de organele fostei miliții sau securități, având
ca obiect dislocarea și stabilirea de domiciliu obligatoriu,
internarea în unități și colonii de muncă, stabilirea de loc de
muncă obligatoriu, dacă au fost întemeiate pe unul sau mai
multe dintre următoarele acte normative:
a) Decretul nr. 6 din 14 ianuarie 1950, Decretul nr. 60 din
10 martie 1950, Decretul nr. 257 din 3 iulie 1952, Decretul
nr. 258 din 22 august 1952, Decretul nr. 77 din 11 martie 1954
și Decretul nr. 89 din 17 februarie 1958;
b) Hotărârea Consiliului de Miniștri nr. 2/1950, Hotărârea
Consiliului de Miniștri nr. 1.154 din 26 octombrie 1950,
Hotărârea Consiliului de Miniștri nr. 344 din 15 martie 1951,
Hotărârea Consiliului de Miniștri nr. 326/1951, Hotărârea
Consiliului de Miniștri nr. 1.554 din 22 august 1952, Hotărârea
Consiliului de Miniștri nr. 337 din 11 martie 1954, Hotărârea
Consiliului de Miniștri nr. 237 din 12 februarie 1957, Hotărârea
Consiliului de Miniștri nr. 282 din 5 martie 1958 și Hotărârea
Consiliului de Miniștri nr. 1.108 din 2 august 1960;
c) Ordinul nr. 100/Cabinet din 3 aprilie 1950 al Direcțiunii
Generale a Securității Poporului;
d) Ordinul nr. 5/Cabinet/1948, Ordinul nr. 26.500/
Cabinet/1948, Ordinul nr. 490/Cabinet/1952 și Ordinul
nr. 8/20/Cabinet/1952 ale Ministerului Afacerilor Interne;
e) deciziile nr. 200/1951, nr. 239/1952 și nr. 744/1952 ale
Ministerului Afacerilor Interne;
f) Ordinul nr. 838 din 4 decembrie 1952 al Ministerului
Securității Statului”;
— Art. 4 alin. (1) și (2): ă(1) Persoanele condamnate penal în
perioada 6 martie 1945—22 decembrie 1989 pentru alte fapte
decât cele prevăzute la art. 1 alin. (2) pot solicita instanței de
judecată să constate caracterul politic al condamnării lor, potrivit
art. 1 alin. (3). Cererea poate fi introdusă și după decesul
persoanei, de orice persoană fizică sau juridică interesată ori,

MONITORUL OFICIAL AL ROMÂNIEI, PARTEA I, Nr. 639/7.IX.2011
din oficiu, de parchetul de pe lângă tribunalul în circumscripția
căruia domiciliază persoana interesată.
(2) Persoanele care au făcut obiectul unor măsuri
administrative, altele decât cele prevăzute la art. 3, pot, de
asemenea, solicita instanței de judecată să constate caracterul
politic al acestora. Prevederile art. 1 alin. (3) se aplică în mod
corespunzător”;
— Art. 5 alin. (1) și (4): ă(1) Orice persoană care a suferit
condamnări cu caracter politic în perioada 6 martie 1945—
22 decembrie 1989 sau care a făcut obiectul unor măsuri
administrative cu caracter politic, precum și, după decesul
acestei persoane, soțul sau descendenții acesteia până la
gradul al II-lea inclusiv pot solicita instanței prevăzute la art. 4
alin. (4), în termen de 3 ani de la data intrării în vigoare a
prezentei legi, obligarea statului la:
a) acordarea unor despăgubiri pentru prejudiciul moral suferit
prin condamnare în cuantum de până la:
1. 10.000 de euro pentru persoana care a suferit
condamnarea cu caracter politic în perioada 6 martie 1945—
22 decembrie 1989 sau care a făcut obiectul unor măsuri
administrative cu caracter politic;
2. 5.000 de euro pentru soțul/soția și descendenții de gradul I;
3. 2.500 de euro pentru descendenții de gradul al II-lea;
b) acordarea de despăgubiri reprezentând echivalentul
valorii bunurilor confiscate prin hotărâre de condamnare sau ca
efect al măsurii administrative, dacă bunurile respective nu i-au
fost restituite sau nu a obținut despăgubiri prin echivalent în
condițiile Legii nr. 10/2001 privind regimul juridic al unor imobile
preluate în mod abuziv în perioada 6 martie 1945—
22 decembrie 1989, republicată, cu modificările și completările
ulterioare, sau ale Legii nr. 247/2005 privind reforma în
domeniile proprietății și justiției, precum și unele măsuri
adiacente, cu modificările și completările ulterioare;
c) repunerea în drepturi, în cazul în care prin hotărârea
judecătorească de condamnare s-a dispus decăderea din
drepturi sau degradarea militară. [...]
(4) Prezenta lege se aplică și persoanelor cărora le-au fost
recunoscute drepturile prevăzute de Decretul-lege nr. 118/1990,
republicat, cu modificările și completările ulterioare, persoanelor
cărora li s-a recunoscut calitatea de luptător în rezistența
anticomunistă, potrivit Ordonanței de urgență a Guvernului
nr. 214/1999, aprobată cu modificări și completări prin Legea
nr. 568/2001, cu modificările și completările ulterioare, în
măsura în care se încadrează în prevederile art. 1, 3 și 4,
precum și persoanelor care au fost condamnate prin hotărâri
judecătorești pentru săvârșirea de infracțiuni la care face referire
prezenta lege și care au obținut desființarea, anularea sau
casarea hotărârilor de condamnare, ca urmare a exercitării
căilor extraordinare de atac, până la data intrării în vigoare a
prezentei legi, cu condiția să nu fi beneficiat de drepturile
prevăzute la alin. (1) lit. a), b) sau c)”.
În opinia autorului excepției, textele criticate încalcă
dispozițiile constituționale ale art. 16 referitor la egalitatea în
drepturi și ale art. 22 privind dreptul la viață și la integritate fizică
și psihică, precum și prevederile art. 14 din Convenția pentru
apărarea drepturilor omului și a libertăților fundamentale privind
interzicerea discriminării și ale art. 1 din Protocolul nr. 12 la
Convenție cu privire la interzicerea discriminării.
Examinând excepția de neconstituționalitate, Curtea
constată următoarele:
Textele legale criticate au mai fost supuse controlului de
constituționalitate prin prisma unor critici de neconstituționalitate

7

similare. Astfel, Curtea, prin Decizia nr. 402 din 24 martie 2011,
nepublicată încă la data pronunțării prezentei decizii, a respins
excepția de neconstituționalitate cu privire la aceste dispoziții,
reținând că legiuitorul este liber să opteze atât în privința
măsurilor reparatorii, cât și a întinderii și a modalității de
acordare a acestora, în funcție de situația concretă a
persoanelor îndreptățite să beneficieze de aceste despăgubiri,
fără ca prin aceasta să se instituie un tratament juridic diferit
pentru categoriile de cetățeni aflate în situații identice.
Criteriul temporal avut în vedere prin această lege
reparatorie pentru a se constata caracterul politic al condamnării
penale sau al măsurii administrative asimilate acesteia este
departe de a fi unul aleatoriu sau arbitrar.
Momentul 6 martie 1945 marchează instaurarea dictaturii
comuniste, iar data de 22 decembrie 1989 vizează sfârșitul
acesteia în România. Prin urmare, perioada 6 martie 1945—
22 decembrie 1989 este circumscrisă în totalitate perioadei
dictaturii comuniste, astfel încât opțiunea legiuitorului de a edicta
o lege reparatorie numai în privința persoanelor aflate în ipoteza
art. 1 din lege este una justificată în mod obiectiv și rațional.
Așadar, este neîntemeiată critica potrivit căreia sintagma
ăreferitoare la perioada 6 martie 1945—22 decembrie 1989”,
regăsită în cuprinsul Legii nr. 221/2009, creează o situație
discriminatorie, întrucât exclude din categoria persoanelor
îndreptățite să beneficieze de despăgubirile conferite prin legile
speciale, respectiv Decretul-lege nr. 118/1990 privind acordarea
unor drepturi persoanelor persecutate din motive politice de
dictatura instaurată cu începere de la 6 martie 1945, precum și
a celor deportate în străinătate ori constituite în prizonieri și
Ordonanța de urgență a Guvernului nr. 214/1999 privind
acordarea calității de luptător în rezistența anticomunistă
persoanelor condamnate pentru infracțiuni săvârșite din motive
politice, persoanelor împotriva cărora au fost dispuse, din motive
politice, măsuri administrative abuzive, precum și persoanelor
care au participat la acțiuni de împotrivire cu arme și de
răsturnare prin forță a regimului comunist instaurat în România,
pe cele care au fost supuse condamnărilor și măsurilor
administrative cu caracter politic luate după data de 23 august
1944 și până la instaurarea oficială a regimului comunist din
România, la data de 6 martie 1945, legiuitorul fiind îndreptățit
ca pentru situații deosebite să aplice un tratament juridic diferit.
De altfel, în jurisprudența sa, Curtea Constituțională a statuat
că egalitatea nu este sinonimă cu uniformitatea, astfel încât,
dimpotrivă, pentru situații diferite, justificate obiectiv și rațional,
trebuie să corespundă un tratament juridic diferit.
Prin aceeași Decizie nr. 402 din 24 martie 2011, Curtea a
statuat că textele criticate fac parte din categoria actelor
normative prin care s-a legiferat în domeniul măsurilor
reparatorii ce se acordă persoanelor privind condamnările
penale cu caracter politic și măsurile administrative asimilate
acestora, motiv pentru care dispozițiile constituționale ale art. 22
nu au incidență în cauză.
Întrucât nu au intervenit elemente noi, de natură să
determine schimbarea jurisprudenței Curții Constituționale, atât
soluția, cât și considerentele deciziei menționate își păstrează
valabilitatea și în cauza de față.

8

MONITORUL OFICIAL AL ROMÂNIEI, PARTEA I, Nr. 639/7.IX.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 1 alin. (1), art. 3, art. 4 alin. (1) și (2) și art. 5
alin. (1) și (4) din Legea nr. 221/2009 privind condamnările cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989, excepție ridicată de Herta Herman în Dosarul nr. 3.046/108/2010 al
Tribunalului Arad — Secția civilă.
Definitivă și general obligatorie.
Pronunțată în ședința publică din data de 23 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Cristina Teodora Pop

CURTEA CONSTITUȚIONALĂ

D E C I Z I A Nr. 849
din 23 iunie 2011

referitoare la excepția de neconstituționalitate a dispozițiilor art. 149 alin. (1)
din Ordonanța Guvernului nr. 92/2003 privind Codul de procedură fiscală
Augustin Zegrean
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 149 alin. (1) din Ordonanța Guvernului
nr. 92/2003 privind Codul de procedură fiscală, excepție ridicată
de Societatea Comercială ăRaco Impex” — S.R.L. din București
în Dosarul nr. 22.105/300/2010 al Judecătoriei Sectorului 2
București — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 6 septembrie 2010, pronunțată în Dosarul
nr. 22.105/300/2010, Judecătoria Sectorului 2 București —
Secția civilă a sesizat Curtea Constituțională cu excepția de
neconstituționalitate a prevederilor art. 149 alin. (1) din
Ordonanța Guvernului nr. 92/2003 privind Codul de
procedură fiscală.

Excepția a fost invocată de Societatea Comercială ăRaco
Impex” — S.R.L. din București, într-un dosar având ca obiect
validarea unei popriri.
În motivarea excepției de neconstituționalitate autorul
acesteia susține că dispozițiile legale criticate sunt
neconstituționalitate, întrucât un creditor — subiect de drept
privat, pentru a-și recupera creanțele pe care le are față de
debitorii săi, are nevoie ca această creanță să fie constatată
printr-un titlu executoriu, după care solicită încuviințarea
instanței de executare silită. În schimb, dacă debitorul unei
obligații fiscale față de stat este la rândul său creditor față de
alți debitori, subiecte de drept privat, creanța acestuia se
transformă într-o creanță lichidă și certă doar pentru că raportul
juridic este născut între acest debitor și stat, care îi conferă
acestui creditor — debitor al statului — privilegiul de a trece
peste etapele de executare pe care în alte condiții ar trebui să
le urmeze.
Judecătoria Sectorului 2 București — Secția civilă
apreciază ca neîntemeiată excepția de neconstituționalitate
invocată, întrucât este la latitudinea legiuitorului modul în care
reglementează posibilitatea statului de recuperare a sumelor
datorate de către debitorii săi, mai ales că, în ipoteza încuviințării
menținerii popririi, ca și în situația validării popririi, consfințită de
art. 460 din Codul de procedură civilă, terțul poprit devine debitor
direct al creditorului său, în această ipoteză, al statului.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

MONITORUL OFICIAL AL ROMÂNIEI, PARTEA I, Nr. 639/7.IX.2011
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 149 alin. (1) din Ordonanța Guvernului
nr. 92/2003 privind Codul de procedură fiscală, republicată în
Monitorul Oficial al României, Partea I, nr. 513 din 31 iulie 2007,
care au următorul conținut: ăSunt supuse executării silite prin
poprire orice sume urmăribile reprezentând venituri și
disponibilități bănești în lei și în valută, titluri de valoare sau alte
bunuri mobile necorporale, deținute și/sau datorate, cu orice
titlu, debitorului de către terțe persoane sau pe care aceștia le
vor datora și/sau deține în viitor în temeiul unor raporturi juridice
existente.”

9

În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 16 privind egalitatea în drepturi.
Examinând excepția de neconstituționalitate, Curtea
constată că dispozițiile Codului de procedură fiscală
reglementează drepturile și obligațiile părților din raporturile
juridice fiscale privind administrarea impozitelor și taxelor
datorate bugetului de stat și bugetelor locale, prevăzute de
Codul fiscal. Legiuitorul este competent să reglementeze, cu
respectarea dispozițiilor constituționale, condițiile în care statul
își poate recupera sumele datorate de la debitorii săi. Statul
trebuie să aibă posibilitatea de a recupera rapid sumele de bani
datorate, sume de bani care alimentează în mod ritmic și
permanent bugetul public național și care sunt folosite pentru
buna funcționare a autorităților și instituțiilor publice. Faptul că
prin această procedură se asigură o anumită celeritate
procesului de recuperare a sumelor datorate nu constituie o
încălcare a dispozițiilor art. 16 din Constituție, situațiile
învederate de autorul excepției în susținerea criticilor sale fiind
diferite, una vizând sfera publică, cealaltă sfera privată a
raporturilor juridice.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 149 alin. (1) din Ordonanța Guvernului
nr. 92/2003 privind Codul de procedură fiscală, excepție ridicată de Societatea Comercială ăRaco Impex” — S.R.L. din București
în Dosarul nr. 22.105/300/2010 al Judecătoriei Sectorului 2 București — Secția civilă.
Definitivă și general obligatorie.
Pronunțată în ședința publică din data de 23 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 859
din 23 iunie 2011

referitoare la excepția de neconstituționalitate a dispozițiilor art. 182 alin. (1) din Legea nr. 78/2000
pentru prevenirea, descoperirea și sancționarea faptelor de corupție
Augustin Zegrean
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Iuliana Nedelcu.

Pe rol se află soluționarea excepției de neconstituționalitate
a dispozițiilor art. 182 alin. (1) din Legea nr. 78/2000 pentru
prevenirea, descoperirea și sancționarea faptelor de corupție,
excepție ridicată de Constantin Cozmanciuc în Dosarul
nr. 3.927/314/2009 al Judecătoriei Suceava.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.

10

MONITORUL OFICIAL AL ROMÂNIEI, PARTEA I, Nr. 639/7.IX.2011
C U R T E A,

având în vedere actele și lucrările dosarului, constată
următoarele:
Prin Încheierea din 13 octombrie 2010, pronunțată în Dosarul
nr. 3.927/314/2009, Judecătoria Suceava a sesizat Curtea
Constituțională cu excepția de neconstituționalitate a
prevederilor art. 182 alin. (1) din Legea nr. 78/2000 pentru
prevenirea, descoperirea și sancționarea faptelor de
corupție, excepție ridicată de Constantin Cozmanciuc în
dosarul de mai sus având ca obiect soluționarea unei cauze
penale în care se fac cercetări pentru comiterea infracțiunii
reglementate de textul criticat.
În motivarea excepției de neconstituționalitate autorul
acesteia susține că dispozițiile legale criticate contravin
prevederilor constituționale ale art. 45 referitoare la Libertatea
economică, deoarece nu se menționează în mod concret care
este latura subiectivă a acestei infracțiuni și în ce măsură
folosirea fondurilor obținute de la bugetul general al Uniunii
Europene poate fi considerată o acțiune de schimbare a
destinației acestora.
Judecătoria Suceava opinează că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 182 alin. (1) din Legea nr. 78/2000 pentru
prevenirea, descoperirea și sancționarea faptelor de corupție,
publicată în Monitorul Oficial al României, Partea I, nr. 219 din
18 mai 2000, așa cum au fost modificate și completate prin
cartea II titlul I art. I pct. 18 din Legea nr. 161/2003 privind unele
măsuri pentru asigurarea transparenței în exercitarea
demnităților publice, a funcțiilor publice și în mediul de afaceri,
prevenirea și sancționarea corupției, publicată în Monitorul
Oficial al României, Partea I, nr. 279 din 21 aprilie 2003, și care
au următorul conținut: ă(1) Schimbarea, fără respectarea
prevederilor legale, a destinației fondurilor obținute din bugetul
general al Comunităților Europene sau din bugetele administrate
de acestea ori în numele lor se pedepsește cu închisoare de la
6 luni la 5 ani.”
Autorul excepției de neconstituționalitate susține că
prevederile legale menționate încalcă dispozițiile constituționale
ale art. 45 referitoare la Libertatea economică.
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său din perspectiva unor critici similare. Astfel, cu
prilejul pronunțării Deciziei nr. 552 din 15 mai 2008, publicată în

Monitorul Oficial al României, Partea I, nr. 434 din 10 iunie 2008,
Curtea Constituțională a respins ca neîntemeiată excepția de
neconstituționalitate a dispozițiilor art. 181 și art. 182 din Legea
nr. 78/2000 pentru prevenirea, descoperirea și sancționarea
faptelor de corupție, statuând că, ăpotrivit art. 73 alin. (3) lit. h)
din Constituție, legiuitorul are libertatea de a stabili prin lege
organică infracțiunile, pedepsele și regimul executării acestora.
Acest lucru nu presupune însă uniformitate de reglementare,
motiv pentru care, din anumite rațiuni de politică penală ori din
considerente ce izvorăsc din realități iminente, Parlamentul
poate incrimina prin lege specială o anumită conduită
susceptibilă de a leza o serie de relații sociale ocrotite”, inclusiv
pe cele referitoare la libertatea economică.
ăAșa fiind, dispozițiile legale criticate din Legea nr. 78/2000,
care reglementează una dintre modalitățile de săvârșire a
infracțiunilor împotriva intereselor financiare ale Comunităților
Europene, au fost instituite de legiuitor în vederea ocrotirii
relațiilor sociale referitoare la încrederea publică în folosirea sau
prezentarea de documente în vederea obținerii de fonduri din
bugetul general al instituției europene”.
Deoarece până în prezent nu au intervenit elemente noi, de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în cauza de față.
Distinct de acestea, Curtea mai constată că reglementarea
criticată vizează un obiect juridic special care are în vedere
acele relații sociale cu caracter patrimonial în legătură directă
cu interesele financiare ale Uniunii Europene, astfel cum
acestea sunt definite în jurisprudența Curții de Justiție a Uniunii
Europene. Astfel, prin Hotărârea din 10 iulie 2003, pronunțată
în Cauza C-11/00 Comisia vs Banca Centrală Europeană,
paragraful 89, și Hotărârea din 10 iulie 2003, pronunțată în
Cauza C-15/00 Comisia vs Banca Europeană de Investiții,
paragraful 120, a fost definită noțiunea ăinterese financiare” ca
incluzând nu numai veniturile/cheltuielile din bugetul Comunității
(în prezent al Uniunii), dar și veniturile/cheltuielile din bugetul
organizațiilor/oficiilor/agențiilor prevăzute de tratat, întrucât
protecția intereselor financiare se referă nu numai la
administrarea alocărilor bugetare, ci și la totalitatea măsurilor
care afectează sau pot afecta activele acestora.
Prin urmare, în ceea ce privește temeiul constituțional
invocat în prezenta cauză referitor la libertatea economică,
Curtea constată că acesta urmează a fi înțeles în sensul că nu
este absolut, ci condiționat și limitat de respectarea legii și a
contractelor de finanțare în care părțile se angajează.
Așa fiind, din această perspectivă, legiuitorul român este ținut
de necesitatea adoptării în legislația internă a unei reglementări
care să răspundă exigențelor minimale instituite în sensul Actului
Consiliului din 26 iulie 1995 referitor la adoptarea Convenției
privind protecția intereselor financiare ale Comunității Europene
(cunoscută și sub numele de Convenția ăPIF”), publicat în
Jurnalul Oficial al Comunității Europene C 316 din 27 noiembrie
1995, cu cele 3 protocoale adiționale adoptate în baza art. 325 din
Tratatul privind funcționarea Uniunii Europene (ex-articolul 280
din TCE), întrucât Uniunea Europeană și statele membre
combat frauda care afectează interesele sale financiare prin
măsuri care se referă la aplicarea dreptului penal intern (a se
vedea în acest sens art. 1 paragraful 2 din Convenția menționată).

MONITORUL OFICIAL AL ROMÂNIEI, PARTEA I, Nr. 639/7.IX.2011

11

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 182 alin. (1) din Legea nr. 78/2000 pentru
prevenirea, descoperirea și sancționarea faptelor de corupție, excepție ridicată de Constantin Cozmanciuc în Dosarul
nr. 3.927/314/2009 al Judecătoriei Suceava.
Definitivă și general obligatorie.
Pronunțată în ședința publică din data de 23 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Afrodita Laura Tutunaru

CURTEA CONSTITUȚIONALĂ

D E C I Z I A Nr. 860
din 23 iunie 2011

referitoare la excepția de neconstituționalitate a dispozițiilor art. I pct. 1 și art. II din Ordonanța
de urgență a Guvernului nr. 62/2010 pentru modificarea și completarea Legii nr. 221/2009
privind condamnările cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989, și pentru suspendarea aplicării
unor dispoziții din titlul VII al Legii nr. 247/2005 privind reforma în domeniile proprietății și justiției,
precum și unele măsuri adiacente
Augustin Zegrean
Acsinte Gaspar
Petre Lăzăroiu
Iulia Antoanella Motoc
Mircea Ștefan Minea
Ion Predescu
Puskás Valentin Zoltán
Tudorel Toader
Cristina Teodora Pop

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate a
dispozițiilor Ordonanței de urgență a Guvernului nr. 62/2010
pentru modificarea și completarea Legii nr. 221/2009 privind
condamnările cu caracter politic și măsurile administrative
asimilate acestora, pronunțate în perioada 6 martie 1945—
22 decembrie 1989, și pentru suspendarea aplicării unor
dispoziții din titlul VII al Legii nr. 247/2005 privind reforma în
domeniile proprietății și justiției, precum și unele măsuri
adiacente, excepție ridicată de Lucian Dan Novacovici în Dosarul
nr. 21.313/3/2010 al Tribunalului București — Secția a III-a civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune

concluzii de respingere a excepției de neconstituționalitate ca
devenită inadmisibilă.
C U R T E A,

având în vedere actele și lucrările dosarului, constată
următoarele:
Prin Încheierea din 20 octombrie 2010, pronunțată în Dosarul
nr. 21.313/3/2010, Tribunalul București — Secția a III-a civilă
a sesizat Curtea Constituțională cu excepția de
neconstituționalitate a dispozițiilor Ordonanței de urgență a
Guvernului nr. 62/2010 pentru modificarea și completarea
Legii nr. 221/2009 privind condamnările cu caracter politic
și măsurile administrative asimilate acestora, pronunțate în
perioada 6 martie 1945—22 decembrie 1989, și pentru
suspendarea aplicării unor dispoziții din titlul VII al Legii
nr. 247/2005 privind reforma în domeniile proprietății și
justiției, precum și unele măsuri adiacente, excepție ridicată
de Lucian Dan Novacovici într-o cauză având ca obiect
acordarea unor despăgubiri potrivit Legii nr. 221/2009.
Cu privire la motivarea excepției de neconstituționalitate,
Curtea observă că Tribunalul București — Secția a III-a civilă nu
a reținut în încheierea de sesizare, contrar dispozițiilor art. 29
alin. (4) din Legea nr. 47/1992 privind organizarea și
funcționarea Curții Constituționale, și nu a trimis motivele
invocate
de
autor
în
susținerea
excepției
de
neconstituționalitate. Aceste motive nu se regăsesc nici la
dosarul cauzei.
Tribunalul București — Secția a III-a civilă apreciază că
excepția de neconstituționalitate este întemeiată și arată că

12

MONITORUL OFICIAL AL ROMÂNIEI, PARTEA I, Nr. 639/7.IX.2011

legea civilă se aplică doar raporturilor juridice născute după
intrarea sa în vigoare, potrivit principiului tempus regit actum, și
că, deși cuantumul despăgubirilor se concretizează în momentul
rămânerii definitive a hotărârii judecătorești, intervenția
legiuitorului ce limitează valoarea acestor despăgubiri, care fac
obiectul unor drepturi de creanță născute în patrimoniul titularilor
înainte de intrarea în vigoare a Ordonanței de urgență a
Guvernului nr. 62/2010, încalcă dispozițiile art. 15 alin. (2) din
Constituție.
Se susține, de asemenea, încălcarea dispozițiilor art. 16 din
Constituție și a prevederilor art. 14 din Convenția pentru
apărarea drepturilor omului și a libertăților fundamentale,
precum și ale art. 1 din Protocolul adițional nr. 1 la Convenție,
arătându-se că textele criticate instituie un tratament diferențiat
între persoane îndreptățite la măsuri reparatorii potrivit Legii
nr. 221/2009, creând discriminare între persoanele care au
obținut dreptul la despăgubiri prin hotărâri judecătorești rămase
definitive înaintea datei intrării în vigoare a Ordonanței de
urgență a Guvernului nr. 62/2010, în cazul cărora valoarea
despăgubirilor nu a fost plafonată, și cele care au solicitat astfel
de despăgubiri, dar ale căror cereri nu au fost definitiv
soluționate până la această dată, ale căror drepturi la
despăgubiri sunt plafonate potrivit prevederilor art. I pct. 1 din
actul normativ analizat.
Instanța apreciază, totodată, că normele criticate contravin
dispozițiilor art. 21 alin. (3) din Constituție și ale art. 6
paragraful 1 din Convenția pentru apărarea drepturilor omului și
a libertăților fundamentale, susținându-se că intervenția
legiuitorului printr-o modificare legislativă pe parcursul
soluționării unui litigiu este de natură a încălca dreptul la un
proces echitabil. Sunt invocate în acest sens hotărârile Curții
Europene a Drepturilor Omului din 9 decembrie 1994,
pronunțată în Cauza Rafinăriile grecești Stan și Stratis
Andreadis împotriva Greciei, din 11 ianuarie 2007, pronunțată
în Cauza Zielinsk și Pradal Gonzalez împotriva Franței și
Anheuser Busch Inc împotriva Portugaliei, din 27 octombrie
1993, pronunțată în Cauza Dombo Beheer B.V. împotriva
Olandei, din 20 februarie 2003, pronunțată în Cauza ForrerNiedenthal împotriva Germaniei, din 27 mai 2003, pronunțată în
Cauza Crișan împotriva României, și din 9 ianuarie 2007,
pronunțată în Cauza Arnolin ș.a. împotriva Franței.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie, astfel
cum rezultă din încheierea de sesizare, prevederile Ordonanței
de urgență a Guvernului nr. 62/2010 pentru modificarea și
completarea Legii nr. 221/2009 privind condamnările cu caracter
politic și măsurile administrative asimilate acestora, pronunțate
în perioada 6 martie 1945—22 decembrie 1989, și pentru
suspendarea aplicării unor dispoziții din titlul VII al Legii nr.
247/2005 privind reforma în domeniile proprietății și justiției,

precum și unele măsuri adiacente, publicată în Monitorul Oficial
al României, Partea I, nr. 446 din 1 iulie 2010.
Din opinia instanței Curtea reține însă că în realitate autorul
critică dispozițiile art. I pct. 1 și ale art. II din Ordonanța de
urgență a Guvernului nr. 62/2010, care la data sesizării Curții
Constituționale aveau următorul cuprins:
— Art. I: ăLegea nr. 221/2009 privind condamnările cu
caracter politic și măsurile administrative asimilate acestora,
pronunțate în perioada 6 martie 1945—22 decembrie 1989,
publicată în Monitorul Oficial al României, Partea I, nr. 396 din
11 iunie 2009, se modifică și se completează după cum
urmează:
1. La articolul 5 alineatul (1), litera a) se modifică și va avea
următorul cuprins:
«a) acordarea unor despăgubiri pentru prejudiciul moral
suferit prin condamnare în cuantum de până la:
1. 10.000 de euro pentru persoana care a suferit
condamnarea cu caracter politic în perioada 6 martie 1945—
22 decembrie 1989 sau care a făcut obiectul unor măsuri
administrative cu caracter politic;
2. 5.000 de euro pentru soțul/soția și descendenții de gradul I;
3. 2.500 de euro pentru descendenții de gradul al II-lea;».”;
— Art. II: ăDispozițiile Legii nr. 221/2009 privind condamnările
cu caracter politic și măsurile administrative asimilate acestora,
pronunțate în perioada 6 martie 1945—22 decembrie 1989,
astfel cum au fost modificate și completate prin prezenta
ordonanță de urgență, se aplică proceselor și cererilor pentru a
căror soluționare nu a fost pronunțată o hotărâre judecătorească
definitivă până la data intrării în vigoare a prezentei ordonanțe
de urgență.”
Examinând excepția de neconstituționalitate, Curtea observă
că, opus dispozițiilor art. 29 alin. (4) din Legea nr. 47/1992
privind organizarea și funcționarea Curții Constituționale,
Tribunalul București — Secția a III-a civilă nu a trimis odată cu
încheierea de sesizare a Curții Constituționale și motivele
invocate
de
autor
în
susținerea
excepției
de
neconstituționalitate. Mai mult, aceste motive nu au fost reținute
de către instanță în încheierea de sesizare și nu se regăsesc la
dosarul cauzei.
Curtea constată că, prin Decizia nr. 1.603 din 9 decembrie
2010, publicată în Monitorul Oficial al României, Partea I, nr. 66
din 26 ianuarie 2011, Decizia nr. 566 din 4 decembrie 1997,
publicată în Monitorul Oficial al României, Partea I, nr. 64 din
11 februarie 1998, și Decizia nr. 888 din 6 iulie 2010, publicată
în Monitorul Oficial al României, Partea I, nr. 576 din 13 august
2010, a statuat că, potrivit prevederilor cuprinse în art. 2 alin. (2)
din Legea nr. 47/1992, sunt neconstituționale acele prevederi
legale care încalcă dispozițiile sau principiile Constituției, iar
potrivit art. 146 lit. d) din Legea fundamentală și art. 29 din
Legea nr. 47/1992, Curtea urmează să se pronunțe asupra
constituționalității prevederii atacate numai în limitele sesizării.
Curtea a arătat că ăneindicarea de către autorul excepției a
normei constituționale pentru care consideră că textul legal
atacat este neconstituțional constituie un motiv de respingere a
excepției, întrucât ea nu constituie o veritabilă excepție de
neconstituționalitate, în sensul constituțional al termenului.
Această consecință se impune, întrucât jurisdicția constituțională
nu se poate substitui părții în privința invocării motivului de
neconstituționalitate, pentru că un control din oficiu este
inadmisibil, având în vedere că nu se poate exercita, decât la
sesizare, controlul pe calea excepției de neconstituționalitate. În
acest sens este și practica jurisdicțională a Curții Constituționale
cu privire la inadmisibilitatea invocării unei excepții direct în fața
acesteia care, în toate cazurile, s-a referit la motive noi de
neconstituționalitate ce nu fuseseră ridicate prin încheierea de
sesizare”.

MONITORUL OFICIAL AL ROMÂNIEI, PARTEA I, Nr. 639/7.IX.2011
Astfel, prin deciziile menționate Curtea a arătat că, în
absența indicării vreunui text constituțional încălcat, instanța de
judecată ar fi trebuit să fie cea care să califice în final cererea
părții ca fiind sau nu o veritabilă excepție de neconstituționalitate
în sensul art. 146 lit. d) din Constituție. În lipsa indicării unui text
constituțional încălcat, ca cerință minimă, era evident că cererea
părții nu putea fi calificată ca fiind o excepție de
neconstituționalitate în sensul art. 29 alin. (1) din Legea
nr. 47/1992, iar instanța de judecată nu ar fi trebuit să sesizeze
Curtea Constituțională, ci să o respingă ca inadmisibilă în

13

temeiul art. 29 alin. (1) și (5) din Legea nr. 47/1992. Eventual,
instanța de judecată, ținând cont de rolul său activ, ar fi trebuit
să îi pună în vedere părții să își motiveze cererea pentru a putea
sesiza Curtea Constituțională cu o excepție de
neconstituționalitate.
Întrucât și în cauza de față se constată o încălcare a
exigențelor art. 10 alin. (2) din Legea nr. 47/1992, cele arătate
mai sus sunt aplicabile mutatis mutandis, iar excepția de
neconstituționalitate ridicată apare ca fiind inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. I pct. 1 și art. II din Ordonanța de urgență
a Guvernului nr. 62/2010 pentru modificarea și completarea Legii nr. 221/2009 privind condamnările cu caracter politic și măsurile
administrative asimilate acestora, pronunțate în perioada 6 martie 1945—22 decembrie 1989, și pentru suspendarea aplicării unor
dispoziții din titlul VII al Legii nr. 247/2005 privind reforma în domeniile proprietății și justiției, precum și unele măsuri adiacente,
excepție ridicată de Lucian Dan Novacovici în Dosarul nr. 21.313/3/2010 al Tribunalului București — Secția a III-a civilă.
Definitivă și general obligatorie.
Pronunțată în ședința publică din data de 23 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Cristina Teodora Pop

CURTEA CONSTITUȚIONALĂ

D E C I Z I A Nr. 869
din 23 iunie 2011

referitoare la excepția de neconstituționalitate a dispozițiilor art. 181 din Legea nr. 78/2000
pentru prevenirea, descoperirea și sancționarea faptelor de corupție
Augustin Zegrean
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Iuliana Nedelcu.
Pe rol se află soluționarea excepției de neconstituționalitate
a dispozițiilor art. 181 din Legea nr. 78/2000 pentru prevenirea,
descoperirea și sancționarea faptelor de corupție, excepție
ridicată de Vasile Orosz în Dosarul nr. 16.420/63/2007 al
Tribunalului Dolj — Secția penală.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune

concluzii de respingere a excepției de neconstituționalitate ca
neîntemeiată, sens în care face trimitere la jurisprudența în
materie.
C U R T E A,

având în vedere actele și lucrările dosarului, constată
următoarele:
Prin Încheierea din 7 februarie 2011, pronunțată în Dosarul
nr. 16.420/63/2007, Tribunalul Dolj — Secția penală a sesizat
Curtea Constituțională cu excepția de neconstituționalitate
a prevederilor art. 181 din Legea nr. 78/2000 pentru
prevenirea, descoperirea și sancționarea faptelor de
corupție, excepție ridicată de Vasile Orosz în dosarul de mai
sus având ca obiect soluționarea unei cauze penale în care se
fac cercetări cu privire la comiterea infracțiunii reglementate de
textul criticat.
În motivarea excepției de neconstituționalitate autorul
acesteia susține că dispozițiile legale criticate contravin
prevederilor constituționale ale art. 16 alin. (1) referitoare la
egalitatea în drepturi a cetățenilor, ale art. 21 alin. (3) referitoare
la dreptul la un proces echitabil și ale art. 23 alin. (11) și (12)
referitoare la principiul prezumției de nevinovăție și la principiul

14

MONITORUL OFICIAL AL ROMÂNIEI, PARTEA I, Nr. 639/7.IX.2011

legalității pedepsei, deoarece condiționează încadrarea juridică
a faptei săvârșite de cuantumul pagubei materiale produse, care
nu ar putea fi stabilit decât printr-o hotărâre judecătorească
definitivă. Totodată, asigură o protecție superioară proprietății
Uniunii Europene față de proprietatea altor subiecte de drept
național și internațional și nu răspund exigențelor de
previzibilitate și precizie, încălcând principiul legalității
incriminării. Totodată, nu permit celui acuzat să își facă apărarea
și să administreze probe în raport cu o faptă precis și legal
determinată.
Tribunalul Dolj — Secția penală opinează că excepția de
neconstituționalitate este neîntemeiată.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 181 din Legea nr. 78/2000 pentru prevenirea,
descoperirea și sancționarea faptelor de corupție, publicată în
Monitorul Oficial al României, Partea I, nr. 219 din 18 mai 2000,
așa cum au fost modificate și completate prin cartea II titlul I
art. I pct. 18 din Legea nr. 161/2003 privind unele măsuri pentru
asigurarea transparenței în exercitarea demnităților publice, a
funcțiilor publice și în mediul de afaceri, prevenirea și
sancționarea corupției, publicată în Monitorul Oficial al
României, Partea I, nr. 279 din 21 aprilie 2003, și care au
următorul conținut:
Art. 181: ă(1) Folosirea sau prezentarea de documente ori
declarații false, inexacte sau incomplete, care are ca rezultat
obținerea pe nedrept de fonduri din bugetul general al
Comunităților Europene sau din bugetele administrate de
acestea ori în numele lor, se pedepsește cu închisoare de la 3
la 15 ani și interzicerea unor drepturi.
(2) Cu aceeași pedeapsă se sancționează omisiunea de a
furniza, cu știință, datele cerute potrivit legii pentru obținerea de
fonduri din bugetul general al Comunităților Europene sau din
bugetele administrate de acestea ori în numele lor, dacă fapta
are ca rezultat obținerea pe nedrept a acestor fonduri.
(3) Dacă faptele prevăzute la alin. (1) si (2) au produs
consecințe deosebit de grave, pedeapsa este închisoarea de la
10 la 20 de ani și interzicerea unor drepturi.”
Autorul excepției de neconstituționalitate susține că
prevederile legale menționate încalcă dispozițiile constituționale
ale art. 16 alin. (1) referitoare la egalitatea în drepturi a
cetățenilor, ale art. 21 alin. (3) referitoare la dreptul la un proces
echitabil și ale art. 23 alin. (11) și (12) referitoare la principiul
prezumției de nevinovăție și la principiul legalității pedepsei.
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său din perspectiva unor critici similare. Astfel, cu
prilejul pronunțării Deciziei nr. 552 din 15 mai 2008, publicată în
Monitorul Oficial al României, Partea I, nr. 434 din 10 iunie 2008,
Curtea Constituțională a respins ca neîntemeiată excepția de

neconstituționalitate a dispozițiilor art. 181 (și art. 182) din Legea
nr. 78/2000 pentru prevenirea, descoperirea și sancționarea
faptelor de corupție, statuând că, potrivit art. 73 alin. (3) lit. h)
din Constituție, legiuitorul are libertatea de a stabili prin lege
organică infracțiunile, pedepsele și regimul executării acestora.
Acest lucru nu presupune însă uniformitate de reglementare,
motiv pentru care, din anumite rațiuni de politică penală ori din
considerente ce izvorăsc din realități iminente, Parlamentul
poate incrimina, prin lege specială, o anumită conduită
susceptibilă de a leza o serie de relații sociale ocrotite.
Așa fiind, Curtea a arătat că art. 181 din Legea nr. 78/2000,
care reglementează una dintre modalitățile de săvârșire a
infracțiunilor împotriva intereselor financiare ale Comunităților
Europene, a fost instituit de legiuitor în vederea ocrotirii relațiilor
sociale referitoare la încrederea publică în folosirea sau
prezentarea de documente necesare obținerii de fonduri din
bugetul general al Uniunii Europene. Aceasta reprezintă o
opțiune de politică legislativă și nu aduce în niciun fel atingere
dispozițiilor constituționale invocate în cauză. Astfel, textul de
lege criticat se aplică tuturor persoanelor calificate ca subiecți
activi și care se află în ipoteza normei, fără nicio discriminare, și,
de asemenea, nu încalcă niciuna dintre garanțiile dreptului la un
proces echitabil ori dreptul la apărare, partea interesată având
deplina libertate de a se prevala de toate acestea.
În ceea ce privește critica referitoare la absența din conținutul
reglementării a exigențelor de previzibilitate și precizie, Curtea
a constatat că aceasta nu poate fi primită, deoarece textul are
o redactare univocă, nefiind susceptibil de o interpretare abuzivă
sau arbitrară. De altfel, în Hotărârea din 25 noiembrie 1996,
pronunțată în Cauza Wingrove contra Marii Britanii,
paragraful 40, Curtea de la Strasbourg a decis că legea internă
pertinentă trebuie să fie formulată cu o precizie suficientă pentru
a permite persoanelor interesate — care pot apela, la nevoie, la
sfatul unui specialist — să prevadă într-o măsură rezonabilă, în
circumstanțele speței, circumstanțele care pot rezulta dintr-un
act determinat. Or, nu se poate susține că dispozițiile legale
criticate sunt văduvite de o astfel de cerință, deoarece acestea
nu fac altceva decât să incrimineze uzul de fals comis în scopul
circumstanțiat al obținerii de fonduri pe nedrept din bugetul
general al Uniunii Europene.
De asemenea, în ceea ce privește pretinsa afectarea a
dreptului de proprietate prin instituirea unei protecții superioare
proprietății Uniunii Europene, Curtea a constatat că
reglementarea criticată nu se urmărește protecția dreptului de
proprietate privată, ci protecția unor fonduri ce țin de patrimoniul
unei instituții suprastatale, care, din această perspectivă, capătă,
în acord cu dispozițiile art. 148 din Constituție, conotațiile unei
proprietăți publice distincte.
Deoarece până în prezent nu au intervenit elemente noi, de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în cauza de față.
În sfârșit, Curtea constată că prevederile art. 23 alin. (11) din
Constituție nu au incidență în cauză, iar prevederile art. 23
alin. (12) din Legea fundamentală referitoare la principiul
legalității pedepsei nu sunt încălcate, întrucât dispozițiile legale
contestate instituie cu suficientă precizie cadrul sancționator.
Distinct de acestea, Curtea mai constată că reglementarea
criticată vizează un obiect juridic special care are în vedere
acele relații sociale cu caracter patrimonial în legătură directă
cu interesele financiare ale Uniunii Europene, astfel cum
acestea sunt definite în jurisprudența Curții de Justiție a Uniunii
Europene. Astfel, prin Hotărârea din 10 iulie 2003, pronunțată
în Cauza C-11/00 Comisia vs Banca Centrală Europeană,
paragraful 89, și Hotărârea din 10 iulie 2003, pronunțată în
Cauza C-15/00 Comisia vs Banca Europeană de Investiții,
paragraful 120, a fost definită noțiunea ăinterese financiare” ca

MONITORUL OFICIAL AL ROMÂNIEI, PARTEA I, Nr. 639/7.IX.2011
incluzând nu numai veniturile/cheltuielile din bugetul Comunității
(în prezent al Uniunii), dar și veniturile/cheltuielile din bugetul
organizațiilor/oficiilor/agențiilor prevăzute de Tratat, întrucât
protecția intereselor financiare se referă nu numai la
administrarea alocărilor bugetare, ci și la totalitatea măsurilor
care afectează sau pot afecta activele acestora.
Așa fiind, din această perspectivă, legiuitorul român este ținut
de necesitatea adoptării în legislația internă a unei reglementări
care să răspundă exigențelor minimale instituite în sensul Actului
Consiliului din 26 iulie 1995 referitor la adoptarea Convenției

15

privind protecția intereselor financiare ale Comunității Europene
(cunoscută și sub numele de Convenția ăPIF”), publicat în
Jurnalul Oficial al Comunității Europene C 316 din 27 noiembrie
1995, cu cele 3 protocoale adiționale adoptate în baza art. 325
din Tratatul privind funcționarea Uniunii Europene (exarticolul 280 din TCE), întrucât Uniunea Europeană și statele
membre combat frauda care afectează interesele sale financiare
prin măsuri care se referă la aplicarea dreptului penal intern (a
se vedea în acest sens art. 1 paragraful 2 din convenția
menționată).

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 181 din Legea nr. 78/2000 pentru prevenirea,
descoperirea și sancționarea faptelor de corupție, excepție ridicată de Vasile Orosz în Dosarul nr. 16.420/63/2007 al Tribunalului
Dolj — Secția penală.
Definitivă și general obligatorie.
Pronunțată în ședința publică din data de 23 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Afrodita Laura Tutunaru

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2011 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

330

120

1.

Monitorul Oficial, Partea I

900

1.200

2.

Monitorul Oficial, Partea I, limba maghiară

144

1.500

140

3.

Monitorul Oficial, Partea a II-a

245

2.250

200

4.

Monitorul Oficial, Partea a III-a

370

430

40

5.

Monitorul Oficial, Partea a IV-a

5.270

1.720

160

6.

Monitorul Oficial, Partea a VI-a

300

1.600

150

7.

Monitorul Oficial, Partea a VII-a

35

540

8.

Colecția Legislația României

4

450

9.

Colecția Hotărâri ale Guvernului României

12

750

50
120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2011 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

100

250

630

1.510

3.320

1.000

2.500

6.250

15.000

33.000

Autentic+ExpertMO

130

330

830

1.990

4.380

1.300

3.250

8.130

19.510

42.920

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

60

150

380

910

2.000

600

1.500

3.750

9.000

19.800

ExpertMO

120

300

750

1.800

3.960

1.200

3.000

7.500

18.000

39.600

Autentic+ExpertMO

150

380

950

2.280

5.020

1.500

3.750

9.380

22.510

49.520

Colecția Monitorul Oficial în format electronic PDF, oricare dintre părțile acestuia

50 lei/an

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica online comanda.
Gabriel S. Popa

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 639/7.IX.2011 conține 16 pagini.

Prețul: 3,20 lei

&JUYDGY|526006]
ISSN 1453—4495

