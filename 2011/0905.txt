PARTEA I

Anul 179 (XXIII) — Nr. 905

Marți, 20 decembrie 2011

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
LEGI ȘI DECRETE

292.

— Legea asistenței sociale ........................................

2–23

975.

— Decret privind promulgarea Legii asistenței sociale....

23

DECIZII ALE CURȚII CONSTITUȚIONALE
Decizia nr. 1.533 din 28 noiembrie 2011 referitoare la obiecția
de neconstituționalitate a dispozițiilor Legii pentru
aprobarea Ordonanței de urgență a Guvernului
nr. 71/2009 privind plata unor sume prevăzute în titluri
executorii având ca obiect acordarea de drepturi
salariale personalului din sectorul bugetar ................

24–30

Opinie separată ....................................................................

30–32

2

MONITORUL OFICIAL AL ROMÂNIEI, PARTEA I, Nr. 905/20.XII.2011

LEGI ȘI DECRETE
PARLAMENTUL ROMÂNIEI
C A M E R A D E P U TA Ț I L O R

S E N AT U L

LEGEA
asistenței sociale
Parlamentul României adoptă prezenta lege.
CAPITOLUL I
Dispoziții generale
Art. 1. — Prezenta lege reglementează cadrul general de
organizare, funcționare și finanțare a sistemului național de
asistență socială în România.
Art. 2. — (1) Sistemul național de asistență socială
reprezintă ansamblul de instituții, măsuri și acțiuni prin care
statul, reprezentat de autoritățile administrației publice centrale
și locale, precum și societatea civilă intervin pentru prevenirea,
limitarea sau înlăturarea efectelor temporare ori permanente
ale situațiilor care pot genera marginalizarea sau excluziunea
socială a persoanei, familiei, grupurilor ori comunităților.
(2) Sistemul național de asistență socială intervine subsidiar
sau, după caz, complementar sistemelor de asigurări sociale și
se compune din sistemul de beneficii de asistență socială și
sistemul de servicii sociale.
(3) Asistența socială, prin măsurile și acțiunile specifice, are
drept scop dezvoltarea capacităților individuale, de grup sau
colective pentru asigurarea nevoilor sociale, creșterea calității
vieții și promovarea principiilor de coeziune și incluziune
socială.
(4) Măsurile și acțiunile de asistență socială se realizează
astfel încât:
a) beneficiile de asistență socială și serviciile sociale să
constituie un pachet unitar de măsuri corelate și
complementare;
b) serviciile sociale să primeze față de beneficiile de
asistență socială, în cazul în care costul acestora și impactul
asupra beneficiarilor este similar;
c) să fie evaluate periodic din punctul de vedere al
eficacității și eficienței lor pentru a fi permanent adaptate și
ajustate la nevoile reale ale beneficiarilor;
d) să contribuie la inserția pe piața muncii a beneficiarilor;
e) să prevină și să limiteze orice formă de dependență față
de ajutorul acordat de stat sau de comunitate.
(5) Beneficiile de asistență socială și serviciile sociale sunt
reglementate prin legi speciale.
Art. 3. — (1) Responsabilitatea privind dezvoltarea propriilor
capacități de integrare socială și implicarea activă în
soluționarea situațiilor de dificultate revine fiecărei persoane,
precum și familiei acesteia, autoritățile statului intervenind prin
crearea de oportunități egale și, în subsidiar, prin acordarea
de beneficii de asistență socială și servicii sociale adecvate.
(2) Statul, prin autoritățile administrației publice centrale și
locale, își asumă responsabilitatea de realizare a măsurilor și
acțiunilor prevăzute în actele normative privind beneficiile de
asistență socială și serviciile sociale.
(3) Statul, prin politicile publice din domeniul serviciilor
sociale, contribuie la promovarea, respectarea și garantarea
drepturilor beneficiarilor la o viață independentă, împlinită și
demnă, precum și la facilitarea participării acestora la viața
socială, economică, politică și culturală.
(4) Autoritățile administrației publice centrale asigură
elaborarea cadrului legislativ în domeniul asistenței sociale,

pentru susținerea categoriilor defavorizate, combaterea
sărăciei și a riscului de excluziune socială, dezvoltarea
politicilor de susținere a familiei pe parcursul întregului ciclu de
viață a membrilor acesteia, precum și transferul către
autoritățile administrației publice locale și societatea civilă,
inclusiv către instituțiile de cult recunoscute de lege, a
atribuțiilor și mijloacelor financiare necesare acțiunilor de
asistență socială, prevăzute prin legile speciale.
Art. 4. — (1) Toți cetățenii români care se află pe teritoriul
României, au domiciliul sau reședința în România, cetățenii
statelor membre ale Uniunii Europene, ai Spațiului Economic
European și cetățenii Confederației Elvețiene, precum și
străinii și apatrizii care au domiciliul sau reședința în România
au dreptul la asistență socială, în condițiile legislației române,
precum și ale reglementărilor Uniunii Europene și ale
acordurilor și tratatelor la care România este parte.
(2) Persoanele prevăzute la alin. (1) au dreptul de a fi
informate asupra conținutului și modalităților de acordare a
măsurilor și acțiunilor de asistență socială.
(3) Dreptul la asistență socială se acordă la cerere sau din
oficiu, după caz, în conformitate cu prevederile legii.
Art. 5. — Sistemul național de asistență socială se
întemeiază pe următoarele valori și principii generale:
a) solidaritatea socială, potrivit căreia întreaga comunitate
participă la sprijinirea persoanelor vulnerabile care necesită
suport și măsuri de protecție socială pentru depășirea sau
limitarea unor situații de dificultate, în scopul asigurării
incluziunii sociale a acestei categorii de populație;
b) subsidiaritatea, potrivit căreia, în situația în care
persoana sau familia nu își poate asigura integral nevoile
sociale, intervin colectivitatea locală și structurile ei asociative
și, complementar, statul;
c) universalitatea, potrivit căreia fiecare persoană are
dreptul la asistență socială, în condițiile prevăzute de lege;
d) respectarea demnității umane, potrivit căreia fiecărei
persoane îi este garantată dezvoltarea liberă și deplină a
personalității, îi sunt respectate statutul individual și social și
dreptul la intimitate și protecție împotriva oricărui abuz fizic,
psihic, intelectual, politic sau economic;
e) abordarea individuală, potrivit căreia măsurile de
asistență socială trebuie adaptate situației particulare de viață
a fiecărui individ; acest principiu ia în considerare caracterul și
cauza unor situații de urgență care pot afecta abilitățile
individuale, condiția fizică și mentală, precum și nivelul de
integrare socială a persoanei; suportul adresat situației de
dificultate individuală constă inclusiv în măsuri de susținere
adresate membrilor familiei beneficiarului;
f) parteneriatul, potrivit căruia autoritățile publice centrale și
locale, instituțiile publice și private, organizațiile
neguvernamentale, instituțiile de cult recunoscute de lege,
precum și membrii comunității stabilesc obiective comune,
conlucrează și mobilizează toate resursele necesare pentru
asigurarea unor condiții de viață decente și demne pentru
persoanele vulnerabile;

MONITORUL OFICIAL AL ROMÂNIEI, PARTEA I, Nr. 905/20.XII.2011
g) participarea beneficiarilor, potrivit căreia beneficiarii
participă la formularea și implementarea politicilor cu impact
direct asupra lor, la realizarea programelor individualizate de
suport social și se implică activ în viața comunității, prin
intermediul formelor de asociere sau direct, prin activități
voluntare desfășurate în folosul persoanelor vulnerabile;
h) transparența, potrivit căreia se asigură creșterea gradului
de responsabilitate a administrației publice centrale și locale
față de cetățean, precum și stimularea participării active a
beneficiarilor la procesul de luare a deciziilor;
i) nediscriminarea, potrivit căreia persoanele vulnerabile
beneficiază de măsuri și acțiuni de protecție socială fără
restricție sau preferință față de rasă, naționalitate, origine
etnică, limbă, religie, categorie socială, opinie, sex ori orientare
sexuală, vârstă, apartenență politică, dizabilitate, boală cronică
necontagioasă, infectare HIV sau apartenență la o categorie
defavorizată;
j) eficacitatea, potrivit căreia utilizarea resurselor publice
are în vedere îndeplinirea obiectivelor programate pentru
fiecare dintre activități și obținerea celui mai bun rezultat în
raport cu efectul proiectat;
k) eficiența, potrivit căreia utilizarea resurselor publice are
la bază respectarea celui mai bun raport cost-beneficiu;
l) respectarea dreptului la autodeterminare, potrivit căreia
fiecare persoană are dreptul de a face propriile alegeri,
indiferent de valorile sale sociale, asigurându-se că aceasta
nu amenință drepturile sau interesele legitime ale celorlalți;
m) activizarea, potrivit căreia măsurile de asistență socială
au ca obiectiv final încurajarea ocupării, în scopul
integrării/reintegrării sociale și creșterii calității vieții persoanei,
și întărirea nucleului familial;
n) caracterul unic al dreptului la beneficiile de asistență
socială, potrivit căruia pentru aceeași nevoie sau situație de
risc social se poate acorda un singur beneficiu de același tip;
o) proximitatea, potrivit căreia serviciile sunt organizate cât
mai aproape de beneficiar, pentru facilitarea accesului și
menținerea persoanei cât mai mult posibil în propriul mediu de
viață;
p) complementaritatea și abordarea integrată, potrivit
cărora, pentru asigurarea întregului potențial de funcționare
socială a persoanei ca membru deplin al familiei, comunității și
societății, serviciile sociale trebuie corelate cu toate nevoile
beneficiarului și acordate integrat cu o gamă largă de măsuri
și servicii din domeniul economic, educațional, de sănătate,
cultural etc.;
q) concurența și competitivitatea, potrivit cărora furnizorii
de servicii sociale publici și privați trebuie să se preocupe
permanent de creșterea calității serviciilor acordate și să
beneficieze de tratament egal pe piața serviciilor sociale;
r) egalitatea de șanse, potrivit căreia beneficiarii, fără niciun
fel de discriminare, au acces în mod egal la oportunitățile de
împlinire și dezvoltare personală, dar și la măsurile și acțiunile
de protecție socială;
s) confidențialitatea, potrivit căreia, pentru respectarea vieții
private, beneficiarii au dreptul la păstrarea confidențialității
asupra datelor personale și informațiilor referitoare la viața
privată și situația de dificultate în care se află;
t) echitatea, potrivit căreia toate persoanele care dispun de
resurse socioeconomice similare, pentru aceleași tipuri de
nevoi, beneficiază de drepturi sociale egale;
u) focalizarea, potrivit căreia beneficiile de asistență socială
și serviciile sociale se adresează celor mai vulnerabile
categorii de persoane și se acordă în funcție de veniturile și
bunurile acestora;
v) dreptul la liberă alegere a furnizorului de servicii, potrivit
căruia beneficiarul sau reprezentantul legal al acestuia are
dreptul de a alege liber dintre furnizorii acreditați.

3

Art. 6. — În sensul prezentei legi, termenii și expresiile de
mai jos au următoarea semnificație:
a) acreditarea reprezintă un proces de certificare a
îndeplinirii de către furnizori și serviciile sociale acordate a
criteriilor, indicatorilor, precum și a standardelor de calitate
reglementate pentru fiecare tip de serviciu;
b) ancheta socială este o metodă de investigație întemeiată
pe diferite tehnici de culegere și de prelucrare a informației, în
scopul analizei situației sociale și economice a persoanelor,
familiilor, grupurilor sau comunităților;
c) beneficiile de asistență socială sunt măsuri de
redistribuire financiară/materială destinate persoanelor sau
familiilor care întrunesc condițiile de eligibilitate prevăzute de
lege;
d) beneficiarul reprezintă persoana care primește beneficii
de asistență socială și/sau, după caz, servicii sociale;
e) comunitatea locală reprezintă membrii organizați ai
colectivității locale, formele de asociere a acestora, instituțiile
administrației publice locale, precum și alte instituții și servicii
publice ori private de interes local;
f) contractarea serviciilor sociale reprezintă procedura de
achiziționare/concesionare a serviciilor sociale, în baza unui
contract, încheiat în condițiile legii, de către autoritățile
administrației publice locale;
g) deficiența este consecința pierderii sau a unei
anormalități a structurii corpului ori a unei funcții fiziologice;
h) dizabilitatea este termenul generic pentru afectări, limitări
ale activității și restricții în participare, în contextul interacțiunii
dintre individul care are o problemă de sănătate și factorii
contextuali în care se regăsește, respectiv factorii de mediu și
personali;
i) costul standard reprezintă suma minimă aferentă
cheltuielilor anuale necesare furnizării serviciilor sociale,
calculată pentru un beneficiar/tipuri de servicii sociale, potrivit
standardelor minime de calitate și/sau altor criterii prevăzute
de lege. În legislația actuală se utilizează ca termen echivalent
standardul minim de cost;
j) dezvoltarea comunitară reprezintă procesul prin care o
comunitate își identifică anumite probleme prioritare, se implică
și cooperează în rezolvarea lor, folosind preponderent resurse
interne;
k) domiciliul reprezintă adresa la care persoana declară că
are locuința principală, trecută și în documentul de identitate al
persoanei;
l) economia socială reprezintă un sector ce cuprinde
activități economice care, în subsidiar și cu condiția menținerii
performanței economice, includ obiective de tip social;
m) eligibilitatea reprezintă setul de condiții obligatorii care
trebuie să fie îndeplinite de către potențialul beneficiar pentru
a putea fi selectat în vederea acordării beneficiilor de asistență
socială și serviciilor sociale;
n) găzduirea reprezintă asigurarea de către instituțiile
furnizoare de servicii sociale a condițiilor de locuit și odihnă pe
o perioadă mai mare de 24 de ore;
o) gospodăria reprezintă unitatea formată din mai multe
familii și/sau persoane care locuiesc împreună, contribuie
împreună la achiziționarea sau realizarea unor bunuri și a unor
venituri din valorificarea acestora ori la consumul lor;
p) grupul vulnerabil desemnează persoane sau familii care
sunt în risc de a-și pierde capacitatea de satisfacere a nevoilor
zilnice de trai din cauza unor situații de boală, dizabilitate,
sărăcie, dependență de droguri sau de alcool ori a altor situații
care conduc la vulnerabilitate economică și socială;
q) incapacitatea reprezintă reducerea parțială ori totală a
posibilității de a realiza o activitate motrică, cognitivă sau un
comportament;

4

MONITORUL OFICIAL AL ROMÂNIEI, PARTEA I, Nr. 905/20.XII.2011

r) invaliditatea este o noțiune medico-juridică ce exprimă
statutul particular al unei persoane care are limitată
capacitatea de muncă și este asigurată în sistemul public de
pensii și care beneficiază de drepturi conform legii;
s) îngrijitorul formal este persoana calificată, certificată
profesional, care asigură îngrijirea personală, respectiv ajutorul
pentru efectuarea activităților de bază și instrumentale ale vieții
zilnice de către persoana care și-a pierdut autonomia
funcțională;
ș) îngrijitorul informal este persoana necalificată, membru al
familiei, rudă sau orice altă persoană, care asigură îngrijirea
personală, respectiv ajutorul pentru efectuarea activităților de
bază și instrumentale ale vieții zilnice de către persoana care
și-a pierdut autonomia funcțională;
t) locuirea reprezintă faptul de a trăi pe raza unei unități
administrativ-teritoriale fără a deține o locuință principală sau
secundară;
ț) managementul serviciilor sociale reprezintă gestionarea
de către conducerea desemnată legal a activităților și
resurselor
materiale,
umane
și
financiare
ale
serviciului/instituției/unității de asistență socială;
u) managementul de caz reprezintă o metodă de
coordonare și integrare a tuturor activităților destinate
grupurilor vulnerabile, de organizare și gestionare a măsurilor
de asistență socială specifice, realizate de către asistenții
sociali și/sau diferiți specialiști, în acord cu obiectivele stabilite
în planurile de intervenție;
v) mediul social de viață reprezintă ansamblul condițiilor de
trai în familie și/sau gospodărie, al relațiilor sociale personale,
inclusiv mediul în care persoana lucrează, este educată și își
desfășoară activitățile sociale obișnuite;
w) nevoia socială reprezintă ansamblul de cerințe
indispensabile fiecărei persoane pentru asigurarea condițiilor
strict necesare de viață, în vederea asigurării participării
sociale sau, după caz, a integrării sociale;
x) nevoia specială reprezintă ansamblul de cerințe
indispensabile pentru asigurarea integrării sociale a
persoanelor care, din cauza afecțiunilor de sănătate, genetice
sau dobândite pe parcursul vieții, prezintă o dizabilitate,
precum și a persoanelor care, din diverse motive de natură
socială, sunt dezavantajate în dezvoltarea personală;
y) planul individualizat de asistență și îngrijire este
documentul elaborat de o echipă multidisciplinară cu
participarea beneficiarului/reprezentantului său legal, în care
sunt precizate serviciile furnizate beneficiarului;
z) persoanele fără adăpost reprezintă o categorie socială
formată din persoane singure ori familii care, din motive
singulare sau cumulate de ordin social, medical, financiareconomic, juridic ori din cauza unor situații de forță majoră,
trăiesc în stradă, locuiesc temporar la prieteni sau cunoscuți,
se află în incapacitate de a susține o locuință în regim de
închiriere ori sunt în risc de evacuare, se află în instituții sau
penitenciare de unde urmează ca, în termen de 2 luni, să fie
externate, respectiv eliberate și nu au domiciliu ori reședință;
aa) persoanele cu dizabilități reprezintă acele persoane
care au deficiențe fizice, mentale, intelectuale sau senzoriale
de durată, deficiențe care, în interacțiune cu diverse bariere,
pot îngrădi participarea deplină și efectivă a persoanelor în
societate, în condiții de egalitate cu ceilalți;
bb) persoanele vârstnice sunt persoanele care au împlinit
vârsta de 65 de ani;
cc) procesul de incluziune socială reprezintă ansamblul de
măsuri și acțiuni multidimensionale din domeniile protecției
sociale, ocupării forței de muncă, locuirii, educației, sănătății,
informării-comunicării, mobilității, securității, justiției și culturii,
destinate combaterii excluziunii sociale și asigurării participării

active a persoanelor la toate aspectele economice, sociale,
culturale și politice ale societății;
dd) procesul de integrare socială reprezintă interacțiunea
dintre individ sau grup și mediul social, prin intermediul căreia
se realizează un echilibru funcțional al părților;
ee) protecția socială se definește în contextul principiilor,
valorilor și tradițiilor ce guvernează relațiile sociale dintre
indivizi, grupuri, comunități și instituții în statele Uniunii
Europene și reprezintă un ansamblu de măsuri și acțiuni care
au ca scop asigurarea unui anumit nivel de bunăstare și
securitate socială pentru întreaga populație și în mod special
pentru anumite grupuri sociale. Protecția socială cuprinde două
componente de bază: asigurările sociale în sistem contributiv
și asistența socială noncontributivă;
ff) protecția specială a copilului se definește ca fiind
ansamblul de beneficii de asistență socială și servicii sociale,
precum și programe, măsuri și acțiuni complementare
destinate îngrijirii și dezvoltării copilului lipsit, temporar sau
definitiv, de ocrotirea părinților ori a copilului care nu poate fi
lăsat în grija acestora, în vederea protejării intereselor sale;
gg) reședința reprezintă adresa la care persoana fizică
declară că are locuința secundară, alta decât cea de domiciliu;
hh) sărăcia reprezintă starea unei/unui persoane/familii/
grup/comunități manifestată prin lipsa resurselor strict
necesare cumpărării bunurilor și serviciilor considerate a
asigura nivelul minim de trai într-o anumită perioadă de timp,
raportat la condițiile socioeconomice ale societății. Pragul de
sărăcie reprezintă cuantificarea resurselor, iar standardele
utilizate pentru stabilirea acestuia sunt influențate de nivelul
general al costului vieții, precum și de specificul politicilor
sociale adoptate;
ii) serviciile comunitare sunt serviciile sociale organizate
într-o unitate administrativ-teritorială organizată la nivel de
comună, oraș, municipiu și privesc serviciile acordate la
domiciliu și în centre de zi, precum și serviciile rezidențiale
adresate exclusiv cetățenilor din unitatea administrativteritorială respectivă; sunt similare cu serviciile sociale
acordate în comunitate;
jj) situația de dificultate este situația în care se află o
persoană care, la un moment dat, pe parcursul ciclului de
viață, din cauze socioeconomice, de sănătate și/sau care
rezultă din mediul social de viață dezavantajat, și-a pierdut sau
limitat propriile capacități de integrare socială; în situația de
dificultate se pot afla familii, grupuri de persoane și comunități,
ca urmare a afectării majorității membrilor lor;
kk) societatea civilă este formată din persoane asociate sub
diferite forme, pe baza unor interese comune, și care își dedică
timpul, cunoștințele și experiența pentru a-și promova și apăra
drepturile și interesele; formele asociative pot fi, în principal,
asociații și fundații, organizații sindicale și patronale, organizații
culturale și de cult, precum și grupuri comunitare informale;
ll) standardul de cost este costul minim aferent cheltuielilor
anuale necesare furnizării serviciilor sociale, calculat pentru un
beneficiar pe tipuri de servicii sociale, potrivit standardelor
minime de calitate și/sau altor criterii prevăzute de lege;
mm) standardul minim de calitate este un set de criterii
aprobate prin acte normative obligatorii la nivel național a căror
aplicare asigură un nivel minim acceptabil de performanță al
procesului de furnizare a serviciilor sociale;
nn) structurile comunitare consultative reprezintă asocierea
formală sau informală a unor oameni de afaceri locali, preoți,
cadre didactice, medici, consilieri locali, polițiști, alți membri ai
comunității, în vederea sprijinirii autorităților administrației
publice locale și furnizorilor de servicii sociale în soluționarea
nevoilor de servicii sociale ale comunității;
oo) testarea mijloacelor de existență a potențialilor
beneficiari de servicii sociale reprezintă procedura de evaluare

MONITORUL OFICIAL AL ROMÂNIEI, PARTEA I, Nr. 905/20.XII.2011
a veniturilor realizate și a bunurilor mobile și imobile deținute
de persoană sau familie, necesare acoperirii nevoilor de
consum ale acestora;
pp) venitul reprezintă totalitatea sumelor pe care persoana
sau membrii familiei le realizează/primesc ca urmare a unei
activități salarizate, independente sau agricole, așa cum sunt
acestea definite de Codul fiscal, din valorificarea, folosirea,
cedarea unor bunuri aflate în proprietate, precum și cele care
provin din drepturi de asigurări sociale de stat, asigurări de
șomaj, asistență socială, obligații legale de întreținere, alte
indemnizații, alocații și ajutoare cu caracter permanent ori
creanțe legale;
qq) victima traficului de persoane reprezintă persoana
fizică, subiect pasiv al faptelor de amenințare, violență sau al
altor forme de constrângere, răpire, fraudă, înșelăciune și abuz
de autoritate, indiferent dacă participă sau nu în procesul penal
în calitate de parte vătămată;
rr) violența în familie se referă la orice acțiune fizică sau
verbală, săvârșită cu intenție de către un membru de familie
împotriva altui membru al aceleiași familii, care provoacă o
suferință fizică, psihică, sexuală sau un prejudiciu material.
CAPITOLUL II
Sistemul de beneficii de asistență socială
SECȚIUNEA 1
Definirea și clasificarea beneficiilor de asistență socială

Art. 7. — Beneficiile de asistență socială reprezintă o formă
de suplimentare sau de substituire a veniturilor
individuale/familiale obținute din muncă, în vederea asigurării
unui nivel de trai minimal, precum și o formă de sprijin în scopul
promovării incluziunii sociale și creșterii calității vieții anumitor
categorii de persoane ale căror drepturi sociale sunt prevăzute
expres de lege.
Art. 8. — (1) Beneficiile de asistență socială, în funcție de
condițiile de eligibilitate, se clasifică astfel:
a) beneficii de asistență socială selective, bazate pe
testarea mijloacelor de trai ale persoanei singure sau familiei;
b) beneficii de asistență socială universale, acordate fără
testarea mijloacelor de trai ale persoanei singure sau familiei;
c) beneficii de asistență socială categoriale, acordate
pentru anumite categorii de beneficiari, cu sau fără testarea
mijloacelor de trai ale persoanei singure ori familiei.
(2) Testarea mijloacelor de trai ale persoanei singure sau
familiei, prevăzută la alin. (1) lit. a), are în vedere:
a) evaluarea veniturilor bănești reprezentate de toate
veniturile realizate în țară sau în afara graniței țării, inclusiv
cele care provin din drepturi de asigurări sociale de stat,
asigurări de șomaj, obligații legale de întreținere, indemnizații,
alocații, ajutoare cu caracter permanent, alte creanțe legale;
b) evaluarea bunurilor și a veniturilor ce pot fi obținute prin
valorificarea/utilizarea bunurilor mobile și imobile aflate în
proprietate ori folosință.
(3) În funcție de scopul și natura lor, beneficiile de asistență
socială prevăzute la alin. (1) lit. a) și, după caz, lit. c) se acordă
fie doar în baza evaluării veniturilor bănești, fie în baza
evaluării cumulate a veniturilor bănești, a bunurilor și a
veniturilor ce pot fi obținute prin valorificarea/utilizarea
bunurilor mobile și imobile aflate în proprietate ori folosință.
Art. 9. — (1) Beneficiile de asistență socială, în funcție de
scopul lor, se clasifică astfel:
a) beneficii de asistență socială pentru prevenirea și
combaterea sărăciei și riscului de excluziune socială;
b) beneficii de asistență socială pentru susținerea copilului
și familiei;

5

c) beneficii de asistență socială pentru sprijinirea
persoanelor cu nevoi speciale;
d) beneficii de asistență socială pentru situații deosebite.
(2) Beneficiile de asistență socială se acordă în bani sau în
natură și cuprind alocații, indemnizații, ajutoare sociale și
facilități.
(3) Facilitățile prevăzute la alin. (2) se acordă pentru
anumite categorii de beneficiari și pot fi:
a) facilități reprezentate de asigurarea plății unor contribuții
de asigurări sociale și/sau asimilarea unor perioade de
contribuție;
b) facilități de acces la mediul fizic, informațional și
comunicațional.
(4) Facilitățile prevăzute la alin. (3) pot fi completate de
facilități fiscale, acordate în condițiile legii.
(5) Beneficiile de asistență socială în natură prevăzute la
alin. (2) pot fi ajutoare materiale constând în bunuri de folosință
personală sau îndelungată și alimentare, acordate individual
ori în cadrul unor programe destinate facilitării accesului la
educație, sănătate și ocupare.
(6) În situația în care persoanele cărora li se acordă
beneficiile de asistență socială prevăzute la alin. (1) se
încadrează/se reîncadrează în muncă, își reiau activitatea
profesională sau încep o activitate pe cont propriu, acestea pot
beneficia, după caz, în condițiile prevăzute de legile speciale,
de:
a) majorări ale beneficiului de asistență socială acordat,
dacă se încadrează în condițiile de eligibilitate;
b) prelungirea perioadei de acordare a beneficiului de
asistență socială cu maximum 3 luni, începând cu luna
încadrării în muncă;
c) stimulente pentru suplinirea unor servicii sociale;
d) alte drepturi prevăzute de lege.
(7) Refuzul unui loc de muncă, al participării la cursuri de
formare/calificare/recalificare sau la alte măsuri active
prevăzute de lege poate conduce, în condițiile prevăzute de
legile speciale, la diminuarea cuantumului beneficiului de
asistență socială sau la încetarea acestuia și interdicția de
acordare a unui nou beneficiu de asistență socială pe o
perioadă de timp determinată.
(8) Angajatorii care încadrează în muncă persoane cărora
li se acordă beneficii de asistență socială pot beneficia, în
condițiile legii, de facilități fiscale sau de altă natură.
(9) Beneficiile de asistență socială finanțate din bugetul de
stat și, după caz, din bugetele locale se acordă sub rezerva
achitării de către beneficiar a obligațiilor de plată față de
bugetul local.
Art. 10. — În funcție de beneficiarul acestora, beneficiile de
asistență socială pot avea:
a) caracter individual, acordate persoanei singure, unuia
sau mai multor membri din familie a căror nevoie identificată
constituie o situație particulară și necesită intervenție
individualizată;
b) caracter familial, acordate pentru creșterea calității vieții
în familie și menținerea unui mediu familial propice realizării
funcțiilor de bază ale acesteia.
SECȚIUNEA a 2-a
Categorii de beneficii de asistență socială

Art. 11. — Beneficiile de asistență socială pentru prevenirea
și combaterea sărăciei și riscului de excluziune socială se
acordă pe perioade determinate de timp sau pentru situații
punctuale și pot cuprinde următoarele categorii principale:
a) ajutoare sociale susținute din bugetul de stat, acordate
focalizat, pentru categoriile de populație aflate în risc de
sărăcie;

6

MONITORUL OFICIAL AL ROMÂNIEI, PARTEA I, Nr. 905/20.XII.2011

b) ajutoare sociale comunitare susținute din bugetele
locale, acordate focalizat, ca măsuri individuale de suport
pentru depășirea unor situații de dificultate temporară;
c) ajutoare de urgență susținute din bugetul de stat și/sau
din bugetele locale, acordate pentru situații datorate
calamităților naturale, incendiilor, accidentelor etc.;
d) burse sociale și ajutoare financiare pentru facilitarea
accesului la educație, susținute din bugetul de stat și/sau din
bugetele locale;
e) ajutoare în natură, alimentare și materiale, inclusiv cele
acordate în cadrul programelor de sprijin educațional pentru
copiii și tinerii proveniți din familii defavorizate, susținute din
bugetul de stat și/sau bugetele locale, cum ar fi programe
pentru suplimente alimentare, rechizite și alte materiale
necesare în procesul de educație;
f) ajutorul acordat din bugetul de stat pentru refugiați,
precum și persoanelor care au obținut protecție subsidiară în
România, în condițiile prevăzute de lege;
g) facilități privind utilizarea mijloacelor de transport în
comun, accesul la comunicare și informare, precum și alte
facilități prevăzute de lege.
Art. 12. — Beneficiile pentru susținerea copilului și a familiei
au în vedere nașterea, educația și întreținerea copiilor și
cuprind următoarele categorii principale:
a) alocații pentru copii;
b) alocații pentru copiii lipsiți, temporar sau permanent, de
ocrotirea părinților;
c) indemnizații pentru creșterea copiilor;
d) facilități, în condițiile legii.
Art. 13. — (1) Beneficiile de asistență socială pentru
sprijinirea persoanelor cu nevoi speciale se acordă atât pentru
asigurarea nevoilor de bază ale vieții, cât și în scopul
promovării și garantării exercitării de către acestea a drepturilor
și libertăților fundamentale și participării depline la viața
societății.
(2) Principalele categorii de beneficii de asistență socială
pentru sprijinirea persoanelor cu nevoi speciale sunt
următoarele:
a) alocații pentru persoanele cu dizabilități;
b) indemnizații de îngrijire;
c) facilități, în condițiile legii.
Art. 14. — (1) Nivelurile, respectiv cuantumurile beneficiilor
de asistență socială se stabilesc în raport cu indicatorul social
de referință, prin aplicarea unui indice social de inserție.
(2) Indicatorul social de referință (ISR) reprezintă unitatea
exprimată în lei la nivelul căreia se raportează beneficiile de
asistență socială, suportate din bugetul de stat, acordate atât
în vederea asigurării protecției persoanelor în cadrul sistemului
de asistență socială, cât și în vederea stimulării persoanelor
beneficiare ale sistemului de asistență socială, pentru a se
încadra în muncă.
(3) Valoarea indicatorului social de referință este cea
prevăzută de Legea nr. 76/2002 privind sistemul asigurărilor
pentru șomaj și stimularea ocupării forței de muncă, cu
modificările și completările ulterioare.
(4) Indicele social de inserție (ISI) este coeficientul de
multiplicare aplicabil indicatorului social de referință și se
stabilește în raport cu tipul de familie, precum și cu scopul
beneficiului de asistență socială.
(5) Nivelul beneficiilor de asistență socială cumulate de o
persoană singură sau, după caz, de o familie nu poate depăși
un coeficient raportat la valoarea indicatorului social de
referință. Coeficientul se stabilește anual prin hotărâre a
Guvernului, în funcție de tipul familiei și al beneficiilor de
asistență socială la care aceasta sau membrii acesteia,
respectiv persoana singură au dreptul.

SECȚIUNEA a 3-a
Administrarea beneficiilor de asistență socială

Art. 15. — (1) Statul acordă beneficiile de asistență socială
prin autoritățile administrației publice centrale sau locale, în
conformitate cu prevederile legislației în vigoare în domeniu.
(2) Beneficiile de asistență socială acordate de autoritățile
administrației publice centrale, direct sau prin instituțiile aflate
în subordinea acestora, se stabilesc în bani sau în natură și
reprezintă măsuri financiare destinate asigurării unui standard
minim de viață, susținerii familiei și copilului, promovării și
garantării exercitării de către persoanele cu nevoi speciale a
drepturilor și libertăților fundamentale.
(3) Beneficiile de asistență socială acordate de autoritățile
administrației publice locale se stabilesc în bani sau în natură
și sunt măsuri complementare celor prevăzute la alin. (2),
susținute din bugetele locale.
Art. 16. — (1) Dreptul la beneficii de asistență socială se
acordă la cererea scrisă a persoanei îndreptățite, a
reprezentantului familiei sau a reprezentantului legal al
persoanei îndreptățite.
(2) Cererea este formularul tipizat care conține date privind
componența familiei, veniturile realizate de membrii acesteia,
bunurile deținute, date referitoare la situația educațională și
profesională a acestora, precum și informații referitoare la
nevoile speciale și situațiile particulare în care aceștia se află.
(3) Cererea este însoțită în mod obligatoriu de documentele
doveditoare privind componența familiei, veniturile realizate de
membrii acesteia sau de persoana singură, precum și de orice
alte documente privind situația membrilor familiei, prevăzute
de lege.
(4) Pentru solicitarea beneficiilor de asistență socială
finanțate din bugetul de stat se utilizează un formular unic de
cerere. Formularul unic de cerere se stabilește prin hotărâre a
Guvernului, în termen de 120 de zile de la data intrării în
vigoare a prezentei legi.
(5) Pentru beneficiile de asistență socială acordate din
bugetele locale, autoritățile administrației publice locale
utilizează formulare de cerere aprobate prin hotărâri ale
consiliilor locale.
Art. 17. — (1) Cererea, însoțită de documentele justificative,
se depune și se înregistrează la autoritatea administrației
publice locale în a cărei rază teritorială domiciliază, își are
reședința sau, după caz, locuiește/trăiește familia ori persoana
singură care solicită unul sau mai multe beneficii de asistență
socială.
(2) Pentru beneficiile de asistență socială plătite din bugetul
de stat, cererea, certificată de primar, se transmite până pe
data de 5 a lunii următoare, pentru luna anterioară, la structura
sau, după caz, la serviciul deconcentrat din subordinea
plătitorului dreptului, pe bază de borderou, al cărui model se
stabilește prin hotărâre a Guvernului, în termen de 120 de zile
de la data intrării în vigoare a prezentei legi.
(3) Verificarea îndeplinirii condițiilor de eligibilitate se
realizează de către autoritățile administrației publice centrale
sau locale, în funcție de tipul și natura beneficiului de asistență
socială, pe baza documentelor doveditoare ce însoțesc
cererea, a informațiilor furnizate de celelalte baze de date
deținute de autorități ale administrației publice centrale și
locale, precum și a altor proceduri stabilite de lege.
(4) În termen de 3 ani de la data intrării în vigoare a
prezentei legi, sistemul informatic integrat va asigura
verificarea datelor înscrise în cerere, precum și a altor
informații referitoare la solicitant și situația socioeconomică a
acestuia.
(5) Începând cu data la care se împlinesc 6 luni de la
începerea funcționării sistemului informatic integrat, cererea

MONITORUL OFICIAL AL ROMÂNIEI, PARTEA I, Nr. 905/20.XII.2011
se va putea depune fără a fi necesare documente doveditoare.
Acestea se vor prezenta doar la solicitarea expresă a
autorităților prevăzute la alin. (1) pentru stabilirea anumitor
beneficii de asistență socială prevăzute de lege.
Art. 18. — (1) Soluționarea cererii privind acordarea
dreptului se face prin actul administrativ emis de autoritatea
administrației publice centrale sau locale.
(2) Verificarea îndeplinirii de către solicitant a condițiilor de
acordare a dreptului se realizează pe baza actelor doveditoare
și a informațiilor și procedurilor prevăzute la art. 17 alin. (3).
(3) În situația în care sunt îndeplinite condițiile legale,
dreptul la beneficiile de asistență socială se acordă începând
cu luna următoare depunerii cererii.
(4) Încetarea dreptului se face începând cu luna următoare
celei în care nu mai sunt îndeplinite condițiile de eligibilitate.
(5) Procedura de înregistrare și soluționare a cererii de
acordare a beneficiilor de asistență socială se reglementează
prin legi speciale.
Art. 19. — Autoritățile administrației publice centrale și
locale, precum și instituțiile publice furnizează, fără plată,
autorităților administrației publice centrale sau locale care
asigură beneficiile de asistență socială, date și informații din
bazele de date deținute, gestionate sau administrate, necesare
pentru realizarea verificărilor prevăzute la art. 17 alin. (3) și
art. 18 alin. (2).
Art. 20. — (1) Plata beneficiilor sociale se poate efectua, în
funcție de specificul acestora și opțiunea titularului, prin
mandat poștal, în cont bancar, în tichete sociale sau altă formă
de plată, conform legii. Modalitatea de acordare a tichetelor
sociale se stabilește prin legile speciale.
(2) Plata beneficiilor de asistență socială se efectuează în
luna curentă pentru luna anterioară, iar prima plată a acestora
se efectuează în termen de maximum 30 de zile de la stabilirea
dreptului.
(3) În cazul achitării drepturilor de beneficii de asistență
socială prin mandat poștal sau în cont bancar, ordonatorii
principali de credite, ordonatorii secundari/terțiari de credite
sau persoanele delegate să îndeplinească această atribuție
încheie la nivel național, respectiv local, convenții cu furnizorul
de servicii poștale, cu respectarea prevederilor legale privind
atribuirea contractelor de achiziție publică, a contractelor de
concesiune de lucrări publice și a contractelor de concesiune
de servicii.
Art. 21. — (1) Pentru achitarea drepturilor se stabilește un
comision de transmitere.
(2) În cazul achitării drepturilor în cont bancar, comisionul
prevăzut la alin. (1) nu poate fi mai mare de 0,1% din drepturile
achitate și va fi stabilit prin negociere, între autoritățile
administrației publice centrale sau, după caz, locale și unitățile
bancare.
(3) În cazul achitării drepturilor prin mandat poștal,
comisionul prevăzut la alin. (1) se calculează prin aplicarea
unui coeficient negociabil ce nu poate depăși nivelul stabilit
prin legea bugetară anuală.
(4) Condițiile de plată și fluxul financiar al plăților se
stabilesc prin Convenția încheiată între părți.
SECȚIUNEA a 4-a
Noțiuni specifice sistemului de beneficii de asistență socială

Art. 22. — (1) Prin familie se înțelege soțul și soția sau
soțul, soția și copiii lor necăsătoriți, care au domiciliul ori
reședința comună înscrisă în actele de identitate și care
gospodăresc împreună.
(2) Se consideră familie și frații fără copii, care gospodăresc
împreună și au domiciliul sau reședința comună, separat de
domiciliul ori reședința părinților.

7

(3) Se asimilează termenului familie, bărbatul și femeia
necăsătoriți, cu copiii lor și ai fiecăruia dintre ei, care locuiesc
și gospodăresc împreună, dacă aceasta se consemnează în
ancheta socială.
(4) Familia extinsă desemnează copilul, părinții și rudele
acestuia până la gradul IV inclusiv.
(5) Termenul familie monoparentală desemnează familia
formată din persoana singură și copilul/copiii aflați în întreținere
și care locuiesc împreună cu aceasta.
(6) Prin persoană singură, se înțelege persoana care se
află în una dintre următoarele situații:
a) este necăsătorită;
b) este văduvă;
c) este divorțată;
d)
al
cărei
soț/soție
este
declarat/declarată
dispărut/dispărută prin hotărâre judecătorească;
e) al cărei soț/soție este arestat/arestată preventiv pe o
perioadă mai mare de 30 de zile sau execută o pedeapsă
privativă de libertate și nu participă la întreținerea copiilor;
f) nu a împlinit vârsta de 18 ani și se află în una dintre
situațiile prevăzute la lit. a)—e);
g) a fost numită tutore sau i s-au încredințat ori dat în
plasament unul sau mai mulți copii și se află în una dintre
situațiile prevăzute la lit. a)—e).
(7) Prin termenul copil se înțelege persoana care nu a
împlinit vârsta de 18 ani și nu a dobândit capacitatea deplină
de exercițiu, în condițiile legii.
Art. 23. — (1) Reprezentantul familiei este membrul familiei
care are capacitate deplină de exercițiu a drepturilor civile și
care solicită, în numele familiei, acordarea drepturilor la
beneficii de asistență socială. Reprezentantul familiei se
stabilește de către soți sau, în caz de neînțelegere între
aceștia, de către autoritatea tutelară.
(2) În cazul familiei monoparentale, reprezentantul familiei
este persoana singură.
(3) În cazul persoanei singure care are copii în întreținere și
nu a împlinit vârsta de 18 ani, reprezentantul familiei este
persoana singură, dacă are capacitate deplină de exercițiu
sau, după caz, reprezentantul legal/ocrotitorul legal al acesteia.
(4) Reprezentantul legal este persoana desemnată, în
condițiile legii, să reprezinte interesul persoanei lipsite de
capacitate deplină de exercițiu a drepturilor civile sau al
persoanei lipsite de discernământ.
(5) Reprezentantul legal al copilului este părintele sau
persoana desemnată potrivit legii să exercite drepturile și să
îndeplinească obligațiile părintești față de copil.
Art. 24. — (1) Prin locuința de domiciliu sau reședință se
înțelege construcția aflată în proprietate personală ori închiriată
sau asupra căreia exercită un drept de folosință în condițiile
legii, cu dependințele, dotările și utilitățile necesare, formată
din una sau mai multe camere, care acoperă condițiile
minimale de odihnă, preparare a hranei, educație și igienă ale
persoanei singure sau familiei, conform anexei nr. 1 la Legea
locuinței nr. 114/1996, republicată, cu modificările și
completările ulterioare.
(2) Se asimilează locuinței de domiciliu sau reședinței și
locuința de necesitate, precum și locuința socială, astfel cum
sunt acestea definite potrivit prevederilor Legii nr. 114/1996
republicată, cu modificările și completările ulterioare.
(3) Prin locuință cu condiții improprii se înțelege locuința
improvizată sau construcția cu destinație de locuință care nu
îndeplinește cerințele minimale prevăzute la lit. A din anexa
nr. 1 la Legea nr. 114/1996, republicată, cu modificările și
completările ulterioare.
(4) Prin persoană fără locuință se înțelege persoana care
nu are stabilit un domiciliu sau o reședință, potrivit dispozițiilor
Ordonanței de urgență a Guvernului nr. 97/2005 privind

8

MONITORUL OFICIAL AL ROMÂNIEI, PARTEA I, Nr. 905/20.XII.2011

evidența, domiciliul, reședința și actele de identitate ale
cetățenilor români, republicată, nu deține o locuință principală
sau, după caz, o locuință secundară.
Art. 25. — (1) Livretul de familie, astfel cum acesta este
stabilit prin Hotărârea Guvernului nr. 495/1997 privind
conținutul, eliberarea și actualizarea livretului de familie,
reprezintă documentul doveditor privind componența familiei
în vederea acordării beneficiilor sociale.
(2) Livretul de familie se eliberează și se actualizează în
condițiile prevăzute de Hotărârea Guvernului nr. 495/1997.
Art. 26. — (1) Titularul beneficiilor de asistență socială este
persoana îndreptățită sau, după caz, reprezentantul familiei.
(2) Pentru beneficiile de asistență socială care au caracter
familial, beneficiarul este familia.
(3) Pentru beneficiile de asistență socială care au caracter
individual, beneficiarul este persoana îndreptățită.
CAPITOLUL III
Sistemul de servicii sociale
SECȚIUNEA 1
Definirea și clasificarea serviciilor sociale

Art. 27. — (1) Serviciile sociale reprezintă activitatea sau
ansamblul de activități realizate pentru a răspunde nevoilor
sociale, precum și celor speciale, individuale, familiale sau de
grup, în vederea depășirii situațiilor de dificultate, prevenirii și
combaterii riscului de excluziune socială, promovării incluziunii
sociale și creșterii calității vieții.
(2) Serviciile sociale sunt servicii de interes general și se
organizează în forme/structuri diverse, în funcție de specificul
activității/activităților derulate și de nevoile particulare ale
fiecărei categorii de beneficiari.
Art. 28. — (1) Serviciile sociale au caracter proactiv și
presupun o abordare integrată a nevoilor persoanei, în relație
cu situația socioeconomică, starea de sănătate, nivelul de
educație și mediul social de viață al acesteia.
(2) Pornind de la nevoile fiecărei persoane, serviciile sociale
pot avea o adresabilitate mai largă, la nivel de grup sau
comunitate.
(3) Pentru realizarea unor acțiuni sociale coerente, unitare
și eficiente în beneficiul persoanei, serviciile sociale se pot
organiza și acorda în sistem integrat cu serviciile de ocupare,
de sănătate, de educație, precum și cu alte servicii sociale de
interes general, după caz.
Art. 29. — Clasificarea serviciilor sociale are la bază
următoarele criterii:
a) scopul serviciului;
b) categoriile de beneficiari cărora li se adresează;
c) regimul de asistare, respectiv regimul rezidențial sau
nerezidențial;
d) locul de acordare;
e) regimul juridic al furnizorului de servicii sociale;
f) regimul de acordare.
Art. 30. — (1) După scopul lor, serviciile sociale pot fi
clasificate în: servicii de asistență și suport pentru asigurarea
nevoilor de bază ale persoanei, servicii de îngrijire personală,
de recuperare/reabilitare, de inserție/reinserție socială etc.
(2) După categoriile de beneficiari, serviciile sociale pot fi
clasificate în servicii sociale destinate copilului și/sau familiei,
persoanelor cu dizabilități, persoanelor vârstnice, victimelor
violenței în familie, persoanelor fără adăpost, persoanelor cu
diferite adicții, respectiv consum de alcool, droguri, alte
substanțe toxice, internet, jocuri de noroc etc., victimelor
traficului de persoane, persoanelor private de libertate,
persoanelor sancționate cu măsură educativă sau pedeapsă
neprivativă de libertate aflate în supravegherea serviciilor de

probațiune, persoanelor cu afecțiuni psihice, persoanelor din
comunități izolate, șomerilor de lungă durată, precum și servicii
sociale de suport pentru aparținătorii beneficiarilor.
(3) După regimul de asistare, serviciile sociale se clasifică în:
a) servicii cu cazare, pe perioadă determinată sau
nedeterminată: centre rezidențiale, locuințe protejate,
adăposturi de noapte etc.;
b) servicii fără cazare: centre de zi, centre și/sau unități de
îngrijire la domiciliu, cantine sociale, servicii mobile de
acordare a hranei, ambulanța socială etc.
(4) După locul de acordare, serviciile sociale se asigură:
a) la domiciliul beneficiarului;
b) în centre de zi;
c) în centre rezidențiale;
d) la domiciliul persoanei care acordă serviciul;
e) în comunitate.
(5) După regimul juridic al furnizorului, serviciile sociale pot
fi organizate ca structuri publice sau private.
(6) După regimul de acordare serviciile se acordă în regim
normal și regim special:
a) servicii acordate în regim de accesare, contractare și
documentare uzuale;
b) servicii acordate în regim special cu eligibilitate și
accesibilitate extinsă, care vizează măsurile preventive care
se oferă în regim de birocrație redusă și un set de servicii
sociale, care vor fi accesate de beneficiari doar în condițiile
păstrării anonimatului, respectiv de persoane dependente de
droguri, alcool, prostituate, victimele violenței în familie etc.
Serviciile acordate în regim special pot fi furnizate fără a
încheia contract cu beneficiarii;
c) categoria serviciilor acordate în regim special este
reglementată prin lege specială.
Art. 31. — (1) Serviciile de îngrijire personală se adresează
persoanelor dependente care, ca urmare a pierderii autonomiei
funcționale din cauze fizice, psihice sau mintale, necesită
ajutor semnificativ pentru a realiza activitățile uzuale ale vieții
de zi cu zi.
(2) Situația de dependență este o consecință a bolii,
traumei și dizabilității și poate fi exacerbată de absența relațiilor
sociale și a resurselor economice adecvate.
Art. 32. — (1) Ajutorul acordat pentru îndeplinirea
activităților uzuale ale vieții zilnice privește două categorii de
activități:
a) activități de bază ale vieții zilnice, în principal: asigurarea
igienei corporale, îmbrăcare și dezbrăcare, hrănire și hidratare,
asigurarea igienei eliminărilor, transfer și mobilizare, deplasare
în interior, comunicare;
b) activități instrumentale ale vieții zilnice, în principal:
prepararea hranei, efectuarea de cumpărături, activități de
menaj și spălătorie, facilitarea deplasării în exterior și însoțire,
activități de administrare și gestionare a bunurilor,
acompaniere și socializare.
(2) Îngrijirea persoanei care necesită pe o perioadă mai
lungă de 60 de zile ajutor pentru îndeplinirea activităților de
bază și instrumentale ale vieții zilnice este definită ca îngrijire
de lungă durată.
(3) Îngrijirea de lungă durată se asigură la domiciliu, în
centre rezidențiale, în centre de zi, la domiciliul persoanei care
acordă serviciul și în comunitate.
Art. 33. — (1) Serviciile de îngrijire personală se pot
organiza și acorda integrat cu alte servicii, cum ar fi:
a) servicii de îngrijire medicală;
b) servicii de reabilitare și adaptare a ambientului: mici
amenajări, reparații și altele asemenea;
c) alte servicii de recuperare/reabilitare: kinetoterapie,
fizioterapie, gimnastică medicală, terapie ocupațională,

MONITORUL OFICIAL AL ROMÂNIEI, PARTEA I, Nr. 905/20.XII.2011
psihoterapie, psihopedagogie, logopedie podologie și altele
asemenea.
(2) Serviciile de îngrijire personală pot fi acompaniate de
servicii de consiliere socială, juridică și de informare.
Art. 34. — Categoriile și tipurile de servicii sociale,
activitățile și funcțiile aferente fiecărui tip de serviciu, precum
și regulamentele-cadru de organizare și funcționare se
stabilesc prin Nomenclatorul serviciilor sociale, aprobat prin
hotărâre a Guvernului, la propunerea Ministerului Muncii,
Familiei și Protecției Sociale.
SECȚIUNEA a 2-a
Beneficiarii și furnizorii de servicii sociale

Art. 35. — (1) Beneficiază de servicii sociale persoanele și
familiile aflate în situații de dificultate, cu respectarea condițiilor
prevăzute la art. 4.
(2) Grupurile și comunitățile aflate în situații de dificultate
beneficiază de servicii sociale, în cadrul programelor de
acțiune comunitară destinate prevenirii și combaterii riscului
de marginalizare și excluziune socială, aprobate prin hotărâri
ale consiliilor județene/locale.
Art. 36. — (1) Orice persoană dependentă are dreptul la
servicii de îngrijire personală, acordate în funcție de nevoile
individuale de ajutor, situația familială, socioeconomică și
mediul personal de viață.
(2) Beneficiarii serviciilor de îngrijire personală sunt
persoanele vârstnice, persoanele cu dizabilități și bolnavii
cronici.
Art. 37. — (1) Furnizorii de servicii sociale sunt persoane
fizice sau juridice, de drept public ori privat.
(2) Furnizori publici de servicii sociale pot fi:
a) structurile specializate din cadrul/subordinea autorităților
administrației publice locale și autoritățile executive din unitățile
administrativ-teritoriale organizate la nivel de comună, oraș,
municipiu și sectoare ale municipiului București;
b) autoritățile administrației publice centrale ori alte instituții
aflate în subordinea sau coordonarea acestora care au stabilite
prin lege atribuții privind acordarea de servicii sociale pentru
anumite categorii de beneficiari;
c) unitățile sanitare, unitățile de învățământ și alte instituții
publice care dezvoltă, la nivel comunitar, servicii sociale
integrate.
(3) Furnizori privați de servicii sociale pot fi:
a) organizațiile neguvernamentale, respectiv asociațiile și
fundațiile;
b) cultele recunoscute de lege;
c) persoanele fizice autorizate în condițiile legii;
d) filialele și sucursalele asociațiilor și fundațiilor
internaționale recunoscute în conformitate cu legislația în
vigoare;
e) operatorii economici, în condiții speciale, prevăzute de
lege.
Art. 38. — (1) Pentru a acorda servicii sociale pe teritoriul
României, furnizorii de servicii sociale, indiferent de forma lor
juridică, trebuie acreditați în condițiile legii.
(2) Serviciile sociale pot funcționa pe teritoriul României
numai dacă sunt acreditate în condițiile legii.
(3) Acreditarea furnizorilor, precum și a serviciilor sociale
acordate de aceștia se reglementează prin lege specială.
SECȚIUNEA a 3-a
Organizarea și administrarea serviciilor sociale

Art. 39. — Responsabilitatea dezvoltării, administrării și
acordării serviciilor sociale este partajată astfel:
a) elaborarea politicilor publice, programelor și strategiilor
naționale în domeniu, reglementarea, coordonarea și controlul

9

aplicării lor, precum și evaluarea și monitorizarea calității
serviciilor sociale — în responsabilitatea autorităților
administrației publice centrale;
b) organizarea, administrarea și acordarea serviciilor
sociale — în responsabilitatea autorităților administrației
publice locale, atribuții ce pot fi externalizate către sectorul
neguvernamental, instituțiile de cult, alte persoane fizice și
juridice de drept public sau privat, în condițiile legii;
c) finanțarea serviciilor sociale, în condițiile legii — din
bugetul local, din contribuția beneficiarului și/sau, după caz, a
familiei acestuia, bugetul de stat, precum și din alte surse.
Art. 40. — (1) Serviciile sociale se organizează și se acordă
la nivelul comunității.
(2) Serviciile sociale au la bază identificarea și evaluarea
nevoilor sociale individuale, familiale sau de grup și elaborarea
planurilor de intervenție pentru prevenirea, combaterea și
soluționarea situațiilor de dificultate.
(3) Furnizorii de servicii sociale asigură activitățile
prevăzute la alin. (2) prin asistenții sociali angajați în structurile
proprii sau, în lipsa acestora, pot achiziționa serviciile acordate
de asistenții sociali înregistrați cu cabinete individuale sau
societăți civile profesionale de asistență socială.
(4) În situația în care, din cauze obiective, nu se pot angaja
asistenți sociali sau achiziționa serviciile acestora, furnizorii de
servicii sociale pot angaja lucrători sociali pentru realizarea
activităților de identificare și, după caz, de evaluare a nevoilor
persoanelor care solicită acordarea de beneficii de asistență
socială și servicii sociale.
Art. 41. — (1) Serviciile sociale acordate și administrate de
către autoritățile administrației publice locale se înființează prin
hotărâre a consiliului local și pot fi organizate ca structuri cu
sau fără personalitate juridică.
(2) Structurile publice cu personalitate juridică sunt
organizate ca instituții de asistență socială conduse de un
director, sprijinit de un consiliu consultativ compus din
reprezentanți ai beneficiarilor și ai partenerilor sociali din
unitatea administrativ-teritorială respectivă.
(3) Structurile publice fără personalitate juridică se
organizează ca unități de asistență socială în cadrul aparatului
de specialitate al primarului, precum și în cadrul serviciului
public de asistență socială din subordinea consiliilor județene,
consiliilor locale ale municipiilor și orașelor, consiliilor locale
ale sectoarelor municipiului București și Consiliului General al
Municipiului București.
(4) În scopul realizării unui management eficient, în cazul
unităților de asistență socială, responsabilitatea privind
coordonarea și administrarea resurselor umane și materiale
aferente serviciului respectiv poate fi delegată șefului unității.
(5) Instituțiile și unitățile de asistență socială funcționează
sub denumiri diverse, cum ar fi: centre de zi sau rezidențiale,
locuințe protejate și unități protejate, complexuri
multifuncționale sau complexuri de servicii, cantine sociale,
servicii mobile de distribuție a hranei etc.
Art. 42. — (1) Serviciile sociale înființate de furnizorii publici
și privați se organizează la nivel teritorial astfel:
a) servicii sociale de interes local, adresate beneficiarilor
care trăiesc și locuiesc pe raza teritorială a comunei, orașului,
municipiului, respectiv a sectoarelor municipiului București;
b) servicii sociale de interes județean, adresate
beneficiarilor care trăiesc și locuiesc pe raza teritorială a
județului.
(2) Serviciile sociale pot deservi beneficiari din mai multe
județe, caz în care înființarea, organizarea și finanțarea
acestora au la bază un contract de parteneriat care se aprobă
prin hotărâri ale consiliilor județene sau locale partenere.
(3) Prevederile alin. (2) se aplică în mod corespunzător și în
cazul serviciilor sociale de interes local care se adresează

10

MONITORUL OFICIAL AL ROMÂNIEI, PARTEA I, Nr. 905/20.XII.2011

beneficiarilor din mai multe comune, orașe și municipii din
cadrul aceluiași județ ori sectoare ale municipiului București,
iar contractele de parteneriat se aprobă prin hotărârile
consiliilor locale partenere.
(4) În scopul dezvoltării serviciilor sociale, autoritățile
administrației publice locale pot încheia contracte de
parteneriat public-privat, în condițiile Legii parteneriatului
public-privat nr. 178/2010, cu modificările și completările
ulterioare.
(5) Autoritățile administrației publice locale vor asigura
informarea beneficiarilor cu privire la serviciile oferite de
furnizorii privați de servicii sociale.
Art. 43. — (1) Serviciile sociale înființate de furnizorii de
servicii sociale, publici sau privați, se organizează la nivel
teritorial în condițiile prevăzute la art. 42 alin. (1), cu
respectarea prevederilor Nomenclatorului serviciilor sociale,
precum și a standardelor de calitate, regulilor generale de
normare minimă de personal care stau la baza stabilirii
standardelor de cost, reglementate de legislația specială.
(2) La nivel național se organizează un sistem de evidență
a serviciilor sociale care cuprinde datele și informațiile
referitoare la serviciile sociale.
(3) Modalitatea de organizare, administrare și funcționare a
sistemului de evidență prevăzut la alin. (2) se aprobă prin ordin
al ministrului muncii, familiei și protecției sociale.
SECȚIUNEA a 4-a
Procesul de acordare a serviciilor sociale

Art. 44. — (1) Serviciile sociale se acordă la solicitarea
persoanei, după caz, a reprezentantului său legal, precum și
din oficiu.
(2) Solicitarea pentru acordarea de servicii sociale se
adresează serviciului public de asistență socială organizat în
subordinea autorităților administrației publice locale.
(3) Solicitarea pentru acordarea de servicii sociale poate fi
adresată și direct unui furnizor privat de servicii sociale, situație
în care, dacă se încheie un contract de prestări servicii cu
persoana solicitantă, furnizorul are obligația de a informa, în
scris, autoritatea administrativ-teritorială pe a cărei rază
teritorială își are domiciliul sau reședința beneficiarul serviciului
respectiv.
Art. 45. — (1) Acordarea serviciilor sociale se realizează în
baza unui contract, încheiat între furnizorul de servicii sociale
și beneficiar, în care se stipulează serviciile acordate,
drepturile și obligațiile părților, precum și condițiile de finanțare.
(2) Modelul contractului prevăzut la alin. (1) se aprobă prin
ordin al ministrului muncii, familiei și protecției sociale.
Art. 46. — Procesul de acordare a serviciilor sociale are
următoarele etape obligatorii:
a) evaluarea inițială;
b) elaborarea planului de intervenție;
c) evaluarea complexă;
d) elaborarea planului individualizat de asistență și îngrijire;
e) implementarea măsurilor prevăzute în planul de
intervenție și în planul individualizat;
f) monitorizarea și evaluarea acordării serviciilor.
Art. 47. — (1) Evaluarea inițială și planul de intervenție sunt
realizate de asistentul social sau, în lipsa acestuia, de
personalul cu competențe în domeniul asistenței sociale din
cadrul serviciului public de asistență socială din subordinea
autorităților administrației publice locale.
(2) Evaluarea inițială are drept scop identificarea nevoilor
individuale și familiale, în baza cărora este elaborat planul de
intervenție.
(3) Planul de intervenție realizat în condițiile alin. (2) se
adresează persoanei și, după caz, familiei acesteia și cuprinde
măsurile de asistență socială, respectiv serviciile recomandate

pentru soluționarea situațiilor de nevoie sau risc social
identificate, precum și beneficiile de asistență socială la care
persoana are dreptul.
(4) În cadrul procesului de evaluare inițială, persoana
primește gratuit informațiile referitoare la riscurile sociale și
drepturile de protecție socială de care poate beneficia, precum
și, după caz, consilierea necesară în vederea depășirii
situațiilor de dificultate.
(5) Evaluarea inițială poate avea în vedere inclusiv
realizarea diagnozei sociale la nivelul grupului și comunității și
elaborarea planului de servicii comunitare.
Art. 48. — (1) În condițiile în care evaluarea inițială
evidențiază existența unor nevoi speciale pentru a căror
rezolvare se impune participarea unei echipe interdisciplinare
și/sau implicarea altor instituții, se recomandă efectuarea
evaluării complexe.
(2) Personalul de specialitate din cadrul echipelor
interdisciplinare prevăzute la alin. (1), în activitatea de evaluare
desfășurată, utilizează, de regulă, instrumente și tehnici
standardizate, specifice domeniului propriu de activitate.
(3) Evaluarea complexă se efectuează în cadrul structurilor
de specialitate organizate conform prevederilor legilor
speciale.
Art. 49. — (1) Evaluarea complexă a persoanelor cu
dizabilități și a persoanelor care și-au pierdut total sau cel puțin
jumătate din capacitatea de muncă și a persoanelor vârstnice
prevăzută la art. 48 are drept scop identificarea detaliată a
nevoilor persoanei și elaborarea unui program de suport strict
individualizat care conține ansamblul de măsuri și servicii
sociale, de educație, medicale, de recuperare și
adaptare/readaptare necesare a fi acordate persoanei pentru
facilitarea integrării/reintegrării sociale a acesteia.
(2) Procesul de evaluare complexă urmărește, în principal,
următoarele aspecte:
a) evaluarea capacităților fizice, mentale și senzoriale
pentru încadrarea în grade de dizabilitate, invaliditate sau
dependență, precum și stabilirea nivelului de afectare a
autonomiei funcționale cu privire la abilitățile de realizare a
activităților uzuale ale vieții zilnice, a abilităților de învățare și
de adaptare la o viață independentă, precum și a capacității
de îndeplinire a cerințelor unei profesii/ocupații;
b) evaluarea familiei privind capacitatea acesteia de a
asigura condițiile necesare creșterii, îngrijirii și educării
copilului, precum și de a realiza obligațiile de întreținere ce îi
revin, conform legii;
c) evaluarea mediului fizic și social în care trăiește
persoana și/sau familia;
d) evaluarea gradului de inserție sau integrare socială;
e) evaluarea potențialului persoanei de a se implica în
acțiunile, programele și serviciile de sprijinire pentru depășirea
situațiilor de dificultate;
f) evaluarea percepției persoanei asupra propriilor nevoi, a
vulnerabilității și consecințelor asupra siguranței și securității
personale.
Art. 50. — (1) Pe baza rezultatelor evaluării complexe se
stabilesc măsurile de protecție specială, serviciile de îngrijire
personală și drepturile la beneficii de asistență socială sau alte
prestații de asigurări sociale, după caz.
(2) În urma evaluării complexe se elaborează un plan
individualizat de îngrijire și asistență care, pentru a fi eficient și
implementabil, trebuie să țină cont de aspecte privind:
a) motivația persoanei sau a reprezentantului legal al
acesteia de a solicita autorităților statului asistență și îngrijire;
b) motivația persoanei de a participa activ la programele,
măsurile de intervenție și serviciile sociale recomandate;
c) consecințele negative asupra persoanei în cazul
neacordării serviciilor sociale necesare;

MONITORUL OFICIAL AL ROMÂNIEI, PARTEA I, Nr. 905/20.XII.2011
d) percepția proprie privind capacitatea funcțională,
performanțele și resursele;
e) capacitatea rețelei informale constituite din persoanele
prevăzute la art. 52 alin. (2) lit. b) de a acorda servicii sociale;
f) nevoile de suport ale personalului de asistență și îngrijire
formală și informală;
g) existența serviciilor sociale în comunitate, modul în care
acestea pot răspunde nevoilor persoanei, precum și
posibilitatea de acces a beneficiarului la serviciul respectiv.
(3) Pe baza rezultatelor evaluării complexe, beneficiarului i
se prezintă lista furnizorilor acreditați de servicii existenți, care
pot acoperi total sau parțial nevoile identificate. Beneficiarul
are dreptul să aleagă în mod liber dintre furnizorii de servicii
acreditați.
Art. 51. — (1) Furnizarea serviciilor sociale se realizează în
baza planului individualizat de asistență și îngrijire, elaborat de
furnizorul de servicii sociale cu acordul și participarea
beneficiarului.
(2) În vederea monitorizării eficienței serviciilor sociale
furnizate, precum și pentru stabilirea continuării intervenției sau
scoaterii din evidență a cazului, situația beneficiarului se
reevaluează periodic, în condițiile prevăzute de legislația
specială.
Art. 52. — (1) În cazul serviciilor de îngrijire personală la
domiciliu, acordarea acestora se planifică și se programează în
vizite zilnice, săptămânale sau lunare, repartizate la intervale
regulate.
(2) Îngrijirea personală la domiciliu poate fi formală și
informală:
a) îngrijirea formală se asigură de persoana calificată,
certificată profesional, în condițiile legii;
b) îngrijirea informală se asigură de membrii de familie,
prieteni, vecini sau o altă persoană necalificată care își asumă
responsabilitatea îngrijirii persoanei.
(3) Persoana dependentă care necesită asistență și/sau
supraveghere permanentă poate beneficia de îngrijire zilnică
acordată la domiciliu, de îngrijitorul formal, pentru maximum 8
ore/zi, consecutive sau repartizate la intervale regulate pe
parcursul zilei.
(4) Prin excepție de la prevederile alin. (3), îngrijirea
personală acordată la domiciliu poate fi asigurată, pe o
perioadă mai mare de 8 ore/zi, de îngrijitori informali calificați
sau de îngrijitori formali, numai în condițiile prevăzute expres
de lege.
(5) Persoanele aflate în situația prevăzută la alin. (3), care
solicită asistare în centre rezidențiale, au prioritate în cazul în
care nu au familie sau familia acestora nu le poate asigura
îngrijirea necesară.
(6) Serviciile de îngrijire care presupun ajutor pentru
îndeplinirea activităților instrumentale ale vieții zilnice sunt
acordate de îngrijitori informali și voluntari și, numai în lipsa
acestora, de îngrijitori formali.
CAPITOLUL IV
Măsuri integrate de asistență socială
SECȚIUNEA 1
Prevenirea și combaterea sărăciei și riscului
de excluziune socială

Art. 53. — (1) Măsurile de prevenire și combatere a sărăciei
și riscului de excluziune socială se înscriu în cadrul general de
acțiuni multidimensionale ale procesului de incluziune socială
prin care se asigură oportunitățile și resursele necesare pentru
participarea persoanelor vulnerabile în mod deplin la viața
economică, socială și culturală a societății, precum și la

11

procesul de luare a deciziilor care privesc viața și accesul lor
la drepturile fundamentale.
(2) Pentru prevenirea și combaterea sărăciei și a riscului de
excluziune socială, prin politicile publice inițiate, statul:
a) asigură accesul persoanelor vulnerabile la unele drepturi
fundamentale, cum ar fi: dreptul la locuință, la asistență socială
și medicală, la educație și la loc de muncă;
b) instituie măsuri de sprijin conform nevoilor particulare ale
persoanelor, familiilor și grupurilor defavorizate.
(3) Armonizarea politicilor destinate cunoașterii, prevenirii
și combaterii situațiilor care determină sărăcia și riscul de
excluziune socială se realizează în cadrul mecanismului
național pentru promovarea incluziunii sociale, constituit
conform legii, cu participarea autorităților administrației publice
centrale și locale și a reprezentanților organizațiilor societății
civile.
(4) În cadrul acțiunilor multidimensionale ale procesului de
incluziune socială se înscriu și activitățile din domeniul
economiei sociale, orientate spre generarea sau asigurarea de
locuri de muncă pentru persoanele prevăzute la alin. (1).
Organizarea și funcționarea sectorului economiei sociale se
reglementează prin lege specială.
Art. 54. — (1) Persoanele singure și familiile care nu dispun
de resursele necesare pentru satisfacerea unui nivel de trai
minimal au dreptul la beneficii de asistență socială și servicii
sociale, acordate în funcție de nevoile identificate ale fiecărei
persoane sau familii.
(2) Nivelul de trai minimal reprezintă limita exprimată în lei
care asigură nevoile de bază cum ar fi: hrană, îmbrăcăminte,
igienă personală, menținerea și salubrizarea locuinței și se
calculează în raport cu pragul sărăciei conform metodologiei
utilizate la nivelul statelor membre ale Uniunii Europene.
Art. 55. — (1) Beneficiile de asistență socială pentru
prevenirea și combaterea sărăciei și riscului de excluziune
socială sunt destinate asigurării mijloacelor financiare minime
necesare traiului zilnic, precum și suplimentării veniturilor sau
mijloacelor persoanei ori familiei aflate în situația prevăzută la
art. 54 alin. (1) și se bazează pe testarea mijloacelor de trai.
(2) Beneficiile de asistență socială acordate pentru
prevenirea și combaterea sărăciei și riscului de excluziune
socială sunt cele prevăzute la art. 11.
(3) Principala formă de sprijin pentru prevenirea și
combaterea sărăciei și riscului de excluziune socială este
venitul minim de inserție acordat din bugetul de stat ca
diferență între nivelurile prevăzute prin lege specială și venitul
net al familiei sau al persoanei singure realizat ori obținut într-o
anumită perioadă de timp, în scopul garantării unui venit minim
fiecărei persoane din România.
Art. 56. — (1) Principalele categorii de servicii sociale
având drept scop exclusiv prevenirea și combaterea sărăciei și
riscului de excluziune socială sunt adresate persoanelor și
familiilor fără venituri sau cu venituri reduse, persoanelor fără
adăpost, victimelor traficului de persoane, precum și
persoanelor private de libertate.
(2) Familiile și persoanele singure fără venituri sau cu
venituri reduse pot beneficia de o gamă diversificată de servicii
sociale adaptate nevoilor individuale, cum ar fi servicii de
consiliere și informare, servicii de inserție/reinserție socială,
servicii de reabilitare și altele asemenea.
Art. 57. — Serviciile sociale adresate persoanelor fără
adăpost au drept scop asigurarea de găzduire pe perioadă
determinată, asociată cu acordarea unor servicii de consiliere
și de reinserție sau reintegrare socială, în concordanță cu
nevoile individuale identificate.
Art. 58. — (1) Autoritățile administrației publice locale au
responsabilitatea înființării, organizării și administrării serviciilor
sociale pentru persoanele fără adăpost.

12

MONITORUL OFICIAL AL ROMÂNIEI, PARTEA I, Nr. 905/20.XII.2011

(2) Pentru copiii străzii, pentru persoanele vârstnice singure
sau fără copii și persoanele cu dizabilități care trăiesc în
stradă, autoritățile administrației publice locale au obligația de
a înființa pe raza lor teritorială servicii sociale adecvate și
adaptate nevoilor acestora.
(3) Pentru persoanele care trăiesc în stradă, autoritățile
administrației publice locale au obligația de a organiza
adăposturi de urgență pe timp de iarnă.
Art. 59. — (1) Serviciile sociale adresate persoanelor care
trăiesc în stradă pot fi organizate ca:
a) echipe mobile de intervenție în stradă sau servicii de tip
ambulanță socială;
b) adăposturi de noapte;
c) centre rezidențiale cu găzduire pe perioadă determinată.
(2) În scopul prevenirii și combaterii riscului ca tinerii care
părăsesc sistemul de protecție a copilului să devină persoane
fără adăpost, precum și pentru promovarea integrării sociale a
acestora, autoritățile locale pot înființa centre multifuncționale
care asigură condiții de locuit și de gospodărire pe perioadă
determinată.
Art. 60. — (1) Pentru persoanele care trăiesc în stradă
serviciile sociale se acordă gratuit sau, după caz, contra unei
contribuții modice din partea beneficiarului.
(2) Calculul și nivelul contribuției beneficiarului, prevăzute la
alin. (1), se stabilesc de către furnizorul public sau privat care
administrează serviciile.
Art. 61. — (1) Persoanele fără venituri sau cu venituri
reduse beneficiază de masă acordată de cantine sociale.
(2) Cantinele sociale sunt unități publice de asistență
socială, cu sau fără personalitate juridică, înființate, organizate
și administrate de autoritățile administrației publice locale,
precum și de furnizori de servicii sociale privați.
(3) Cantinele sociale acordă masă caldă și rece, gratuit sau
contra cost, în condițiile prevăzute de lege.
Art. 62. — (1) Victimele traficului de persoane beneficiază
de servicii sociale acordate pentru facilitarea reintegrării/
reinserției sociale a acestora.
(2) Serviciile sociale acordate victimelor traficului de
persoane sunt acordate în sistem integrat cu alte măsuri de
protecție prevăzute de legislația specială și sunt gratuite.
Art. 63. — Serviciile sociale destinate victimelor traficului
de persoane pot fi:
a) centrele rezidențiale cu găzduire pe perioadă
determinată care asigură asistență, îngrijire și protecție;
b) centre de zi care asigură în principal informare,
consiliere, sprijin emoțional și social în scopul reabilitării și
reintegrării sociale;
c) servicii acordate în comunitate care constau în servicii
de asistență socială, suport emoțional, consiliere psihologică,
consiliere juridică, orientare profesională, reinserție socială etc.
Art. 64. — (1) Persoanele private de libertate, aflate în
custodia sistemului penitenciar, în vederea asigurării
reintegrării lor sociale beneficiază gratuit de servicii sociale de
consiliere educațională, socială și psihologică, acordate la
nivelul așezămintelor de deținere, în sistem integrat cu
activitățile și programele educative, psihologice și de asistență
socială, de instruire școlară și formare profesională
desfășurate în cadrul acestora.
(2) Furnizarea serviciilor de educație, consiliere psihologică
și asistență socială în cadrul așezămintelor de deținere se
realizează de către personalul specializat al acestora, cu
participarea consilierilor de probațiune ori a furnizorilor publici
sau privați de servicii sociale.
(3) Pe perioada detenției, persoana privată de libertate
poate beneficia și de consiliere privind accesarea serviciilor
sociale existente în comunitatea în care aceasta își va avea
domiciliul sau reședința după eliberare.

SECȚIUNEA a 2-a
Asistența socială a copilului și a familiei

Art. 65. — (1) Copilul are dreptul la protecție și asistență în
realizarea și exercitarea deplină a drepturilor lui, în condițiile
legii.
(2) Asigurarea creșterii și dezvoltării copilului se află în
responsabilitatea părinților.
(3) Exercitarea drepturilor și îndeplinirea obligațiilor
părintești trebuie să asigure bunăstarea materială și spirituală
a copilului, în special prin îngrijirea și menținerea relațiilor
personale cu acesta, prin asigurarea creșterii, educării și
întreținerii sale.
(4) Părinții copilului au dreptul să primească asistența de
specialitate în vederea îngrijirii, creșterii și educării acestuia,
precum și să fie informați asupra drepturilor și obligațiilor lor.
Art. 66. — (1) Statul asigură protecția copilului și
garantează respectarea tuturor drepturilor sale prin activitatea
specifică realizată de autoritățile/instituțiile publice cu atribuții
în domeniu.
(2) Copilul are dreptul să fie crescut alături de părinții săi în
condiții care să-i permită dezvoltarea fizică, mentală, spirituală,
morală și socială.
(3) Copilul are dreptul de a beneficia de măsuri de asistență
socială, în funcție de situația sa personală și de situația socioeconomică a familiei sau a persoanelor în întreținerea cărora
se află.
(4) Pentru realizarea obligațiilor ce le revin față de copil,
autoritățile administrației publice centrale și locale susțin
familia prin acordarea de beneficii de asistență socială, precum
și prin asigurarea de servicii sociale.
(5) Principiul interesului superior al copilului va prevala în
toate demersurile și deciziile care privesc copiii, întreprinse de
stat, precum și de orice persoană fizică sau juridică, publică
ori privată.
(6) În situația în care părintele/reprezentantul legal se
folosește de copil pentru a apela la mila publicului, cerând
ajutor financiar sau material, precum și în situația în care
copilul a fost victima abuzului/neglijării/exploatării/traficului
exercitat de părinte/reprezentant legal, serviciul public de
asistență socială organizat în subordinea consiliului
județean/consiliilor locale ale sectoarelor municipiului București
inițiază, în momentul constatării faptei, demersurile necesare
instituirii măsurilor de protecție specială prevăzute de lege.
Art. 67. — Măsurile de asistență socială pentru familie nu
sunt acordate pentru compensarea sarcinilor specifice
acesteia, ci ca forme de sprijin destinate, în principal,
menținerii copilului în familie și depășirii unei situații de
dificultate, reconcilierii vieții de familie cu viața profesională,
încurajării ocupării pe piața muncii.
Art. 68. — (1) Beneficiile de asistență socială în bani
destinate copilului și familiei pot fi acordate sub formă de
alocații, indemnizații, stimulente financiare, facilități fiscale și
alte facilități de natură financiară, în condițiile legii.
(2) Alocațiile, indemnizațiile și stimulentele cuprind:
a) alocații pentru copii destinate copilului din familie și
copilului lipsit temporar sau definitiv de ocrotirea părinților, cum
ar fi: alocația de stat, alocația de plasament și alte alocații
acordate în condițiile legii;
b) alocații, indemnizații și stimulente pentru familie,
acordate în raport cu veniturile familiei și cu numărul de copii
aflați în întreținere cum ar fi: indemnizația pentru creșterea
copilului, stimulentul de inserție, alte alocații familiale și
indemnizații.
Art. 69. — Copilul și familia beneficiază de servicii sociale
diversificate, adaptate nevoilor și situațiilor de dificultate
identificate.

MONITORUL OFICIAL AL ROMÂNIEI, PARTEA I, Nr. 905/20.XII.2011
Art. 70. — (1) Orice copil lipsit temporar sau definitiv de
ocrotirea părinților săi are dreptul la protecție alternativă care
constă în instituirea tutelei, măsuri de protecție specială și
adopție.
(2) Protecția specială constă în instituirea măsurii
plasamentului și acordarea de servicii sociale destinate îngrijirii
și dezvoltării copilului până la dobândirea capacității depline
de exercițiu a acestuia, acompaniate de beneficiile de
asistență socială prevăzute de lege.
(3) Deciziile de separare a copilului de părinții săi sau de
limitare a exercițiului drepturilor părintești sunt precedate
obligatoriu de servicii sociale de informare și consiliere, de
terapie și mediere adresate părinților.
(4) Tinerii care au beneficiat de măsuri de protecție specială
și nu au posibilitatea revenirii în familie, aflați în situații de risc
de excluziune socială pot beneficia, la cerere, de continuarea
acordării unor măsuri de protecție specială pe o perioadă
determinată, în condițiile prevăzute de legislația specială.
(5) Măsurile de protecție specială a copilului se stabilesc
prin planul individualizat de protecție, întocmit, aplicat și
monitorizat de către autoritățile/instituțiile abilitate de lege.
Art. 71. — (1) Copilul cu dizabilități are dreptul la măsuri de
suport și de îngrijire, adaptate nevoilor sale.
(2) Copilul cu dizabilități și părinții acestuia, precum și
persoanele cărora le-a fost dat în plasament sau tutelă,
beneficiază de servicii sociale destinate facilitării accesului
efectiv și fără discriminare al copilului cu dizabilități la educație,
formare profesională, asistență medicală, recuperare, pregătire
în vederea ocupării unui loc de muncă, la activități recreative,
precum și la orice alte activități apte să le permită deplina
integrare socială și dezvoltare personală.
(3) Copilul cu dizabilități are dreptul la servicii de îngrijire
personală, stabilite în baza evaluării socio-psiho-medicale și a
nevoilor individuale de ajutor pentru realizarea activităților
uzuale ale vieții zilnice.
(4) Copilul cu dizabilități pentru care s-a instituit măsura
tutelei ori a plasamentului la o familie sau persoană, dacă la
împlinirea vârstei de 18 ani nu urmează o formă de învățământ
ori pregătire profesională, în condițiile legii, poate rămâne în
grija acestora pe o perioadă de încă 3 ani.
(5) Măsura prevăzută la alin. (4) se aplică la solicitarea
tânărului cu dizabilități și cu acordul familiei sau persoanei la
care a fost dat în plasament ori în tutelă.
Art. 72. — (1) Copilul care săvârșește fapte penale și nu
răspunde penal beneficiază de măsuri de protecție specială,
respectiv plasament și supraveghere specializată, precum și
de servicii sociale destinate sprijinirii acestuia în procesul de
reintegrare socială.
(2) Pe toată durata aplicării măsurilor destinate copilului
care săvârșește fapte penale și nu răspunde penal, familia
acestuia beneficiază de servicii sociale de consiliere și suport
pentru facilitarea îndeplinirii obligațiilor prevăzute de lege pe
perioada de supraveghere specializată.
Art. 73. — (1) Serviciile sociale din domeniul protecției
copilului și familiei au ca principal obiectiv suportul acordat
pentru asigurarea îngrijirii, creșterii, formării, dezvoltării și
educării copilului în cadrul familiei.
(2) Principalele categorii de servicii sociale sunt:
a) servicii de prevenire a separării copilului de familie;
b) servicii de reconciliere a vieții de familie cu viața
profesională;
c) servicii pentru copilul lipsit temporar sau definitiv de
părinții săi;
d) servicii de sprijin pentru familiile aflate în situații de
dificultate.
(3) Serviciile sociale prevăzute la alin. (2) pot fi acordate în
instituții/unități de asistență socială, respectiv în centre de zi,

13

centre rezidențiale, precum și la domiciliul familiei, la domiciliul
persoanei care acordă îngrijire copilului sau în comunitate.
Art. 74. — (1) Furnizarea serviciilor sociale pentru copiii
aflați în sistemul de protecție specială este gratuită.
(2) În cazul serviciilor sociale prevăzute la art. 73 alin. (2)
lit. b) și d), precum și al altor servicii sociale destinate copilului
din familie, stabilite prin legea specială, părinții suportă o parte
din cheltuielile aferente acestora, achitând o contribuție
stabilită în funcție de nivelul costului serviciului pe beneficiar și
de nivelul veniturilor pe membru de familie. Cuantumul
contribuției, serviciile oferite, obligațiile și drepturile părților sunt
înscrise în contractul de furnizare de servicii, încheiat între
furnizor și părinte/reprezentantul legal al copilului.
Art. 75. — (1) Prevenirea și combaterea violenței în familie
constituie o componentă a politicilor de protecție și asistență a
familiei.
(2) Serviciile sociale destinate victimelor violenței în familie
sunt acordate în sistem integrat cu celelalte măsuri de protecție
legală, de asigurare a sănătății, de prevenire, identificare și
sancționare a faptelor de violență în familie, prevăzute de
legislația specială în domeniu.
Art. 76. — (1) Autoritățile administrației publice locale au
responsabilitatea înființării, organizării, administrării și furnizării
serviciilor sociale destinate prevenirii și combaterii violenței în
familie.
(2) Pentru asigurarea unor servicii sociale eficiente,
autoritățile administrației publice locale colaborează cu alte
instituții și autorități cu competențe în acest domeniu, precum
poliția, comandamentele de jandarmi județene, serviciile
deconcentrate ale Ministerului Sănătății, instituțiile de
învățământ, serviciile de medicină legală etc., în condițiile legii.
(3) Serviciile sociale dezvoltate în domeniul prevenirii
violenței în familie se adresează cu prioritate victimelor, dar și
agresorilor acestora.
Art. 77. — (1) Serviciile sociale destinate prevenirii și
combaterii violenței în familie pot fi organizate în centre de zi
și rezidențiale, cu sau fără personalitate juridică, de interes
local ori județean.
(2) Principalele categorii de servicii sociale organizate în
centre rezidențiale cu găzduire pe perioadă determinată sunt:
a) centre de primire în regim de urgență a victimelor
violenței în familie;
b) centre de recuperare pentru victimele violenței în familie;
c) locuințe protejate.
(3) Principalele categorii de servicii sociale organizate în
centre de zi sunt:
a) centre de consiliere pentru prevenirea și combaterea
violenței în familie;
b) centre pentru servicii de informare și sensibilizare a
populației.
Art. 78. — Serviciile sociale destinate agresorilor prevăzuți
la art. 76 alin. (3) sunt organizate în centre de zi care au drept
obiectiv reabilitarea și reinserția socială a acestora, prin
asigurarea unor măsuri de educație, consiliere și mediere
familială.
SECȚIUNEA a 3-a
Asistența socială a persoanelor cu dizabilități

Art. 79. — (1) Promovarea și respectarea drepturilor
persoanelor cu dizabilități reprezintă o obligație pentru
autoritățile statului, pentru toate persoanele juridice de drept
public și privat, precum și pentru toți cetățenii din România.
(2) Statul, prin autoritățile administrației publice centrale și
locale, are obligația de a asigura măsurile specifice de
protecție și de asistență socială, în conformitate cu nevoile
particulare ale persoanelor cu dizabilități, precum și în funcție
de situația familială și socio-economică a acestora.

14

MONITORUL OFICIAL AL ROMÂNIEI, PARTEA I, Nr. 905/20.XII.2011

(3) În baza principiului asigurării de oportunități egale,
autoritățile publice competente au obligația să asigure toate
măsurile necesare destinate persoanelor cu dizabilități în
scopul:
a) accesului nemijlocit și neîngrădit la educație, sănătate,
ocupare, justiție, precum și la toate tipurile de servicii publice
de interes general și servicii sociale;
b) facilitării participării active la viața comunității din care
face parte persoana și a societății în general.
(4) O componentă prioritară a protecției persoanelor cu
dizabilități privește asigurarea și facilitarea accesului la
programe de abilitare/reabilitare, dispozitive medicale
destinate recuperării unor deficiențe organice sau funcționale,
precum și la echipamente tehnice asistive care să faciliteze
viața de zi cu zi a persoanelor cu dizabilități, activitățile lor de
studiu și cele profesionale.
Art. 80. — (1) Pentru protecția și promovarea drepturilor
persoanelor cu dizabilități, autoritățile publice au obligația să
includă nevoile speciale ale acestei categorii de persoane în
toate politicile publice, strategiile și programele de dezvoltare
regională, județeană sau locală, precum și în programele
guvernamentale.
(2) Autoritățile administrației publice centrale și locale,
precum și orice persoană juridică de drept public sau privat au
obligația de a asigura servicii de informare și documentare
accesibile persoanelor cu dizabilități.
Art. 81. — (1) Persoanele cu dizabilități, în funcție de nivelul
deficienței, gradul de afectare a funcțiilor și a structurilor
organismului, factorii de mediu și personali, incapacitatea
manifestată se încadrează în grade de dizabilitate,
reglementate prin legile speciale.
(2) În funcție de gradul de dizabilitate, precum și, după caz,
de dificultățile familiale și socio-economice, persoanele cu
dizabilități beneficiază de alocații, indemnizații și facilități,
precum și de alte forme de sprijin financiar și în natură.
(3) Persoanele cu dizabilități beneficiază de o alocație
lunară în scopul susținerii necesităților zilnice de viață, precum
și de o indemnizație de îngrijire în vederea asigurării îngrijirii
personale, acordate în funcție de gradul de dizabilitate și în
condițiile stabilite prin legile speciale.
(4) Pentru persoanele cu afectare gravă a capacității de
muncă, alocația prevăzută la alin. (3) se acordă doar în funcție
de gradul de dizabilitate al acestora.
(5) Persoanele adulte, în funcție de gradul de dizabilitate,
pot beneficia, în condițiile legii, de facilități fiscale și alte
facilități, precum și de credite a căror dobândă se suportă din
bugetul de stat pentru achiziționarea de autovehicule și pentru
adaptarea locuinței conform nevoilor individuale.
Art. 82. — Persoanele infectate cu HIV sau bolnave de
SIDA, copii și adulți, au dreptul la o indemnizație lunară de
hrană destinată asigurării unei alimentații corespunzătoare în
completarea tratamentului de specialitate cu medicamente
antiretrovirale.
Art. 83. — (1) Persoana cu dizabilități are dreptul, în baza
evaluării socio-psiho-medicale, la servicii sociale organizate și
acordate în condițiile legii.
(2) Serviciile sociale adresate persoanelor cu dizabilități se
acordă la domiciliu, în centre rezidențiale sau în centre de zi,
proiectate și adaptate nevoilor individuale ale persoanei
asistate.
Art. 84. — (1) Autoritățile administrației publice locale au
responsabilitatea organizării și finanțării sau cofinanțării
serviciilor sociale adecvate nevoilor speciale de îngrijire,
asistare, educare și formare, recuperare/reabilitare,
inserție/reinserție socială ale persoanelor cu dizabilități, în
conformitate cu strategiile naționale, strategiile județene și
planurile anuale proprii de acțiune.

(2) Autoritățile administrației publice locale au obligația de
a monitoriza situația tuturor persoanelor cu dizabilități care au
domiciliul sau reședința pe aria lor teritorială și de a întreprinde
toate demersurile în vederea facilitării reintegrării sociale a
acestora în comunitate și a inserției pe piața muncii.
(3) În vederea asigurării continuității măsurilor de protecție,
de asistare și îngrijire, autoritățile administrației publice locale
instituie măsuri specifice de realizare a tranziției tânărului cu
dizabilități din sistemul de protecție a copilului în sistemul de
protecție a persoanelor adulte cu dizabilități.
Art. 85. — (1) Evaluarea socio-psiho-medicală a persoanei
cu dizabilități în vederea încadrării într-un grad de dizabilitate
și stabilirii nevoilor de îngrijire personală se realizează de
personal de specialitate din cadrul organismelor de evaluare,
constituite conform legii.
(2) Serviciile de îngrijire personală la domiciliu sau
recomandarea de internare într-un centru rezidențial se înscriu
în programul individual de reabilitare și integrare socială,
elaborat în urma evaluării prevăzute la alin. (1).
Art. 86. — (1) Persoana cu dizabilități beneficiază de
servicii de îngrijire personală la domiciliu, acordate de către
îngrijitori formali sau informali.
(2) Îngrijitorii informali și formali beneficiază de facilități și
servicii de suport, reglementate prin legislația specială.
Art. 87. — (1) Persoana cu dizabilitate gravă, în funcție de
natura deficienței și de specificul nevoilor de îngrijire, poate fi
asistată și îngrijită la domiciliu de un membru de familie angajat
în calitate de îngrijitor formal, în condițiile prevăzute de lege.
(2) Persoana cu dizabilități optează între indemnizația de
îngrijire și serviciile acordate de îngrijitori formali.
Art. 88. — Autoritățile administrației publice locale au
obligația de a asigura, cu prioritate, servicii de îngrijire la
domiciliu destinate persoanelor cu dizabilități, precum și în
centre de zi adaptate nevoilor acestora, cum ar fi: centre de
recuperare/readaptare, centre de inserție/reinserție socială,
centre de socializare, centre de terapie ocupațională și alte
terapii speciale, centre de asistare și îngrijire pe timpul zilei,
ateliere protejate/unități protejate, și altele asemenea, potrivit
atribuțiilor stabilite prin legile speciale.
Art. 89. — (1) Admiterea persoanelor cu dizabilități în centre
rezidențiale se realizează numai în cazul în care asistarea,
îngrijirea, recuperarea sau protecția acestora nu se pot realiza
la domiciliu ori în cadrul centrelor de zi organizate în
comunitate.
(2) Principalele categorii de centre rezidențiale pentru
persoane cu dizabilități care asigură găzduire pe perioadă
nedeterminată sau determinată sunt:
a) centre de îngrijire și asistență;
b) centre de recuperare și reabilitare;
c) centre de integrare prin terapie ocupațională;
d) centre respiro/centre de criză;
e) locuințe protejate.
Art. 90. — (1) Persoanele adulte cu dizabilități asistate în
centre rezidențiale sau susținătorii legali ai acestora, în funcție
de veniturile personale ale persoanelor cu dizabilități, au
obligația de a plăti o contribuție lunară de întreținere, stabilită
în condițiile legii.
(2) Persoanele cu dizabilități care nu au venituri și nici
susținători legali care să datoreze întreținerea acestora sau ale
căror venituri nu permit asigurarea contribuției lunare sunt
asistate gratuit, costurile aferente fiind susținute din bugetele
locale sau județene.
Art. 91. — (1) În vederea asigurării evaluării, orientării,
formării și reconversiei profesionale a persoanelor cu
dizabilități, autoritățile administrației publice centrale și locale
au obligația să organizeze și să dezvolte servicii sociale
integrate cu servicii și măsuri specifice de stimulare a ocupării.

MONITORUL OFICIAL AL ROMÂNIEI, PARTEA I, Nr. 905/20.XII.2011
(2) Persoanele juridice de drept public sau privat, în calitate
de angajatori au obligația de a crea toate condițiile necesare
dobândirii și menținerii unui loc de muncă, precum și pentru
promovarea profesională a persoanei cu dizabilități.
(3) Angajarea persoanei cu dizabilități se realizează pe
piața liberă a muncii, la domiciliu și în forme protejate,
respectiv loc de muncă protejat și unități protejate,
reglementate prin legislația specială.
(4) Angajatorii persoanelor cu dizabilități beneficiază de
facilități fiscale, precum și de alte drepturi acordate în condițiile
legii.
SECȚIUNEA a 4-a
Asistența socială a persoanelor vârstnice

Art. 92. — (1) Persoanele vârstnice reprezintă o categorie
de populație vulnerabilă cu nevoi particulare, datorită limitărilor
fiziologice și fragilității caracteristice fenomenului de
îmbătrânire.
(2) Persoanele vârstnice, în funcție de situațiile personale
de natură socio-economică, medicală și fiziologică, beneficiază
de măsuri de asistență socială, în completarea prestațiilor de
asigurări sociale pentru acoperirea riscurilor de bătrânețe și de
sănătate.
Art. 93. — (1) Familia persoanei vârstnice are obligația de
a asigura îngrijirea și întreținerea acesteia.
(2) Obligațiile prevăzute la alin. (1) se stabilesc astfel încât
să nu afecteze veniturile considerate a fi minim necesare vieții
curente a persoanei/persoanelor obligate la întreținere, precum
și a copiilor acesteia/acestora.
(3) În situația persoanei vârstnice singure sau a cărei
familie nu poate să asigure, parțial sau integral, îngrijirea și
întreținerea acesteia, statul intervine prin acordarea de
beneficii de asistență socială și servicii sociale adecvate
nevoilor strict individuale ale persoanei vârstnice.
Art. 94. — (1) Beneficiile de asistență socială se acordă
persoanelor vârstnice care se găsesc în situații de
vulnerabilitate, respectiv:
a) nu realizează venituri proprii sau veniturile lor ori ale
susținătorilor legali nu sunt suficiente pentru asigurarea unui
trai decent și mediu sigur de viață;
b) se află în imposibilitatea de a-și asigura singure
activitățile de bază ale vieții zilnice, nu se pot gospodări
singure și necesită asistență și îngrijire;
c) nu au locuință și nici posibilitatea de a-și asigura
condițiile de locuit pe baza resurselor proprii;
d) se află în alte situații de urgență sau de necesitate,
prevăzute de lege.
(2) Beneficiile de asistență socială pentru persoanele
vârstnice sunt, în principal:
a) beneficiile de asistență socială pentru prevenirea și
combaterea sărăciei și a riscului de excluziune socială;
b) indemnizații de îngrijire, acordate în condițiile legii;
c) alocații sau contribuții pentru asigurarea calității
serviciilor sociale, destinate acoperirii costurilor hranei în
cantine sociale, în centrele rezidențiale de îngrijire, precum și
pentru susținerea unor suplimente nutriționale;
d) facilități privind transportul urban și interurban, telefon,
radio-tv, achiziția de produse alimentare, bilete de tratament
balnear sau pentru recreere, precum și a altor servicii;
e) ajutoare pentru situații care pun în pericol viața și
siguranța persoanei vârstnice, precum și pentru evitarea
instituționalizării;
f) ajutoare în natură precum: alimente, încălțăminte,
îmbrăcăminte, medicamente și dispozitive medicale, materiale
de construcții și altele asemenea.
Art. 95. — (1) În vederea prevenirii, limitării sau înlăturării
efectelor temporare ori permanente ale unor situații care pot

15

afecta viața persoanei vârstnice sau pot genera riscul de
excluziune socială, persoanele vârstnice au dreptul la servicii
sociale.
(2) La procesul decizional privind dezvoltarea serviciilor
sociale destinate persoanelor vârstnice, autoritățile
administrației publice centrale și locale au obligația de a
consulta organismele reprezentative ale persoanelor vârstnice,
constituite conform legii.
(3) Autoritățile administrației publice locale asigură gratuit
servicii de informare și consiliere a persoanelor vârstnice cu
privire la drepturile sociale ale acestora.
(4) În procesul de acordare a serviciilor sociale, furnizorii
publici și privați au obligația de a implica persoana vârstnică,
precum și familia sau reprezentantul legal al acesteia și de a
promova intervenția membrilor comunității și a voluntarilor.
Art. 96. — (1) Pentru a identifica și a răspunde cât mai
adecvat nevoilor sociale ale persoanelor vârstnice și condițiilor
particulare în care aceștia se află, serviciile sociale se
organizează cu prioritate la nivelul comunităților locale.
(2) Autoritățile administrației publice locale au
responsabilitatea identificării și evaluării nevoilor persoanelor
vârstnice, a organizării, planificării și asigurării finanțării sau
cofinanțării serviciilor sociale, iar furnizorii de servicii sociale
publici și privați au responsabilitatea acordării acestora cu
respectarea standardelor de calitate.
Art. 97. — (1) Persoanele vârstnice dependente beneficiază
de servicii de îngrijire personală acordate în concordanță cu
gradul de dependență în care se află și nevoile individuale de
ajutor, precum și în funcție de situația familială și veniturile de
care dispun.
(2) Autoritățile administrației publice locale au obligația de
a asigura serviciile de îngrijire personală acordate la domiciliu
sau în centre rezidențiale pentru persoanele vârstnice
dependente singure ori a căror familie nu poate să le asigure
îngrijirea.
Art. 98. — (1) Evaluarea autonomiei funcționale a
persoanelor dependente și stabilirea gradelor de dependență
se realizează în baza unor criterii standard, aprobate prin
hotărâre a Guvernului.
(2) Evaluarea autonomiei funcționale se realizează, de
regulă, la domiciliul persoanei, de o echipă mobilă de
evaluatori.
(3) Răspunderea privind corectitudinea datelor și a
recomandărilor privind încadrarea în grade de dependență a
persoanelor evaluate revine în mod solidar membrilor echipei
de evaluatori.
(4) Evaluarea autonomiei funcționale, în cazul persoanelor
asistate în unități sanitare cu paturi, se poate realiza și la patul
bolnavului, la solicitarea medicului curant sau a asistentului
social angajat al spitalului.
(5) Furnizarea serviciilor de îngrijire se realizează conform
planului individualizat de asistență și îngrijire, elaborat de
personal de specialitate, în baza recomandărilor formulate de
echipa de evaluare.
Art. 99. — (1) Acordarea serviciilor de îngrijire personală la
domiciliu a persoanelor vârstnice se realizează de către
îngrijitorul formal sau informal.
(2) Îngrijitorii informali și formali beneficiază de facilități și
servicii de suport, indemnizații, servicii de consiliere, servicii
de tip respiro și concediu de îngrijire, conform legii.
Art. 100. — Pentru menținerea în mediul propriu de viață și
prevenirea situațiilor de dificultate și dependență, persoanele
vârstnice beneficiază de servicii de consiliere, de acompaniere,
precum și de servicii destinate amenajării sau adaptării
locuinței, în funcție de natura și gradul de afectare a
autonomiei funcționale.

16

MONITORUL OFICIAL AL ROMÂNIEI, PARTEA I, Nr. 905/20.XII.2011

Art. 101. — (1) Îngrijirea în centre rezidențiale a
persoanelor vârstnice dependente poate fi dispusă numai în
cazul în care îngrijirea la domiciliu a acestora nu este posibilă.
(2) Centrele rezidențiale destinate persoanelor vârstnice pot
fi organizate ca:
a) centre de îngrijire temporară;
b) centre de îngrijire pe perioadă nedeterminată, respectiv
cămine pentru persoane vârstnice;
c) locuințe protejate, complex de servicii și alte tipuri de
centre.
Art. 102. — (1) Persoanele vârstnice care dispun de venituri
proprii au obligația de a plăti o contribuție lunară pentru
asigurarea serviciilor de îngrijire personală la domiciliu și
pentru asistarea și îngrijirea în centre rezidențiale, stabilită de
către autoritățile administrației publice locale sau furnizorii
privați care le administrează, cu respectarea condiției
prevăzute la art. 91 alin. (2).
(2) În situația în care persoana vârstnică nu are venituri sau
nu poate achita integral contribuția lunară, suma aferentă
acesteia sau diferența până la concurența valorii integrale a
contribuției se asigură de către susținătorii legali ai persoanei
vârstnice, în conformitate cu nivelul veniturilor acestora,
calculat pe membru de familie, în cuantumul prevăzut de lege.
(3) Persoanele vârstnice care nu au venituri și nici
susținători legali nu datorează contribuția lunară, aceasta fiind
asigurată din bugetele locale, în limitele hotărâte de autoritățile
administrației publice locale.
Art. 103. — Persoana vârstnică care încheie acte juridice
translative de proprietate, cu titlu oneros sau gratuit, în scopul
întreținerii și îngrijirii personale, are dreptul la măsuri de
protecție acordate în condițiile legii.
CAPITOLUL V
Construcția instituțională a sistemului național
de asistență socială
SECȚIUNEA 1
Nivelul central

Art. 104. — (1) Ministerul Muncii, Familiei și Protecției
Sociale este autoritatea publică centrală care elaborează
politica de asistență socială și promovează drepturile familiei,
copilului, persoanelor vârstnice, persoanelor cu dizabilități și
ale oricăror altor persoane aflate în nevoie.
(2) Ministerul Muncii, Familiei și Protecției Sociale stabilește
strategia națională și sectorială de dezvoltare în domeniul
social, coordonează și monitorizează implementarea acestora,
susține financiar și tehnic programele sociale și exercită
controlul asupra acordării beneficiilor de asistență socială și
serviciilor sociale.
(3) Ministerul Muncii, Familiei și Protecției Sociale are
responsabilitatea aplicării unitare, la nivel teritorial, a legislației
și a strategiilor naționale din domeniul asistenței sociale.
(4) În elaborarea strategiei naționale și sectoriale, Ministerul
Muncii, Familiei și Protecției Sociale se consultă cu autoritățile
publice centrale și locale care au responsabilități în finanțarea
și acordarea serviciilor sociale, precum și cu reprezentanți ai
societății civile cu activități în domeniu.
(5) În exercitarea atribuțiilor sale, Ministerul Muncii, Familiei
și Protecției Sociale colaborează cu celelalte ministere și
organe de specialitate din subordinea Guvernului, cu alte
instituții publice și cu organisme de drept privat.
(6) Ministerul Muncii, Familiei și Protecției Sociale poate
constitui structuri executive sau consultative în scopul
implementării și monitorizării politicilor sociale, precum și a
programelor de dezvoltare în domeniu.

Art. 105. — În vederea realizării rolului său în domeniul
asistenței sociale, Ministerul Muncii, Familiei și Protecției
Sociale îndeplinește următoarele funcții:
a) de autoritate de stat, prin care se asigură exercitarea
controlului aplicării unitare și respectării reglementărilor legale
în domeniu;
b) de strategie, prin care se stabilesc obiectivele și direcțiile
prioritare de dezvoltare a sistemului de asistență socială, în
concordanță cu politicile sociale stabilite de Guvern;
c) de reglementare, prin care se asigură elaborarea cadrului
normativ și instituțional necesar pentru realizarea obiectivelor
strategice în domeniul asistenței sociale;
d) de coordonare, prin care se asigură funcționarea unitară
și eficientă a sistemului de asistență socială;
e) de reprezentare, prin care se asigură, în numele statului
român, reprezentarea pe plan intern și extern;
f) de administrare, prin care se asigură gestionarea
resurselor umane, materiale și financiare.
Art. 106. — În domeniul asistenței sociale, Ministerul
Muncii, Familiei și Protecției Sociale îndeplinește următoarele
atribuții principale:
a) elaborează politicile publice, strategiile, precum și
programele de dezvoltare unitară a sistemului;
b) stabilește obiectivele prioritare și direcțiile de acțiune ale
politicilor specifice;
c) elaborează proiecte de acte normative, norme
metodologice și alte reglementări privitoare la organizarea,
funcționarea și dezvoltarea sistemului de asistență socială;
d) inițiază și susține proiecte-pilot pentru implementarea
programelor specifice;
e) monitorizează, evaluează și controlează aplicarea
reglementărilor legale;
f) finanțează beneficiile de asistență socială acordate din
bugetul propriu;
g) elaborează, propune și monitorizează indicatorii sociali
din domeniu;
h) analizează anual, la nivel național, datele privind sărăcia
și excluziunea socială, identifică factorii care contribuie la
incluziunea socială, elaborează rapoartele naționale în
domeniu, formulează recomandări și propuneri în vederea
eficientizării procesului de luare a deciziilor în domeniul
incluziunii sociale;
i) inițiază și asigură participarea la programe de formare
profesională a personalului cu atribuții în domeniu, precum și
a personalului informal;
j) identifică prioritățile de dezvoltare a serviciilor sociale pe
categorii de beneficiari și tipuri de nevoi în baza cărora
elaborează politicile publice, strategiile și programele sociale
adresate persoanelor vârstnice, persoanelor cu dizabilități,
victimelor violenței în familie, persoanelor fără adăpost,
persoanelor și familiilor afectate de sărăcie, precum și altor
categorii de persoane aflate în nevoie;
k) colectează și prelucrează datele și informațiile referitoare
la beneficiari, furnizori și serviciile sociale acordate, la nivel
național;
l) monitorizează implementarea strategiilor autorităților
administrației publice locale privind dezvoltarea de servicii
sociale;
m) elaborează standardele de cost pentru serviciile sociale
și monitorizează respectarea lor de către furnizorii publici;
n) elaborează criteriile, indicatorii de performanță și
standardele de calitate privind serviciile sociale, monitorizează
și controlează respectarea lor de către furnizorii publici și
privați;
o) elaborează, finanțează și implementează programe de
interes național destinate dezvoltării și sustenabilității serviciilor
sociale;

MONITORUL OFICIAL AL ROMÂNIEI, PARTEA I, Nr. 905/20.XII.2011
p) elaborează și implementează programe și proiecte
finanțate din fonduri structurale și alte fonduri internaționale;
q) acordă subvenții pentru dezvoltarea serviciilor sociale,
în condițiile legii;
r) finanțează cheltuielile cu lucrări de construcții, reparații,
modernizări și amenajări efectuate la centrele de servicii
sociale, în condițiile legii;
s) coordonează metodologic activitatea serviciilor publice
de asistență socială de la nivel teritorial și colaborează
permanent cu autoritățile administrației publice locale;
ș) colaborează și desfășoară acțiuni și programe comune
cu furnizorii privați de servicii sociale;
t) îndeplinește orice alte atribuții prevăzute de
reglementările legale în vigoare.
Art. 107. — (1) Ministerul Muncii, Familiei și Protecției
Sociale, pentru activitatea de stabilire și plată a beneficiilor de
asistență socială asigurate din bugetul de stat alocat
Ministerului Muncii, Familiei și Protecției Sociale, precum și
pentru activitatea de inspecție, organizează instituții de
specialitate, cu sau fără personalitate juridică, în scopul
realizării unui sistem unitar de administrare a beneficiilor de
asistență socială și de evaluare, monitorizare și control în
domeniul asistenței sociale.
(2) Instituțiile prevăzute la alin. (1) se organizează în funcție
de numărul și de categoriile de persoane beneficiare, precum
și de complexitatea activității, ca instituții publice cu structuri
la nivel central și, după caz, cu servicii deconcentrate la nivel
teritorial, cu sau fără personalitate juridică.
(3) Organizarea, funcționarea și finanțarea instituțiilor
prevăzute la alin. (1) și (2) se stabilesc prin lege.
Art. 108. — (1) Activitățile prevăzute la art. 107 alin. (1) se
realizează de către funcționari publici, inspectori sociali și
personal angajat în baza unui contract individual de muncă.
(2) Inspectorii sociali reprezintă personalul de specialitate
care își exercită atribuțiile pe întreg teritoriul țării și beneficiază
de statutul specific personalului cu atribuții de inspecție și
control.
(3) În realizarea atribuțiilor prevăzute la alin. (1), inspectorii
sociali efectuează evaluarea, monitorizarea și controlul
respectării legislației în vigoare din domeniul asistenței sociale,
monitorizarea și controlul respectării criteriilor, standardelor și
indicatorilor în baza cărora se acreditează furnizorii și serviciile
sociale, constatarea contravențiilor și aplicarea sancțiunilor
prevăzute de lege.
(4) Inspecția socială stabilește anual, prin planurile de
inspecție, temele de evaluare, monitorizare și control, precum
și misiuni specifice de control în scopul reducerii erorii, fraudei
și corupției.
(5) Modul de funcționare la nivel național, precum și
atribuțiile specifice Inspecției sociale se stabilesc prin hotărâre
a Guvernului, la propunerea Ministerului Muncii, Familiei și
Protecției Sociale.
Art. 109. — (1) Pentru eficientizarea procesului de
elaborare și implementare a politicilor sociale la nivel național
Ministerul Muncii, Familiei și Protecției Sociale organizează
Observatorul Social Național, denumit în continuare
Observator.
(2) Observatorul are rolul de a colecta și analiza la nivel
național datele privind politicile publice în domeniul protecției
sociale, ocupării forței de muncă, locuirii, educației, sănătății,
informării-comunicării, mobilității, securității, justiției și culturii
ca parte integrantă din procesul de incluziune socială, de a
elabora rapoartele naționale în domeniu, precum și de a
formula recomandări și propuneri în vederea eficientizării
procesului de luare a deciziilor în domeniile menționate.

17

(3) În vederea îndeplinirii atribuțiilor sale, Observatorul
colaborează cu organisme naționale și internaționale cu
preocupări în domeniul protecției sociale și încheie protocoale
de colaborare, inclusiv cu observatoarele sociale sectoriale
sau teritoriale organizate de acestea.
(4) Observatorul face parte din mecanismul național de
implementare a procesului de incluziune socială și cooperează
cu autoritățile publice centrale și locale, cu toate formele de
organizare ale societății civile participante la acest mecanism
și cu institutele de cercetare și universități.
(5) Organizarea, funcționarea și finanțarea Observatorului
se stabilesc prin hotărâre a Guvernului, la propunerea
Ministerului Muncii, Familiei și Protecției Sociale.
Art. 110. — (1) Activitatea de evaluare a persoanelor care
prezintă afecțiuni generatoare de dizabilități și/sau invaliditate
se realizează de către Institutul Național de Expertiză Medicală
și Recuperare a Capacității de Muncă, denumit în continuare
Institut, și structurile teritoriale de expertiză medicală.
(2) Pentru realizarea activității de evaluare a dizabilității,
capacitatea funcțională a Institutului și a structurilor prevăzute
la alin. (1) va fi dimensionată corespunzător atribuțiilor
suplimentare.
(3) Structurile prevăzute la alin. (1) sunt singurele unități de
profil abilitate să efectueze evaluarea persoanelor în vederea
încadrării în grade de dizabilitate sau invaliditate.
(4) Organizarea și funcționarea Institutului și a structurilor
specializate în expertiză medicală se stabilesc prin hotărâre a
Guvernului.
(5) Evaluarea persoanelor în vederea încadrării în grade de
invaliditate sau de dizabilitate se realizează în baza unor criterii
elaborate în concordanță cu clasificările și modelul funcționării
și dizabilității prevăzute în Clasificarea internațională a
funcționării, dizabilității și sănătății, elaborată de Organizația
Mondială a Sănătății.
(6) Institutul și structurile teritoriale au în principal
următoarele atribuții:
a) primesc și analizează cererile și documentele medicale
necesare pentru realizarea evaluării complexe a persoanei;
b) realizează evaluarea stării de sănătate a persoanei și a
nivelului de afectare a integrității funcționale și structurale a
organismului;
c) evaluează abilitățile de realizare a activităților de bază și
instrumentale ale vieții în raport cu factorii de mediu și factorii
personali;
d) stabilesc gradul de limitare funcțională în baza căruia
persoana poate fi încadrată în grad de invaliditate sau în grad
de dizabilitate;
e) elaborează programele de recuperare/reabilitare, de
terapii specifice, de îngrijire și asistență.
Art. 111. — Ministerele și celelalte organe ale administrației
publice centrale de specialitate asigură aplicarea măsurilor de
asistență socială specifice domeniului propriu de activitate,
prevăzute de lege.
SECȚIUNEA a 2-a
Nivelul local

Art. 112. — (1) Pentru asigurarea aplicării politicilor sociale
în domeniul protecției copilului, familiei, persoanelor vârstnice,
persoanelor cu dizabilități, precum și altor persoane, grupuri
sau comunități aflate în nevoie socială, autoritățile
administrației publice locale au atribuții privind administrarea
și acordarea beneficiilor de asistență socială și a serviciilor
sociale.
(2) În domeniul administrării și acordării beneficiilor de
asistență socială, autoritățile administrației publice locale au
următoarele atribuții principale:

18

MONITORUL OFICIAL AL ROMÂNIEI, PARTEA I, Nr. 905/20.XII.2011

a) asigură și organizează activitatea de primire a solicitărilor
privind beneficiile de asistență socială;
b) pentru beneficiile de asistență socială acordate din
bugetul de stat realizează colectarea lunară a cererilor și
transmiterea acestora către agențiile teritoriale;
c) verifică îndeplinirea condițiilor legale de acordare a
beneficiilor de asistență socială, conform procedurilor
prevăzute de lege sau, după caz, stabilite prin hotărâre a
consiliului local, și pregătesc documentația necesară în
vederea stabilirii dreptului la măsurile de asistență socială;
d) întocmesc dispoziții de acordare/respingere sau, după
caz, de modificare/suspendare/încetare a beneficiilor de
asistență socială acordate din bugetul local și le prezintă
primarului pentru aprobare;
e) comunică beneficiarilor dispozițiile cu privire la drepturile
și facilitățile la care sunt îndreptățiți, potrivit legii;
f) urmăresc și răspund de îndeplinirea condițiilor legale de
către titularii și beneficiarii beneficiilor de asistență socială;
g) efectuează sondaje și anchete sociale pentru depistarea
precoce a cazurilor de risc de excluziune socială sau a altor
situații de necesitate a membrilor comunității și, în funcție de
situațiile constatate, propun măsuri adecvate în vederea
sprijinirii acestor persoane;
h) realizează activitatea financiar-contabilă privind
beneficiile de asistență socială administrate;
i) elaborează și fundamentează propunerea de buget
pentru finanțarea beneficiilor de asistență socială;
j) îndeplinesc orice alte atribuții prevăzute de reglementările
legale în vigoare.
(3) În domeniul organizării, administrării și acordării
serviciilor sociale, autoritățile administrației publice locale au
următoarele atribuții principale:
a) elaborează, în concordanță cu strategiile naționale și
nevoile locale identificate, strategia județeană, respectiv locală
de dezvoltare a serviciilor sociale, pe termen mediu și lung,
după consultarea furnizorilor publici și privați, a asociațiilor
profesionale și a organizațiilor reprezentative ale beneficiarilor
și răspund de aplicarea acesteia;
b) în urma consultării furnizorilor publici și privați, a
asociațiilor profesionale și a organizațiilor reprezentative ale
beneficiarilor elaborează planurile anuale de acțiune privind
serviciile sociale administrate și finanțate din bugetul consiliului
județean/consiliului local/Consiliului General al Municipiului
București, care cuprind date detaliate privind numărul și
categoriile de beneficiari, serviciile sociale existente, serviciile
sociale propuse pentru a fi înființate, programul de contractare
a serviciilor din fonduri publice, bugetul estimat și sursele de
finanțare;
c) inițiază, coordonează și aplică măsurile de prevenire și
combatere a situațiilor de marginalizare și excludere socială în
care se pot afla anumite grupuri sau comunități;
d) identifică familiile și persoanele aflate în dificultate,
precum și cauzele care au generat situațiile de risc de
excluziune socială;
e) realizează atribuțiile prevăzute de lege în procesul de
acordare a serviciilor sociale;
f) încheie, în condițiile legii, contracte de parteneriat publicpublic și public-privat pentru sprijinirea financiară și tehnică a
autorităților administrației publice locale de la nivelul județului,
pentru susținerea dezvoltării serviciilor sociale;
g) propun înființarea serviciilor sociale de interes județean
sau local;
h) colectează, prelucrează și administrează datele și
informațiile privind beneficiarii, furnizorii publici și privați și
serviciile administrate de aceștia;
i) monitorizează și evaluează serviciile sociale;

j) elaborează și implementează proiecte cu finanțare
națională și internațională în domeniul serviciilor sociale;
k) elaborează proiectul de buget anual pentru susținerea
serviciilor sociale în conformitate cu planul anual de acțiune și
asigură finanțarea/cofinanțarea acestora;
l) asigură informarea și consilierea beneficiarilor, precum și
informarea populației privind drepturile sociale și serviciile
sociale disponibile;
m) furnizează, administrează sau, după caz, contractează
serviciile sociale adresate copilului, familiei, persoanelor cu
dizabilități, persoanelor vârstnice, precum și tuturor categoriilor
de beneficiari prevăzute de lege, fiind responsabile de calitatea
serviciilor prestate;
n) planifică și realizează activitățile de informare, formare
și îndrumare metodologică, în vederea creșterii performanței
personalului care administrează și acordă servicii sociale;
o) colaborează permanent cu organizațiile societății civile
care reprezintă interesele diferitelor categorii de beneficiari;
p) organizează și realizează activitățile specifice contractării
serviciilor sociale acordate de furnizorii publici și privați;
q) încheie, în condițiile legii, contracte și convenții de
parteneriat, contracte de finanțare, contracte de subvenționare
pentru înființarea, administrarea, finanțarea și cofinanțarea de
servicii sociale;
r) monitorizează financiar și tehnic contractele prevăzute la
lit. q);
s) îndeplinesc orice alte atribuții prevăzute de
reglementările legale în vigoare.
Art. 113. — (1) În aplicarea atribuțiilor prevăzute la art. 112
autoritățile administrației publice locale înființează structuri
specializate denumite servicii publice de asistență socială și
organizează, în aparatul de specialitate al consiliului
județean/al primarului, compartimentul responsabil de
contractarea serviciilor sociale.
(2) Serviciile publice de asistență socială se organizează în
subordinea consiliilor județene, consiliilor locale ale sectoarelor
municipiului București și Consiliului General al Municipiului
București, la nivel de direcție generală.
(3) Serviciile publice de asistență socială se organizează în
subordinea consiliilor locale ale municipiilor și orașelor, la nivel
de direcție.
(4) La nivelul comunelor, serviciile publice de asistență
socială se organizează ca un compartiment funcțional în
aparatul de specialitate al primarului.
(5) Regulamentele-cadru de organizare și funcționare ale
serviciilor publice de asistență socială și structura orientativă
de personal a acestora se aprobă prin hotărâre a Guvernului,
la propunerea Ministerului Muncii, Familiei și Protecției Sociale,
urmând ca regulamentul propriu, organigrama și statul de
funcții să fie aprobate prin hotărâre a consiliului
județean/consiliului local/Consiliului General al Municipiului
București.
Art. 114. — (1) Autoritățile administrației publice locale de la
nivelul județelor realizează atribuțiile prevăzute la art. 112
astfel:
a) prin serviciile publice de asistență socială, pentru
atribuțiile prevăzute la alin. (2) lit. a), f), h) și i) pentru beneficiile
de asistență socială asigurate din bugetul propriu, stabilite prin
hotărâre a consiliului județean, și, după caz, a celor prevăzute
în legile speciale și pentru atribuțiile prevăzute la alin. (3)
lit. a)—o) și lit. s) în ceea ce privește acordarea și
administrarea serviciilor sociale;
b) prin compartimentul prevăzut la art. 113 alin. (1), pentru
atribuțiile prevăzute la alin. (3) lit. p)—r).
(2) Pe lângă atribuțiile prevăzute la alin. (1) autoritățile
administrației publice locale de la nivelul județelor realizează:
a) coordonarea înființării și organizării serviciilor sociale, în
concordanță cu nevoile și situațiile de dificultate identificate,

MONITORUL OFICIAL AL ROMÂNIEI, PARTEA I, Nr. 905/20.XII.2011
pentru a se realiza o acoperire echitabilă a dezvoltării acestora
pe întreg teritoriul județului;
b) acordarea de sprijin autorităților administrației publice
locale de la nivelul comunelor, orașelor și municipiilor de pe
raza teritorială a județului, în scopul planificării, dezvoltării și
organizării serviciilor sociale de interes local;
c) înființarea și administrarea bazei de date referitoare la
toți furnizorii publici și privați de servicii sociale de la nivel
județean.
Art. 115. — (1) Autoritățile administrației publice locale de la
nivelul municipiilor, orașelor, comunelor, precum și sectoarelor
municipiului București realizează atribuțiile prevăzute la
art. 112 astfel:
a) prin serviciile publice de asistență socială, respectiv
compartimentele funcționale pentru atribuțiile prevăzute la
alin. (2) și alin. (3) lit. a)—o) și lit. s);
b) prin compartimentul responsabil cu contractarea
serviciilor sociale, pentru atribuțiile prevăzute la alin. (3) lit. p)—r).
(2) Pe lângă atribuțiile prevăzute la alin. (1), autoritățile
administrației publice locale de la nivelul municipiilor, orașelor,
comunelor, precum și sectoarelor municipiului București au
obligația de a transmite serviciului public de asistență socială
de la nivel județean, respectiv al Consiliului General al
Municipiului București strategiile locale și planurile anuale de
acțiune, precum și datele și informațiile colectate la nivel local
privind beneficiarii, furnizorii publici și privați, precum și
serviciile administrate de aceștia.
Art. 116. — (1) Consiliul General al Municipiului București
realizează atribuțiile prevăzute la art. 112 astfel:
a) prin serviciul public de asistență socială, pentru atribuțiile
prevăzute la alin. (2) lit. a), f), h) și i), pentru beneficiile de
asistență socială asigurate din bugetul propriu, stabilite prin
hotărâre a consiliului general și, după caz, a celor prevăzute în
legile speciale;
b) prin serviciul public de asistență socială, pentru atribuțiile
prevăzute la alin. (3) lit. a)—o) și lit. s);
c) prin compartimentul responsabil cu contractarea
serviciilor sociale, pentru atribuțiile prevăzute la alin. (3) lit. p)—r).
(2) Pe lângă atribuțiile prevăzute la alin. (1), Consiliul
General al Municipiului București asigură:
a) colaborarea cu serviciile publice de asistență socială de
la nivelul sectoarelor, precum și cu furnizorii de servicii sociale
publici sau privați și alte organizații ale societății civile care
reprezintă interesele beneficiarilor, în vederea facilitării
accesului echitabil al tuturor cetățenilor capitalei la serviciile
sociale existente pe raza teritorială a întregului municipiu;
b) avizarea strategiilor de dezvoltare a serviciilor sociale de
la nivel de sector;
c) inițierea și aplicarea programelor de prevenire și
combatere a situațiilor de marginalizare și excludere socială,
soluționarea urgențelor sociale și dezvoltarea proiectelor de
servicii sociale destinate, în principal, categoriilor de persoane
ale căror nevoi nu sunt acoperite de serviciile create la nivelul
sectoarelor municipiului București;
d) înființarea, organizarea și acordarea serviciilor sociale
de interes local pentru persoanele care trăiesc pe raza
teritorială a municipiului București, fără a avea
domiciliul/reședința într-un sector.
Art. 117. — (1) Strategiile de dezvoltare a serviciilor sociale
județene și a municipiului București se elaborează pe termen
mediu, respectiv pe o perioadă de 5 ani, precum și pe termen
lung, respectiv pe o perioadă de 10 ani, și cuprind măsurile și
acțiunile din domeniu, planificarea acestora și bugetul
estimativ.

19

(2) Strategiile de dezvoltare a serviciilor sociale prevăzute
la alin. (1) se dezbat și se avizează de către Comisiile județene
de incluziune socială și a municipiului București, anterior
aprobării lor prin hotărâre a consiliului județean, respectiv a
Consiliului General al Municipiului București.
(3) Comisiile județene de incluziune socială și cea a
municipiului București sunt constituite la nivelul instituției
prefectului și funcționează în cadrul mecanismului național
pentru promovarea incluziunii sociale în România aprobat prin
hotărâre a Guvernului.
(4) Autoritățile administrației publice locale de la nivelul
sectoarelor municipiului București elaborează propriile strategii
de dezvoltare a serviciilor sociale care sunt cuprinse în
strategia de dezvoltare a serviciilor sociale a municipiului
București. Consiliul General al Municipiului București
colaborează cu consiliile locale de sector în vederea asigurării
de oportunități egale pentru toți locuitorii capitalei în accesarea
serviciilor sociale.
(5) Strategiile de dezvoltare a serviciilor sociale prevăzute
la alin. (1) și (4) se elaborează în termen de maximum un an
de la intrarea în vigoare a prezentei legi.
Art. 118. — (1) Planurile anuale de acțiune privind serviciile
sociale se elaborează de către autoritățile administrației
publice locale, în conformitate cu măsurile și acțiunile
prevăzute în strategia de dezvoltare a serviciilor sociale a
județului de care aparțin, respectiv în cea a municipiului
București, pentru sectoarele de la nivelul capitalei.
(2) Planurile anuale de acțiune privind serviciile sociale
prevăzute la alin. (1) cuprind date detaliate privind numărul și
categoriile de beneficiari, serviciile sociale existente, serviciile
sociale propuse pentru a fi înființate, programul de contractare
a serviciilor de la furnizorii privați, programul de subvenționare,
bugetul estimat și sursele de finanțare.
(3) Planurile anuale de acțiune elaborate de autoritățile
administrației publice locale, anterior aprobării acestora prin
hotărâre a consiliului local, se transmit pentru consultare
consiliului județean, respectiv Consiliului General al
Municipiului București.
(4) Planurile anuale de acțiune privind serviciile sociale
administrate și/sau finanțate de consiliile județene, de consiliile
locale ale sectoarelor municipiului București, precum și de
Consiliul General al Municipiului București, anterior supunerii
acestora spre aprobare prin hotărâre a consiliului
județean/consiliului local al sectorului/consiliului general al
capitalei, se transmit pentru consultare comisiilor teritoriale de
incluziune socială.
Art. 119. — (1) Autoritățile administrației publice locale și
toți furnizorii publici de servicii sociale au obligația de a
organiza și acorda serviciile sociale, precum și de a planifica
dezvoltarea acestora, numai în funcție de nevoile identificate
ale persoanelor din comunitate, de prioritățile asumate, de
resursele disponibile și cu respectarea celui mai eficient raport
cost/beneficiu.
(2) Pentru asigurarea unor servicii sociale adecvate și de
calitate, autoritățile administrației publice locale au obligația de
a asigura resursele umane, financiare și materiale, în
conformitate cu reglementările în vigoare, strategia proprie de
dezvoltare a serviciilor sociale și planurile anuale de acțiune
în domeniu.
(3) Autoritățile administrației publice locale de la nivelul
comunelor, orașelor, municipiilor și sectoarelor municipiului
București înființează servicii sociale rezidențiale de interes
local, numai dacă numărul solicitărilor justifică existența unui
astfel de serviciu pe raza lor teritorială.

20

MONITORUL OFICIAL AL ROMÂNIEI, PARTEA I, Nr. 905/20.XII.2011

(4) În condițiile în care numărul solicitărilor este limitat sau
în cazul în care nu dispun de resurse suficiente, autoritățile
administrației publice locale de la nivelul comunelor, orașelor,
municipiilor și sectoarelor municipiului București încheie
parteneriate pentru înființarea de servicii rezidențiale de interes
intercomunitar pentru persoanele care au domiciliul/reședința
în unitățile administrativ-teritoriale partenere.
(5) Consiliul județean, în baza nevoilor identificate și a
cererilor de așteptare înregistrate la nivelul județului,
înființează servicii sociale rezidențiale de interes județean.
(6) Autoritățile administrației publice locale pot decide, prin
hotărâre de consiliu, schimbarea destinației serviciilor sociale
existente, numai în alte categorii de servicii sociale sau, în
cazuri bine justificate, în servicii din domeniul educației,
sănătății ori culturii.
Art. 120. — În vederea funcționării eficiente a sistemului
național de servicii sociale, serviciile publice de asistență
socială de la nivel local și județean au următoarele obligații, în
relație cu Ministerul Muncii, Familiei și Protecției Sociale:
a) de a respecta și aplica prevederile reglementărilor legale
în vigoare, ale strategiilor și programelor naționale din
domeniul serviciilor sociale;
b) de a transmite ministerului, în termen de 30 de zile de la
aprobare, strategia de dezvoltare a serviciilor sociale de la
nivel județean/al sectoarelor municipiului București/al
municipiului București;
c) de a transmite ministerului, în termenele solicitate,
situațiile statistice, datele, informațiile, indicatorii care privesc
serviciile sociale organizate și acordate la nivelul județului,
municipiului București și sectoarelor capitalei, precum și la
nivel local, după caz;
d) de a respecta și aplica, în cadrul planurilor anuale de
acțiune, prioritățile naționale de dezvoltare a serviciilor sociale;
e) de a răspunde, în termenele prevăzute de lege, la
solicitările ministerului referitoare la serviciile sociale aflate în
coordonare și administrare.
CAPITOLUL VI
Personalul din sistemul de asistență socială
Art. 121. — (1) În domeniul asistenței sociale activează
asistenți sociali, alt personal de specialitate în asistență
socială, precum și personal cu profesii, calificări și competențe
diverse.
(2) Personalul din domeniul asistenței sociale își
desfășoară activitatea în conformitate cu statutul profesiei, al
dispozițiilor Codului Muncii, precum și al altor dispoziții legale,
după caz.
Art. 122. — (1) Identificarea și evaluarea nevoilor sociale
individuale, familiale sau de grup și elaborarea planurilor de
intervenție pentru prevenirea, combaterea și soluționarea
situațiilor de dificultate se realizează, în condițiile legilor
speciale, de către asistenții sociali, în conformitate cu atribuțiile
ce le revin potrivit statutului asistentului social și
regulamentelor interne ale angajatorilor, respectiv fișei
postului.
(2) Autoritățile administrației publice locale angajează
asistenți sociali sau contractează serviciile acestora pentru a
realiza activitățile prevăzute la alin. (1), cu respectarea
raportului de un asistent social la maximum 300 de beneficiari.
Art. 123. — (1) În procesul de acordare a serviciilor sociale
pot fi implicați voluntari care, pentru activitatea desfășurată,
beneficiază de facilități.
(2) Furnizorii de servicii sociale care utilizează voluntari pot
beneficia de facilități pentru accesarea de fonduri din bugetul
de stat, bugetul local sau fonduri internaționale.
(3) Facilitățile prevăzute la alin. (1) și (2) sunt prevăzute în
legile speciale.

Art. 124. — Personalul care activează în domeniul
asistenței sociale are obligația:
a) să își desfășoare activitatea în conformitate cu legislația
în vigoare;
b) să asigure confidențialitatea informațiilor obținute în
exercitarea profesiei;
c) să respecte intimitatea beneficiarilor;
d) să respecte libertatea beneficiarului de a alege serviciile
sociale și furnizorii de servicii sociale;
e) să respecte etica profesională;
f) să implice activ beneficiarii de servicii sociale și, după
caz, familiile acestora în procesul decizional și de acordare a
serviciilor sociale;
g) să respecte demnitatea și unicitatea persoanei.
Art. 125. — (1) Personalul angajat în cadrul serviciilor
sociale, precum și cel din cadrul serviciilor publice de asistență
socială este personal contractual.
(2) Prin excepție de la prevederile alin. (1), persoanele cu
funcție de conducere din cadrul serviciilor publice de asistență
socială, precum și personalul cu atribuții în realizarea și
elaborarea strategiilor și planurilor anuale de acțiune, în
colectarea și administrarea bazelor de date, în contractarea
serviciilor sociale, administrarea resurselor umane și a
activităților economico-financiare și de consiliere juridică pot fi
încadrați ca funcționari publici în condițiile Legii nr. 188/1999
privind Statutul funcționarilor publici, republicată, cu
modificările și completările ulterioare.
Art. 126. — Autoritățile administrației publice centrale și
locale, precum și furnizorii de servicii sociale publici și privați
au obligația de a promova, facilita și asigura personalului
programe de formare profesională, precum și programe de
instruire specifică.
Art. 127. — Salarizarea personalului din sistemul public de
asistență socială se face potrivit Legii-cadru nr. 284/2010
privind salarizarea unitară a personalului plătit din fonduri
publice, cu modificările ulterioare.
CAPITOLUL VII
Finanțarea asistenței sociale
Art. 128. — Asistența socială se finanțează din fonduri
alocate de la bugetul de stat, de la bugetele locale, din donații,
sponsorizări sau din alte contribuții din partea unor persoane
fizice ori juridice, din țară și din străinătate, din contribuții ale
beneficiarilor, precum și din alte surse, cu respectarea
legislației în domeniu și în limita resurselor financiare
disponibile.
SECȚIUNEA 1
Finanțarea beneficiilor de asistență socială

Art. 129. — (1) Beneficiile de asistență socială se
finanțează din fonduri alocate de la bugetul de stat sau/și de la
bugetele locale, conform dispozițiilor prezentei legi.
(2) La fundamentarea anuală a sumelor necesare asigurării
plății beneficiilor de asistență socială se ține cont de
următoarele elemente:
a) numărul de beneficiari înregistrați în anul anterior;
b) estimarea numărului de beneficiari pentru anul bugetar în
funcție de evoluțiile economice, demografice și sociale, precum
și de indicatorii macroeconomici înregistrați;
c) cuantumul nominal sau, după caz, cuantumul mediu al
beneficiului de asistență socială.
(3) Se iau în considerare la fundamentarea bugetară și
beneficiile de asistență socială care urmează să fie acordate,
aprobate în condițiile legii, pe baza elementelor prevăzute la
alin. (2) lit. b) și c).

MONITORUL OFICIAL AL ROMÂNIEI, PARTEA I, Nr. 905/20.XII.2011
Art. 130. — (1) Fondurile necesare cheltuielilor cu tipărirea
formularelor de cerere se asigură din bugetul unităților
administrativ-teritoriale.
(2) Pentru solicitarea drepturilor, Ministerul Muncii, Familiei
și Protecției Sociale, instituțiile prevăzute la art. 107 alin. (1),
precum și autoritățile administrației publice locale au obligația
de a posta pe site-urile proprii formatul printabil al formularelor
de cerere.
(3) Fondurile necesare cheltuielilor de transmitere a
drepturilor se asigură din bugetele din care se plătește
beneficiul de asistență socială, fără a afecta cuantumul
acestuia.
Art. 131. — Guvernul și fiecare ordonator de credite,
autoritate a administrației publice centrale sau locale, în
elaborarea strategiilor și politicilor sociale la nivel național ori
local trebuie să se asigure că acestea sunt în concordanță cu
principiile responsabilității fiscale, regulile fiscale, precum și cu
obiectivele și limitele din strategia fiscal-bugetară reglementată
de Legea responsabilității fiscal-bugetare nr. 69/2010.
SECȚIUNEA a 2-a
Finanțarea serviciilor sociale

Art. 132. — Serviciile sociale se finanțează din următoarele
surse:
a) bugetul de stat;
b) bugetul local al județului, respectiv al municipiului
București;
c) bugetele locale ale comunelor, orașelor și municipiilor,
respectiv bugetele locale ale sectoarelor municipiului
București;
d) donații, sponsorizări sau alte contribuții din partea
persoanelor fizice ori juridice din țară și din străinătate;
e) fonduri externe rambursabile și nerambursabile;
f) contribuția persoanelor beneficiare;
g) alte surse de finanțare, în conformitate cu legislația în
vigoare.
Art. 133. — (1) De la bugetul de stat se alocă fonduri
pentru:
a) finanțarea programelor de interes național, elaborate de
Ministerul Muncii, Familiei și Protecției Sociale, precum și de
alte autorități ale administrației publice centrale cu atribuții în
domeniul serviciilor sociale și aprobate prin hotărâre a
Guvernului;
b) finanțarea programelor de subvenționare a furnizorilor
privați de servicii sociale, derulate de Ministerul Muncii,
Familiei și Protecției Sociale;
c) finanțarea înființării unor instituții de asistență socialăpilot;
d) finanțarea serviciilor sociale acordate prin structurile
publice aflate în subordinea-coordonarea autorităților
administrației publice centrale;
e) finanțarea serviciilor sociale acordate de autoritățile
administrației publice locale și a altor furnizori publici și privați
de servicii sociale, în condițiile legii;
f) finanțarea programelor de educație permanentă a
personalului de specialitate și a programelor de cercetare din
domeniul serviciilor sociale;
g) cheltuieli de investiții și reparații capitale pentru centrele
de zi și rezidențiale, în condițiile legii;
h)
cofinanțarea
serviciilor
sociale,
în
baza
memorandumurilor, protocoalelor, convențiilor de parteneriat,
încheiate conform legii.
(2) Pentru cheltuielile prevăzute la alin. (1) lit. g), care se
suportă din bugetul de stat prin bugetul Ministerului Muncii,
Familiei și Protecției Sociale, procedura de acordare a sumelor
cu această destinație se stabilește prin hotărâre a Guvernului.

21

Art. 134. — (1) Alocarea fondurilor de la bugetul de stat
destinate susținerii funcționării serviciilor sociale organizate la
nivelul unităților administrativ-teritoriale se realizează în baza
fundamentărilor transmise de autoritățile administrației publice
locale.
(2) Fundamentarea sumelor solicitate de la bugetul de stat
de către autoritățile administrației publice locale se realizează
în baza costurilor standard în vigoare pentru serviciile sociale
administrate, contractate sau subvenționate în condițiile legii,
precum și în baza estimării costurilor necesare funcționării
serviciilor nou-înființate în anul bugetar respectiv.
(3) Standardele de cost pentru serviciile sociale se aprobă
prin hotărâre a Guvernului, la propunerea Ministerului Muncii,
Familiei
și
Protecției
Sociale.
Costul
standard
anual/beneficiar/tip de serviciu se poate indexa cu rata inflației
și se revizuiește ori de câte ori este nevoie.
(4) Sumele fundamentate se alocă din unele venituri ale
bugetului de stat pentru finanțarea serviciilor sociale, în
condițiile alin. (2), și se realizează în următoarea ordine de
priorități:
a) serviciile sociale adresate copilului separat de părinți
care necesită protecție specială;
b) serviciile sociale adresate persoanelor cu dizabilități, în
funcție de tipul serviciilor;
c) serviciile destinate copilului și familiei, precum și pentru
persoanele vârstnice, în funcție de tipul serviciilor;
d) serviciile sociale adresate persoanelor fără adăpost și
persoanelor aflate în risc de excluziune socială, în funcție de
tipul serviciilor.
(5) Nivelul sumelor acordate potrivit alin. (4) se stabilește
prin legile speciale, pe tipuri de servicii.
Art. 135. — (1) Din bugetele locale ale județelor se alocă
fonduri pentru:
a) finanțarea serviciilor sociale aflate în administrare
proprie, contractate sau subvenționate în condițiile legii, ori
cofinanțate în baza contractelor de parteneriat;
b) finanțarea sau cofinanțarea înființării, organizării și
funcționării unor noi servicii sociale;
c) cofinanțarea serviciilor sociale care funcționează în
mediul rural și în localități defavorizate, în baza unor contracte
de parteneriat încheiate bianual;
d) finanțarea cheltuielilor de funcționare a comisiilor de
evaluare și a serviciilor de evaluare complexă, prevăzute de
lege, până la intrarea în vigoare a noului sistem de evaluare
prevăzut la art. 110;
e) finanțarea sau, după caz, cofinanțarea în parteneriat cu
autoritățile administrației publice locale a cheltuielilor necesare
formării continue a personalului cu atribuții în domeniul
serviciilor sociale și care activează la nivelul județului
respectiv;
f) finanțarea și cofinanțarea în parteneriat cu autoritățile
administrației publice locale a acțiunilor de sensibilizare a
comunității privind nevoile și riscurile sociale de la nivelul
județului;
g) cofinanțarea proiectelor susținute din fonduri structurale
și alte fonduri internaționale pentru proiecte din domeniul
serviciilor sociale;
h) finanțarea subvențiilor destinate serviciilor sociale
acordate de furnizorii privați;
i) alte finanțări sau cofinanțări prevăzute de lege.
(2) Consiliul județean are obligația să asigure din bugetul
propriu sumele în completarea celor alocate din bugetul de
stat.
Art. 136. — (1) Din bugetele locale ale comunelor, orașelor
și municipiilor, respectiv din bugetele locale ale sectoarelor
municipiului București se alocă fonduri pentru:

22

MONITORUL OFICIAL AL ROMÂNIEI, PARTEA I, Nr. 905/20.XII.2011

a) finanțarea serviciilor sociale aflate în administrare
proprie, contractate sau subvenționate în condițiile legii, ori cofinanțate în baza contractelor de parteneriat;
b) finanțarea sau cofinanțarea înființării, organizării și
funcționării unor noi servicii sociale;
c) finanțarea sau, după caz, cofinanțarea în parteneriat cu
consiliul județean a cheltuielilor necesare formării continue a
personalului cu atribuții în domeniul serviciilor sociale și care
activează la nivelul comunității respective;
d) finanțarea și cofinanțarea în parteneriat cu consiliul
județean a acțiunilor de sensibilizare a populației privind
nevoile și riscurile sociale de la nivelul comunității;
e) cofinanțarea proiectelor susținute din fonduri structurale
și alte fonduri internaționale pentru proiecte din domeniul
serviciilor sociale;
f) alte finanțări sau cofinanțări prevăzute de lege.
(2) Autoritățile administrației publice locale au obligația să
asigure sumele din bugetele proprii și alte venituri
extrabugetare, în completarea celor alocate din bugetul de
stat.
Art. 137. — (1) Serviciile medicale asigurate beneficiarilor
de servicii sociale în centrele rezidențiale și de zi se finanțează
de la bugetul Fondului național unic de asigurări sociale de
sănătate, în condițiile legii și în conformitate cu prevederile
Contractului-cadru privind condițiile acordării asistenței
medicale în cadrul sistemului de asigurări sociale de sănătate.
(2) Furnizorii publici și privați care acordă servicii de îngrijire
în centre rezidențiale și, după caz, în centre de zi asigură, din
fonduri proprii, medicamente uzuale acordate fără prescripție
medicală, materiale sanitare și echipamentele necesare
îngrijirii persoanei asistate, care nu sunt finanțate din Fondul
național unic de asigurări sociale de sănătate sau prin
programele Ministerului Sănătății.
Art. 138. — (1) Pentru finanțarea serviciilor sociale se pot
utiliza veniturile obținute din sponsorizările și donațiile în bani
sau în natură, acordate de persoane fizice și juridice, române
și străine, furnizorilor de servicii.
(2) Serviciile sociale pot fi finanțate din fonduri
internaționale, stabilite prin memorandumurile sau protocoalele
de finanțare încheiate de statul român cu donatorii, precum și
din fondurile structurale pentru proiectele selectate în cadrul
programelor operaționale regionale.
(3) În funcție de venituri, persoanele beneficiare contribuie
la finanțarea acordării serviciilor sociale, conform legii.
(4) Furnizorii de servicii sociale pot dezvolta activități
lucrative numai pentru autofinanțarea serviciilor sociale
acordate, cu excepția operatorilor economici prevăzuți la
art. 37 alin. (3) lit. e).
(5) Veniturile obținute din activitățile prevăzute la alin. (4)
se utilizează și pentru lucrări de modernizare, reamenajare și
renovare a centrelor aflate în administrare.
Art. 139. — (1) Asociațiile și fundațiile, precum și cultele
recunoscute de lege, în calitate de furnizori privați de servicii
sociale, pot primi subvenții alocate de la bugetul de stat și de
la bugetele județene/bugetele locale ale sectoarelor
municipiului București, ca formă de sprijin în vederea înființării,
dezvoltării, diversificării și asigurării continuității serviciilor
sociale acordate de aceștia.
(2) Subvenționarea furnizorilor privați din fonduri publice se
reglementează prin lege specială.
SECȚIUNEA a 3-a
Contractarea serviciilor sociale

Art. 140. — (1) Contractarea din fonduri publice a serviciilor
sociale oferite de furnizori privați are în vedere realizarea
următoarelor obiective aprobate prin strategiile naționale și
locale în domeniu:

a) promovarea parteneriatului public-privat;
b) dezvoltarea și diversificarea serviciilor sociale de interes
local;
c) construcția unei rețele naționale de servicii sociale;
d) asigurarea stabilității și continuității funcționării serviciilor
sociale;
e) asigurarea calității serviciilor sociale;
f) implicarea comunității în identificarea, prevenirea și
soluționarea problemelor sociale;
g) asigurarea accesului, pe criterii nediscriminatorii, a
furnizorilor privați și publici de servicii sociale la fonduri publice;
h) respectarea dreptului persoanei beneficiare la libera
alegere a furnizorului de servicii sociale;
i) optimizarea rezultatelor obținute în urma furnizării
serviciilor sociale;
j) performanța în administrarea serviciilor sociale.
(2) Finanțarea serviciilor sociale se află în responsabilitatea
autorităților administrației publice locale care, pe baza
planurilor anuale de acțiune prevăzute la art. 112 alin. (3) lit. b),
realizează următoarele:
a) stabilesc tipurile de servicii sociale necesare comunității;
b) inventariază serviciile sociale existente;
c) evaluează eficiența și eficacitatea acestora;
d) identifică nevoia de servicii sociale noi.
(3) Pentru contractarea furnizării serviciilor sociale,
autoritățile administrației publice locale elaborează și publică
anual lista serviciilor sociale pe care le vor contracta cu
furnizorii publici și privați de servicii sociale.
(4) Autoritățile administrației publice locale în colaborare cu
furnizorii publici și privați elaborează criteriile care
fundamentează tipurile de servicii sociale ce urmează să fie
contractate.
Art. 141. — (1) Autoritățile administrației publice locale,
denumite în continuare autorități contractante, contractează,
cu furnizorii publici și privați, serviciile sociale organizate și
definite conform Nomenclatorului serviciilor sociale. Tipurile de
contracte se stabilesc de către autoritățile contractante, în
condițiile legii.
(2) Autoritățile contractante au obligația să prevadă în
bugetele proprii fondurile necesare pentru finanțarea serviciilor
sociale prevăzute în planurile anuale de acțiune.
(3) Finanțarea din fonduri publice, prevăzută la alin. (1), a
serviciilor sociale acordate de furnizorii publici și privați de
servicii sociale se realizează pe principiile concurenței,
eficienței și transparenței și se supune legislației din domeniul
achizițiilor publice.
Art. 142. — (1) Furnizorii privați de servicii sociale,
autoritățile contractante, precum și alte persoane fizice sau
juridice care finanțează servicii sociale pot solicita evaluarea
independentă a contractelor de finanțare pentru furnizarea
serviciilor sociale, prin demararea procedurilor de audit social.
(2) Auditul social se realizează de către auditorul social și
are în vedere, în principal, următoarele aspecte:
a) verificarea planurilor și procedurilor stabilite de furnizorii
de servicii sociale pentru serviciile finanțate;
b) evaluarea eficienței și eficacității serviciilor sociale
contractate;
c) verificarea exactității informațiilor utilizate;
d) recomandarea de ameliorări operaționale.
(3) Auditorul social este persoana care are calificarea și
care este mandatat de entitățile prevăzute la alin. (1) pentru a
realiza componentele unui audit. Auditorul social nu este
învestit cu nicio putere de control sau sancționare.
(4) Activitatea de audit social, precum și statutul auditorului
social se stabilesc prin lege.

MONITORUL OFICIAL AL ROMÂNIEI, PARTEA I, Nr. 905/20.XII.2011
CAPITOLUL VIII
Dispoziții tranzitorii și finale
Art. 143. — (1) Actele administrative emise de autoritățile
publice centrale și locale privind acordarea beneficiilor de
asistență socială și furnizarea serviciilor sociale pot fi atacate
pe calea contenciosului administrativ, în baza condițiilor
prevăzute de Legea contenciosului administrativ nr. 554/2004,
cu modificările și completările ulterioare.
(2) Dacă beneficiarul serviciului social se consideră
nedreptățit de modul de furnizare a serviciilor sociale, astfel
cum a fost acesta stabilit conform clauzelor din contractul de
furnizare de servicii sociale, se poate adresa instanței
judecătorești competente pentru soluționarea litigiilor în
legătură cu acordarea serviciilor sociale.
(3) Cererile adresate instanței de contencios administrativ
sau oricărei alte instanțe judecătorești pentru soluționarea
litigiilor în legătură cu dreptul sau cu acordarea măsurilor de
asistență socială se soluționează cu celeritate.
Art. 144. — Acțiunile, căile de atac și actele procedurale în
legătură cu soluționarea litigiilor având ca obiect drepturi sau
obligații prevăzute de prezenta lege sunt scutite de taxa de
timbru.

23

Art. 145. — Personalul implicat în acordarea serviciilor
sociale răspunde, în condițiile legii, disciplinar, patrimonial,
contravențional sau penal, după caz.
Art. 146. — (1) La data intrării în vigoare a prezentei legi se
abrogă:
a) Legea nr. 47/2006 privind sistemul național de asistență
socială, publicată în Monitorul Oficial al României, Partea I,
nr. 239 din 16 martie 2006;
b) Ordonanța de urgență a Guvernului nr. 118/1999 privind
înființarea și utilizarea Fondului național de solidaritate,
publicată în Monitorul Oficial al României, Partea I, nr. 312 din
30 iunie 1999, aprobată cu modificări și completări prin Legea
nr. 366/2001, cu modificările ulterioare.
(2) De la data intrării în vigoare a prezentei legi, dar nu mai
târziu de 31 decembrie 2011, Ministerul Muncii, Familiei și
Protecției Sociale efectuează modificările și completările
corespunzătoare la actele normative în vigoare din domeniul
asistenței sociale și elaborează legile speciale prevăzute de
prezenta lege.
(3) Până la adoptarea modificărilor și completărilor
prevăzute la alin. (2), actele normative în vigoare la data intrării
în vigoare a prezentei legi se vor aplica în continuare.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (1) din
Constituția României, republicată.
PREȘEDINTELE CAMEREI DEPUTAȚILOR

PREȘEDINTELE SENATULUI

ROBERTA ALMA ANASTASE

MIRCEA-DAN GEOANĂ

București, 20 decembrie 2011.
Nr. 292.

PREȘEDINTELE ROMÂNIEI

DECRET
privind promulgarea Legii asistenței sociale
În temeiul prevederilor art. 77 alin. (3) și ale art. 100 alin. (1) din Constituția
României, republicată,
Președintele României d e c r e t e a z ă:
Articol unic. — Se promulgă Legea asistenței sociale și se dispune
publicarea acestei legi în Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU

București, 20 decembrie 2011
Nr. 975

24

MONITORUL OFICIAL AL ROMÂNIEI, PARTEA I, Nr. 905/20.XII.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.533
din 28 noiembrie 2011

referitoare la obiecția de neconstituționalitate a dispozițiilor Legii pentru aprobarea Ordonanței
de urgență a Guvernului nr. 71/2009 privind plata unor sume prevăzute în titluri executorii
având ca obiect acordarea de drepturi salariale personalului din sectorul bugetar
În temeiul prevederilor art. 146 lit. a) din Constituție și ale
art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de
18 octombrie 2011, un grup de 139 de deputați a solicitat Curții
Constituționale să se pronunțe asupra constituționalității
dispozițiilor Legii pentru aprobarea Ordonanței de urgență a
Guvernului nr. 71/2009 privind plata unor sume prevăzute în
titluri executorii având ca obiect acordarea de drepturi salariale
personalului din sectorul bugetar.
Sesizarea de neconstituționalitate a fost înregistrată la
Curtea Constituțională sub nr. 5.618 din 18 octombrie 2011 și
constituie obiectul Dosarului nr. 1.187A/2011.
Această sesizare a fost semnată de către următorii deputați:
Cristian Mihai Adomniței, Marin Almăjanu, Sergiu Andon, Teodor
Atanasiu, Vasile Berci, Dan Bordeianu, Octavian Bot, ViorelVasile Buda, Daniel-Stamate Budurescu, Cristian Buican,
Mihăiță Calimente, Mircea Vasile Cazan, Mariana Câmpeanu,
Daniel Chițoiu, Tudor-Alexandru Chiuariu, Liviu-Bogdan Ciucă,
Horia Cristian, Ciprian Minodor Dobre, Paul Victor Dobre, MihaiAurel Donțu, Gheorghe Dragomir, George Ionuț Dumitrică, Relu
Fenechiu, Damian Florea, Gheorghe Gabor, Grațiela Leocadia
Gavrilescu, Andrei Dominic Gerea, Alina-Ștefania Gorghiu, Titi
Holban, Pavel Horj, Mircea Irimescu, Nicolae Jolța, Mihai Lupu,
Dan-Ștefan Motreanu, Gheorghe-Eugen Nicolăescu, Ludovic
Orban, Viorel Palașcă, Ionel Palăr, Cornel Pieptea, Gabriel
Plăiașu, Cristina-Ancuța Pocora, Virgil Pop, Octavian-Marius
Popa, Călin Constantin Anton Popescu-Tăriceanu, Călin Potor,
Ana Adriana Săftoiu, Nini Săpunaru, Adrian George Scutaru,
Ionuț-Marian Stroe, Radu Stroe, Gigel-Sorinel Știrbu, GheorgheMirel Taloș, Adriana Diana Tușa, Radu Bogdan Țîmpău, Ioan
Țintean, Florin Țurcanu, Horea-Dorin Uioreanu, Lucia-Ana
Varga, Mihai Alexandru Voicu, Gheorghe Ana, Gheorghe
Antochi, Nicolae Bănicioiu, Eugen Bejinariu, Vasile Bleotu,
Dumitru Boabeș, Matei Radu Brătianu, Doina Burcău, Ion
Burnei, Ion Călin, Cindrea Ioan, Gheorghe Ciocan, Dumitru
Chiriță, Eugeniu Radu Coclici, Dorel Covaci, Victor Cristea, Ioan
Damian, Andrei Dolineaschi, Mircea-Gheorghe Drăghici, SoniaMaria Drăghici, Cristian-Sorin Dumitrescu, Ion Dumitru, Mircea
Dușa, Marian Ghiveciu, Vasile Ghiorghe Gliga, Horia Grama,
Viorel Hrebenciuc, Iulian Iancu, Iordache Florin, Cornel Itu,
Ciprian-Florin Luca, Silvestru-Mircea Lup, Costică Macaleți,
Iulian Claudiu Manda, Antonella Marinescu, Eduard-Stelian
Martin, Manuela Mitrea, Vasile Mocanu, Adrian Mocanu, Ion
Mocioalcă, Carmen Ileana Moldovan, Emil Radu Moldovan,
Rodica Nassar, Adrian Năstase, Marian Neacșu, Cătălin-Ioan
Nechifor, Robert Sorin Negoiță, Dan Nica, Nicolae-Ciprian Nica,
Bogdan Nicolae Niculescu Duvăz, Laurențiu Nistor, Constantin
Niță, Iuliu Nosa, Tudor Panțîru, Florin-Costin Pâslaru, Petre
Petrescu, Victor-Viorel Ponta, Georgian Pop, Florian Popa,
Vasile Popeangă, Dan-Mircea Popescu, Neculai Rățoi, CornelCristian Resmeriță, Cristian Rizea, Sorin Ioan Roman, Lucreția
Roșca, Victor Socaciu, Adrian Solomon, Ioan Stan, Anghel
Stanciu, Sorin Constantin Stragea, Mugurel Surupăceanu,
Viorel Ștefan, Horia Teodorescu, Angel Tîlvăr, Mihai Tudose,

Aurelia Vasile, Radu Costin Vasilică, Gabriel Petru Vlase, Aurel
Vlădoiu, Mădălin-Ștefan Voicu și Valeriu Ștefan Zgonea.
În motivarea obiecției de neconstituționalitate au fost aduse
argumente care privesc atât neconstituționalitatea extrinsecă,
cât și cea intrinsecă a Legii pentru aprobarea Ordonanței de
urgență a Guvernului nr. 71/2009 privind plata unor sume
prevăzute în titluri executorii având ca obiect acordarea de
drepturi salariale personalului din sectorul bugetar, după cum
urmează:
I. Cu privire la criticile de neconstituționalitate extrinseci,
autorii obiecției apreciază că dispozițiile legale criticate încalcă
art. 1 alin. (5), art. 61 alin. (2), art. 73 alin. (1) și art. 75 alin. (4)
din Constituție, întrucât camera decizională, respectiv Camera
Deputaților, a adus modificări substanțiale formei legii adoptate
de către Camera de reflecție, respectiv Senatul. În aceste
condiții, se consideră că, din punct de vedere al procedurii de
legiferare, a fost încălcat principiul bicameralismului astfel cum
acesta a fost conturat în jurisprudența Curții Constituționale.
Se mai susține că, prin Legea de aprobare a Ordonanței de
urgență a Guvernului nr. 71/2009, s-a reglementat în domeniul
drepturilor fundamentale și a fost afectat regimul unei instituții
fundamentale a statului. În acest sens, pe de o parte, sunt
menționate dreptul la un proces echitabil și dreptul de
proprietate privată, iar pe de altă parte, autoritatea
judecătorească, respectiv instanțele judecătorești. Totodată, se
arată că ordonanța de urgență criticată a fost adoptată cu
încălcarea art. 115 alin. (4) din Constituție, întrucât nu a existat
o situație cu caracter extraordinar.
II. Cu privire la criticile de neconstituționalitate intrinseci, se
arată că dispozițiile legale contestate sunt discriminatorii,
întrucât reeșalonarea plății sumelor de bani rezultate din titluri
executorii vizează numai persoanele care au câștigat drepturi
bănești prin litigii de muncă sau prin litigii de altă natură în
contradictoriu cu angajatorii din sectorul public, nu și persoanele
care au câștigat aceleași drepturi, dar în contradictoriu cu
angajatori din sectorul privat. Mai mult, suspendarea executării
silite pornite de stat împotriva unui subiect al raportului de drept
fiscal se poate realiza doar în condițiile plății unei cauțiuni
conform art. 148 și art. 172 din Codul de procedură fiscală, în
schimb, cetățeanului-creditor statul îi opune, în temeiul legii, o
suspendare de drept a executării silite, ceea ce determină o
lipsă de egalitate juridică între stat și cetățean atunci când au
calitatea de debitori.
Astfel, se ajunge la o dublă discriminare, și anume a
personalului plătit din fonduri publice față de personalul angajat
în mediul privat, respectiv a cetățeanului față de stat în privința
posibilității acestuia de a cere suspendarea executării silite.
Se apreciază că adoptarea unor acte normative succesive
prin care este eșalonată plata drepturilor salariale acordate prin
hotărâri judecătorești personalului din sistemul bugetar
constituie o încălcare a dispozițiilor art. 6 din Convenția pentru
apărarea drepturilor omului și a libertăților fundamentale,
întrucât executarea unei hotărâri este parte integrantă a
ăprocesului” prevăzut de același text convențional; în acest sens,

MONITORUL OFICIAL AL ROMÂNIEI, PARTEA I, Nr. 905/20.XII.2011
este invocată jurisprudența Curții Europene a Drepturilor
Omului, respectiv hotărârile din 19 martie 1997, 28 iulie 1999 și
17 iunie 2004, pronunțate în cauzele Hornsby împotriva Greciei,
Immobiliare Saffi împotriva Italiei, respectiv Ruianu împotriva
României. S-a mai arătat că nici măcar complexitatea procedurii
interne de executare silită sau a sistemului bugetar al statului și
nici lipsa de fonduri sau a altor resurse nu poate scuti statul de
obligația sa, asumată în baza Convenției, de a garanta fiecărei
persoane dreptul la executarea unei hotărâri judecătorești
definitive și executorii într-un interval de timp rezonabil
(Hotărârea Curții Europene a Drepturilor Omului din 15 ianuarie
2009, pronunțată în Cauza Burdov 2 împotriva Rusiei). De
asemenea, se susține că legea criticată reprezintă o ingerință a
puterii legislative în administrarea justiției în scopul influențării
soluționării judiciare a unui proces, situație care este de natură
a încălca dreptul la un proces echitabil (este invocată, în acest
sens, Hotărârea din 9 decembrie 1994, pronunțată în Cauza
Papageorgion împotriva Greciei). Se arată că legea criticată
reprezintă o imixtiune în actul de justiție, iar efectul eșalonărilor
repetate constă în imposibilitatea unei anumite categorii de
creditori ai statului de a-și încasa drepturile salariale restante,
integral și în termen rezonabil. Mai mult, se învederează Curții
faptul că Guvernul român a recunoscut în unele cauze
soluționate de Curtea Europeană a Drepturilor Omului că o
durată de la 5 la 9 ani a procedurii judiciare încalcă art. 6 din
Convenție (a se vedea Decizia din 12 aprilie 2011 cu privire la
Cererea nr. 128/04 introdusă de Gheorghe David și alte cereri
împotriva României). În consecință, față de cele arătate, se
susține că este încălcat dreptul la un proces echitabil și la
soluționarea cauzelor într-un termen rezonabil.
Având în vedere cele de mai sus, se apreciază că această
intervenție a legiuitorului, având ca efect amânarea sine die a
executării unor hotărâri judecătorești, echivalează cu o decizie
prin care legislativul dispune neexecutarea unor hotărâri
judecătorești, ăanulând practic autoritatea și competențele
justiției”. În consecință este încălcat și principiul separației
puterilor în stat.
În privința pretinsei încălcări a dispozițiilor art. 44 din
Constituție, se arată că drepturile salariale câștigate prin hotărâri
judecătorești constituie un bun în sensul art. 1 din Protocolul
adițional la Convenție, fiind drepturi deja câștigate, iar amânarea
sine die a punerii în executare a acestora constituie o ingerință
de natură să afecteze dreptul de proprietate în substanța sa.
În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizarea a fost comunicată președinților celor
două Camere ale Parlamentului, precum și Guvernului, pentru
a-și exprima punctele lor de vedere.
Președintele Senatului a transmis Curții Constituționale, cu
Adresa nr. I/740 din 25 octombrie 2011, punctul său de vedere,
în care se arată că sesizarea de neconstituționalitate este
întemeiată.
În privința criticilor de neconstituționalitate extrinseci, se
susține că, prin adoptarea Legii pentru aprobarea Ordonanței
de urgență a Guvernului nr. 71/2009, a fost încălcat principiul
bicameralismului și că aceasta nu poate acoperi viciile de
neconstituționalitate ale ordonanței de urgență, act care a fost
adoptat cu încălcarea art. 115 alin. (4) și (6) din Constituție.
În privința criticilor de neconstituționalitate intrinseci, se arată
că a fost încălcat principiul separației puterilor în stat, există o
discriminare între angajații din mediul public și cel privat, se
încalcă dreptul persoanelor la soluționarea cauzei lor într-un
termen rezonabil, precum și dreptul de proprietate al acestora.
Toate acestea aduc în prim-plan încălcarea prevederilor
Convenției pentru apărarea drepturilor omului și a libertăților
fundamentale.

25

Președintele Camerei Deputaților a transmis Curții
Constituționale, cu Adresa nr. 51/4.899 din 25 octombrie 2011,
punctul său de vedere, în care se arată că sesizarea de
neconstituționalitate este neîntemeiată.
În privința criticilor de neconstituționalitate extrinseci, se
susține că respingerea de către Senat a proiectului de lege de
aprobare a ordonanței de urgență coroborată cu adoptarea
proiectului de lege de aprobare cu modificări de către Camera
Deputaților nu are drept efect încălcarea principiului
bicameralismului. Camera Deputaților a adoptat legea criticată
pentru neconstituționalitate cu respectarea atât a materiei, cât și
a formei proiectului inițial al legii; în schimb, se susține că, în
situația în care Camera Deputaților ar fi trebuit să respingă
proiectul de lege pe motiv că Senatul, de asemenea, l-a respins,
s-ar fi ajuns la încălcarea principiului bicameralismului.
Se mai arată că Ordonanța de urgență a Guvernului
nr. 71/2009 a fost adoptată ca răspuns la situația de criză
economică și financiară mondială și că legea de aprobare a
acesteia nu afectează drepturi sau libertăți fundamentale, ci
doar plata unor drepturi de natură salarială, ceea ce nu poate
duce la concluzia încălcării art. 115 alin. (4) și (6) din Constituție.
Cu privire la criticile de neconstituționalitate intrinseci, se
arată că nu sunt încălcate prevederile art. 16 din Constituție,
întrucât situația angajaților din mediul bugetar este diferită față
de a celor ce își desfășoară activitatea în mediul privat, din
moment ce sursa salariilor de care beneficiază este chiar
bugetul de stat.
Se susține că executarea titlurilor executorii nu ține de
respectarea sau nu a dispozițiilor art. 21 din Constituție,
amânarea acesteia fiind necesară în condițiile de criză
economică existente. În privința termenului rezonabil în care
sunt executate hotărârile judecătorești, se apreciază că
rezonabilitatea trebuie să se supună situației de criză din
prezent. Prin urmare, termenul rezonabil de executare nu poate
fi decât cel în care interesul general nu va fi afectat, ăadică
numai după ce criza se va estompa. Abia atunci se poate
analiza o eventuală încălcare a unui termen rezonabil de
executare a titlurilor executorii în cauză”. De asemenea, se
învederează faptul că legiuitorul nu a încălcat principiul
separației puterilor în stat, din moment ce nu a modificat
conținutul hotărârilor judecătorești.
În final se mai apreciază că amânarea plății sumelor de bani
rezultate din hotărâri judecătorești nu este de natură să afecteze
dreptul de proprietate al celor care au obținut astfel de hotărâri,
din moment ce drepturile stabilite prin acestea există în
continuare.
Guvernul a transmis Curții Constituționale, cu Adresa
nr. 5/6.018/E.B. din 26 octombrie 2011, punctul său de vedere,
în care se arată că sesizarea de neconstituționalitate este
neîntemeiată.
Cu privire la criticile de neconstituționalitate extrinseci, se
menționează că nu este încălcat principiul constituțional al
bicameralismului, întrucât nu există diferențe majore de conținut
juridic între forma finală a legii și forma proiectului; în acest sens,
este invocată și jurisprudența Curții Constituționale în privința
acestui principiu, respectiv Decizia nr. 710 din 6 mai 2009.
Referitor la invocarea art. 115 alin. (4) și (6) din Constituție,
se arată că ordonanța de urgență a respectat la momentul
emiterii ei aceste dispoziții, invocându-se în acest sens Decizia
Curții Constituționale nr. 188 din 2 martie 2010. De asemenea,
se mai menționează că valoarea sumelor care intră sub
incidența acestei ordonanțe de urgență este de aproape 10.000
milioane lei, ceea ce reprezintă 1,7% din produsul intern brut
(PIB) prognozat pentru anul 2012. Această măsură ar diminua
dezechilibrele bugetare existente și ar menține deficitul bugetar
în limitele aprobate prin Legea nr. 275/2010 pentru aprobarea
plafoanelor unor indicatori specificați în cadrul fiscal-bugetar,
respectiv 3% din PIB în anul 2012.

26

MONITORUL OFICIAL AL ROMÂNIEI, PARTEA I, Nr. 905/20.XII.2011

În privința criticilor de neconstituționalitate intrinseci, este
menționată jurisprudența Curții Constituționale prin care aceasta
a constatat constituționalitatea Ordonanței de urgență a
Guvernului nr. 71/2009, jurisprudență reprezentată de Decizia
nr. 188 din 2 martie 2010, Decizia nr. 190 din 2 martie 2010,
Decizia nr. 712 din 25 mai 2010 și Decizia nr. 713 din 25 mai 2010.
De asemenea, se arată că dispozițiile art. 148 din Constituție,
invocate în susținerea obiecției de neconstituționalitate, nu sunt
incidente în cauză.
La termenul de judecată din 2 noiembrie 2011, Curtea, având
în vedere cererea de întrerupere a deliberărilor, a amânat
pronunțarea pentru data de 3 noiembrie 2011, când, având în
vedere imposibilitatea constituirii majorității prevăzute de art. 51
alin. (1) teza a doua din Legea nr. 47/1992 privind organizarea
și funcționarea Curții Constituționale, în temeiul art. 58 alin. (4)
din Legea nr. 47/1992, președintele Curții Constituționale a
dispus redeschiderea dezbaterilor pentru data de 28 noiembrie
2011, dată la care Curtea a pronunțat prezenta decizie.
C U R T E A,

examinând obiecția de neconstituționalitate, punctele de vedere
ale Președintelui Senatului, Camerei Deputaților și Guvernului,
raportul întocmit de judecătorul-raportor, dovezile depuse,
dispozițiile legii criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție,
precum și ale art. 1, art. 10, art. 15 și art. 18 din Legea
nr. 47/1992, republicată, să soluționeze sesizarea de
neconstituționalitate.
Obiectul controlului de constituționalitate, astfel cum rezultă
din sesizarea formulată, îl constituie dispozițiile Legii pentru
aprobarea Ordonanței de urgență a Guvernului nr. 71/2009
privind plata unor sume prevăzute în titluri executorii având ca
obiect acordarea de drepturi salariale personalului din sectorul
bugetar, care au următorul cuprins:
ăArticol unic. — Se aprobă Ordonanța de urgență a
Guvernului nr. 71/2009 privind plata unor sume prevăzute în
titluri executorii având ca obiect acordarea de drepturi salariale
personalului din sectorul bugetar, publicată în Monitorul Oficial
al României, Partea I, nr. 416 din 18 iunie 2009, cu următoarea
modificare:
— La articolul 1, alineatele (1) și (2) se modifică și vor avea
următorul cuprins:
«Art. 1. — (1) Plata sumelor prevăzute prin hotărâri
judecătorești având ca obiect acordarea unor drepturi de natură
salarială stabilite în favoarea personalului din sectorul bugetar,
devenite executorii până la data de 31 decembrie 2011, se va
realiza după o procedură de executare care începe astfel:
a) în anul 2012 se plătește 5% din valoarea titlului executoriu;
b) în anul 2013 se plătește 10% din valoarea titlului
executoriu;
c) în anul 2014 se plătește 25% din valoarea titlului
executoriu;
d) în anul 2015 se plătește 25% din valoarea titlului
executoriu;
e) în anul 2016 se plătește 35% din valoarea titlului
executoriu.
(2) În cursul termenului prevăzut la alin. (1) orice procedură
de executare silită se suspendă de drept.»”.
Dispozițiile constituționale pretins încălcate sunt cele ale
art. 1 alin. (4) și (5) privind principiile separației și echilibrului
puterilor în stat și al respectării Constituției și a supremației sale,
ale art. 11 alin. (2) privind dreptul internațional și dreptul intern,
ale art. 16 alin. (1) privind egalitatea în drepturi, ale art. 20
referitor la tratatele internaționale privind drepturile omului, ale

art. 21 alin. (2) și (3) privind accesul liber la justiție și dreptul la
un proces echitabil, ale art. 44 privind dreptul de proprietate
privată, ale art. 61 alin. (2) privind rolul și structura
Parlamentului, ale art. 73 alin. (1) privind categoriile de legi, ale
art. 75 alin. (4) privind procedura de adoptare a legilor, ale
art. 115 alin. (4) și (6) privind delegarea legislativă, ale art. 124
privind înfăptuirea justiției, precum și ale art. 148 alin. (2) și (4)
privind aplicarea cu prioritate a actelor cu caracter obligatoriu
adoptate la nivelul Uniunii Europene, respectiv obligația
autorităților naționale de a-și îndeplini obligațiile asumate.
Totodată, sunt considerate ca fiind încălcate și prevederile art. 6
paragraful 1 privind dreptul la un proces echitabil din Convenția
pentru apărarea drepturilor omului și a libertăților fundamentale
și art. 1 privind protecția proprietății din Protocolul adițional la
Convenție.
Examinând obiecția de neconstituționalitate, Curtea urmează
a se pronunța, pe de o parte, asupra unor aspecte de ordin
procedural ce se constituie în critici de neconstituționalitate
extrinseci, iar pe de altă parte, asupra criticilor de
neconstituționalitate intrinseci a legii supuse controlului.
Totuși, înainte de a proceda la analiza obiecției de
neconstituționalitate, Curtea urmează să constate că sesizarea
formulată îndeplinește condițiile prevăzute de art. 146 lit. a) din
Constituție sub aspectul titularilor dreptului de sesizare, întrucât
aceasta, astfel cum rezultă din listele anexate sesizării de
neconstituționalitate, a fost semnată de un număr de 140 de
deputați.
I. În privința criticilor de neconstituționalitate extrinseci, se
rețin următoarele:
1. În primul rând, Curtea observă că Senatul, în ședința sa
din 12 octombrie 2009, cu 47 de voturi pentru și 44 împotrivă a
adoptat proiectul legii de aprobare a ordonanței de urgență. La
12 octombrie 2011, Camera Deputaților a adoptat cu 143 de
voturi pentru, 108 împotrivă și 4 abțineri proiectul legii de
aprobare a ordonanței de urgență. Prin urmare, nu poate fi
reținut aspectul învederat de Președintele Camerei Deputaților
referitor la faptul că Senatul ar fi respins proiectul legii de
aprobare a ordonanței de urgență.
Prin Decizia nr. 710 din 6 mai 2009, publicată în Monitorul
Oficial al României, Partea I, nr. 358 din 28 mai 2009, sau
Decizia nr. 413 din 14 aprilie 2010, publicată în Monitorul Oficial
al României, Partea I, nr. 291 din 4 mai 2010, Curtea a stabilit
două criterii esențiale pentru a se determina cazurile în care prin
procedura legislativă se încalcă principiul bicameralismului.
Aceste criterii esențiale cumulative sunt:
a) existența unor deosebiri majore de conținut juridic între
formele adoptate de cele două Camere ale Parlamentului;
b) existența unei configurații deosebite, semnificativ diferită,
între formele adoptate de cele două Camere ale Parlamentului;
Din analiza comparată a documentelor privind inițierea și
desfășurarea procesului legislativ în cauză, respectiv a
proiectului de lege depus de Guvern, a formei adoptate de
Senat, ca primă Cameră sesizată, și a celei adoptate de Camera
Deputaților, în calitate de Cameră decizională, Curtea constată
că modificările operate de către Camera Deputaților față de
forma legii adoptate de Senat nu sunt de natură a genera nici
deosebiri majore de conținut juridic față de forma legii adoptată
de Senat și nici o configurație deosebită, semnificativ diferită
față de cea a proiectului de lege în forma adoptată de Senat.
Camera Deputaților a modificat art. 1 alin. (1) din Ordonanța
de urgență a Guvernului nr. 71/2009 în sensul stabilirii unei
perioade de eșalonare unice a plății sumelor de bani rezultate
din hotărâri judecătorești având ca obiect acordarea de drepturi
salariale personalului din sectorul bugetar pronunțate până la
data de 31 decembrie 2011, text pe care Senatul nu îl
modificase în calitate de Cameră de reflecție, având în vedere
data la care acesta a adoptat proiectul de lege, și anume

MONITORUL OFICIAL AL ROMÂNIEI, PARTEA I, Nr. 905/20.XII.2011
12 octombrie 2009. Practic, la data adoptării proiectului de lege
de către Senat erau supuse unei eșalonări unitare toate sumele
de bani rezultate din hotărârile judecătorești având ca obiect
acordarea de drepturi salariale personalului din sectorul bugetar
pronunțate; astfel, ceea ce a realizat Legea de aprobare a
Ordonanței de urgență a Guvernului nr. 71/2009 a fost
continuarea liniei de gândire impuse de Senat, respectiv
eșalonarea unitară a sumelor de bani rezultate din
hotărârile judecătorești având ca obiect acordarea de
drepturi salariale personalului din sectorul bugetar
pronunțate (ținând cont și de realitatea normativă consacrată
prin adoptarea Ordonanței de urgență a Guvernului nr. 18/2010,
a Ordonanței de urgență a Guvernului nr. 45/2010 sau a
Ordonanței de urgență a Guvernului nr. 113/2010). Prin urmare,
nu se poate susține că, sub acest aspect, cea de-a doua
Cameră, cea decizională, ar fi modificat sau ar fi deturnat
intenția normativă a Guvernului sau a primei Camere, cea de
reflecție.
Cu privire la reeșalonarea sumelor de bani rezultate din
hotărârile judecătorești menționate mai sus pronunțate până la
data de 31 decembrie 2010 și la eșalonarea plății sumelor de
bani rezultate din hotărârile judecătorești menționate mai sus
pronunțate în perioada 31 decembrie 2010 — 31 decembrie
2011, Curtea constată că cea de-a doua Cameră, cea
decizională, nu a deturnat sensul legii adoptate de Senat și nu
a dat o configurație juridică semnificativ diferită față de forma
adoptată de Senat de natură să încalce principiul
bicameralismului. Pe de o parte, au fost modificate perioada în
care urmează a fi executate hotărârile judecătorești, precum și
cuantumul procentual al sumelor aferente, iar, pe de altă parte,
a fost eșalonată, ca efect conex al existenței unui calendar unic
de executare a hotărârilor judecătorești menționate, plata
sumelor de bani aferente titlurilor executorii având ca obiect
acordarea de drepturi salariale personalului din sectorul bugetar.
În schimb, alin. (2) al aceluiași articol a fost modificat de
Camera Deputaților în sensul revenirii sale la conținutul normativ
pe care acesta l-a avut la momentul adoptării ordonanței de
urgență, după ce în Senat, Cameră de reflecție, tot acest alineat
fusese eliminat [în mod greșit în forma legii adoptate de Senat
apare ca fiind abrogat art. 2 alin. (2) din Ordonanța de urgență
a Guvernului nr. 71/2009, text, de fapt, inexistent; în mod corect,
referirea vizează art. 1 alin. (2), astfel cum rezultă de altfel și din
raportul suplimentar comun întocmit de Comisia pentru muncă,
familie și protecție socială și Comisia juridică, de numiri,
disciplină, imunități și validări, depus sub nr. 284 din 7 octombrie
2009].
În consecință, se reține că au fost respectate, sub aspectul
modului de legiferare, dispozițiile constituționale ale art. 1
alin. (5), art. 61 alin. (2), art. 73 alin. (1) și art. 75 alin. (4).
2. În privința respectării art. 115 alin. (4) și (6) din Constituție,
se observă că aceste dispoziții constituționale vizează condiții
de formă care trebuie respectate la adoptarea ordonanțelor de
urgență. Rezultă că, prin critica lor, autorii obiecției de
neconstituționalitate contestă constituționalitatea Ordonanței de
urgență a Guvernului nr. 71/2009 sub aspectul condițiilor de
formă. Aceste condiții, desigur, trebuie analizate în raport cu
momentul la care aceasta a fost adoptată. Având în vedere
faptul că eventualele vicii de neconstituționalitate ale
ordonanțelor de urgență nu pot fi acoperite prin legea de
aprobare și că legea care ar aproba o ordonanță de urgență
neconstituțională este ea însăși neconstituțională, Curtea este
competentă să analizeze în cadrul controlului a priori de
constituționalitate ce privește legea de aprobare însăși
îndeplinirea de către ordonanța de urgență aprobată a condițiilor
prevăzute de art. 115 alin. (4) și (6) din Constituție (în acest
sens, cu titlu exemplificativ, se rețin Decizia nr. 584 din 13 iunie
2007, publicată în Monitorul Oficial al României, Partea I, nr. 457

27

din 6 iulie 2007, Decizia nr. 421 din 9 mai 2007, publicată în
Monitorul Oficial al României, Partea I, nr. 367 din 30 mai 2007,
sau Decizia nr. 919 din 6 iulie 2011, publicată în Monitorul Oficial
al României, Partea I, nr. 504 din 15 iulie 2011).
Astfel, în această privință, Curtea observă că, printr-o bogată
jurisprudență, a stabilit faptul că a existat o situație extraordinară
la momentul la care a fost adoptată ordonanța de urgență (a se
vedea pe larg, în acest sens, Decizia nr. 188 din 2 martie 2010,
publicată în Monitorul Oficial al României, Partea I, nr. 237 din
14 aprilie 2010, Decizia nr. 190 din 2 martie 2010, publicată în
Monitorul Oficial al României, Partea I, nr. 224 din 9 aprilie 2010,
Decizia nr. 712 din 25 mai 2010, publicată în Monitorul Oficial al
României, Partea I, nr. 416 din 22 iunie 2010, Decizia nr. 713
din 25 mai 2010, publicată în Monitorul Oficial al României,
Partea I, nr. 430 din 28 iunie 2010, Decizia nr. 714 din 25 mai
2010, publicată în Monitorul Oficial al României, Partea I, nr. 422
din 24 iunie 2010, Decizia nr. 823 din 22 iunie 2010, publicată în
Monitorul Oficial al României, Partea I, nr. 611 din 30 august
2010) și că această ordonanță de urgență nu a afectat, în
înțelesul constituțional al termenului, astfel cum a fost stabilit
prin Decizia nr. 1.189 din 6 noiembrie 2008, publicată în
Monitorul Oficial al României, Partea I, nr. 787 din 25 noiembrie
2008, drepturi și libertăți fundamentale, din moment ce nu
acestea au fost încălcate (a se vedea, în acest sens, spre
exemplu, Decizia nr. 1.042 din 14 iulie 2011, publicată în
Monitorul Oficial al României, Partea I, nr. 647 din 9 septembrie
2011).
II. În privința criticilor de neconstituționalitate intrinseci,
Curtea constată următoarele:
1. Susținerea referitoare la încălcarea art. 16 din Constituție
nu poate fi reținută. Astfel, prin Decizia nr. 874 din 25 iunie 2010,
publicată în Monitorul Oficial al României, Partea I, nr. 433 din
28 iunie 2010, sau Decizia nr. 1.658 din 28 decembrie 2010,
publicată în Monitorul Oficial al României, Partea I, nr. 44 din
18 ianuarie 2011, Curtea a statuat că angajații din mediul public
nu se află în aceeași situație juridică cu cei din mediul privat.
Cei care sunt angajați în raporturi de muncă în mediul bugetar
sunt legați, în mod esențial, din punctul de vedere al sursei din
care sunt alimentate salariile/indemnizațiile sau soldele, de
bugetul public național, de încasările și de cheltuielile din acest
buget, dezechilibrarea acestuia putând avea consecințe în ceea
ce privește diminuarea cheltuielilor din acest buget. Or,
salariile/indemnizațiile/soldele reprezintă astfel de cheltuieli —
mai exact, cheltuieli de personal. În schimb, în mediul privat
raporturile de muncă sunt guvernate întotdeauna de contractul
individual de muncă încheiat între un angajat și un angajator.
De altfel, aceasta este și rațiunea pentru care angajații plătiți
din fonduri publice sunt retribuiți în baza unei legi-cadru unice.
Prin urmare, nu se poate reține că legea de aprobare a
ordonanței de urgență ar crea o diferență de tratament juridic
între angajații din mediul public și cei din mediul privat, fără a
exista o justificare obiectivă și rațională. Această justificare este
dată tocmai de legătura indisolubilă existentă între drepturile de
natură salarială ce se constituie în cheltuieli de personal și
bugetul de stat.
Totodată, Curtea observă că măsura suspendării de drept a
procedurilor de executare este una necesară pentru a se putea
realiza finalitatea avută în vedere, respectiv eșalonarea sumelor
de bani rezultate din hotărâri judecătorești, fiind aplicată în mod
egal tuturor persoanelor ce intră sub incidența acesteia. Pretinsa
lipsă de egalitate, în privința posibilității debitorului de a cere
suspendarea executării silite, între situația statului ca creditor în
cadrul raporturilor de drept fiscal și cea a cetățeanului ca creditor
al statului în ipoteza Ordonanței de urgență a Guvernului
nr. 71/2009 nu poate fi reținută. În primul caz, se aduc în discuție
dreptul fiscal și procedura fiscală, materii care fac parte din

28

MONITORUL OFICIAL AL ROMÂNIEI, PARTEA I, Nr. 905/20.XII.2011

dreptul public, ăceea ce înseamnă că subiecții unor atari
raporturi nu pot fi egali în drepturi și obligații. Astfel, unul dintre
subiectele raportului de drept fiscal, și anume organul fiscal, are
o poziție dominantă, fiind înzestrat cu exercițiul puterii de stat” (a
se vedea Decizia nr. 1.357 din 27 octombrie 2009, publicată în
Monitorul Oficial al României, Partea I, nr. 852 din 9 decembrie
2009, sau Decizia nr. 894 din 6 iulie 2010, publicată în Monitorul
Oficial al României, Partea I, nr. 576 din 13 august 2010).
Astfel, statului-creditor în raporturile de drept fiscal i se poate
opune suspendarea executării silite cu plata unei cauțiuni, dar
nu suspendarea provizorie a executării, iar cetățeanului-creditor
în raporturile reglementate de legea criticată i se va opune o
suspendare de drept a executării silite. Diferența de tratament
juridic rezidă tocmai din specificitatea raporturilor de drept fiscal,
în care statul are o largă marjă de apreciere, din finalitatea
urmărită prin suspendarea de drept a executării silite (și anume,
eșalonarea plății sumelor de bani rezultate din hotărâri
judecătorești) și din nevoia urgentă pe moment a echilibrării
bugetului de stat.
2. Referitor la critica de neconstituționalitate ce privește
încălcarea art. 21 alin. (2) și (3) din Constituție privind accesul
liber la justiție și la un proces echitabil, Curtea observă că
aceasta trebuie analizată în corelare cu dispozițiile art. 135
alin. (2) lit. b) din Constituție, potrivit cărora statul are obligația
să asigure protejarea intereselor naționale în activitatea
economică, financiară și valutară. Acest lucru înseamnă că
statul are obligația constituțională de a veghea la protejarea
intereselor sus-menționate în vederea asigurării stabilității sale
economice și financiare. Numai în acest fel devine un factor
credibil la nivel național și internațional și în măsură să respecte
art. 126 din Tratatul privind funcționarea Uniunii Europene,
publicat în Jurnalul Oficial al Uniunii Europene nr. C83 din
30 martie 2010.
Drepturile fundamentale consacrate prin Constituție nu au o
existență abstractă, ele exercitându-se în corelare și coroborare
cu celelalte prevederi constituționale. Această interdependență
funcțională determină atât cadrul în care aceste drepturi se
exercită, cât și conținutul material concret al acestora. În cauza
de față, a nu lua în considerare prevederile art. 135 alin. (2) lit. b)
din Constituție ar echivala cu convertirea unor drepturi
esențialmente normative de natură constituțională, precum
accesul liber la justiție și la un proces echitabil, în concepte
filosofice abstracte. Prin urmare, drepturile fundamentale sunt
influențate de principiile de bază care călăuzesc însăși existența
statului, iar conținutul lor normativ ține cont de această situație.
Desigur, numai Curtea Constituțională este cea competentă
să aprecieze asupra acestui conținut, întrucât este garantul
supremației Constituției și unica autoritate de jurisdicție
constituțională din România [a se vedea în acest sens
art. 142 alin. (1) din Constituție, precum și art. 1 alin. (1) și (2) din
Legea nr. 47/1992]. De asemenea, conținutul drepturilor și
libertăților fundamentale astfel stabilit determină însuși nivelul
de protecție pe care Constituția îl garantează acestora.
În acest context, Curtea reiterează considerentele sale de
principiu stabilite prin Decizia nr. 188 din 2 martie 2010,
precitată, în care a reținut că eșalonările succesive ale plății
sumelor de bani rezultate din hotărâri judecătorești reprezintă
măsuri de natură să întărească finalitatea procesului judiciar, în
sensul că reprezintă un prim pas important al debitorului de a-și
executa creanța. Curtea a arătat că executarea creanței într-o
perioadă de 3 ani nu reprezintă o durată excesivă a executării
unei hotărâri judecătorești, datorită caracterului sistemic al
problemelor apărute în legătură cu executarea titlurilor executorii
ale personalului bugetar.
Întărind cele stabilite prin decizia menționată, Curtea
constată că termenul rezonabil, dat fiind determinările impuse
de art. 135 alin. (1) lit. b) din Constituție, este un concept

esențialmente variabil și aprecierea sa se face în funcție de
circumstanțele cauzei și ținând seama de complexitatea cauzei,
de comportamentul reclamanților și de cel al autorităților
competente, precum și de miza litigiului pentru părțile în cauză
(a se vedea Hotărârea din 27 iunie 2000, pronunțată în Cauza
Frydlender împotriva Franței, paragraful 43, sau Hotărârea din
15 februarie 2007, pronunțată în Cauza Raylyan împotriva
Rusiei, paragraful 31, Hotărârea din 15 ianuarie 2009,
pronunțată în Cauza Kozodoyev și alții împotriva Rusiei,
paragraful 10, Hotărârea din 22 noiembrie 2011, pronunțată în
Cauza Güldane Acar și alții împotriva Turciei, paragraful 22,
Hotărârea din 24 noiembrie 2011, pronunțată în Cauza
Chernysh împotriva Ucrainei, paragraful 21).
În cauza de față, Curtea observă că miza litigiului (a se
vedea și definiția dată procesului civil în jurisprudența Curții
Constituționale, respectiv Decizia nr. 458 din 31 martie 2009,
publicată în Monitorul Oficial al României, Partea I, nr. 256 din
17 aprilie 2009) este una foarte mare pentru stat,
reprezentantul intereselor generale ale societății, întrucât
se pune în discuție chiar stabilitatea sa economică, în timp
ce pentru creditorii statului, respectiv personalul bugetar
plătit din fonduri publice, miza constă în recuperarea unor
suplimente la salariul/indemnizația/solda de bază, care,
deci, nu afectează dreptul constituțional la salariu. O atare
concluzie rezultă și din Decizia Curții Constituționale nr. 355 din
22 martie 2011, publicată în Monitorul Oficial al României,
Partea I, nr. 500 din 13 iulie 2011, în care s-a arătat că
ăOrdonanța de urgență a Guvernului nr. 71/2009 privind plata
unor sume prevăzute în titluri executorii având ca obiect
acordarea de drepturi salariale personalului din sectorul bugetar
nu vizează ipoteza art. 78 din Legea nr. 53/2003 — Codul muncii
[devenit art. 80 după republicarea acestuia în Monitorul Oficial
al României, Partea I, nr. 345 din 18 mai 2011], ci ipoteza unor
drepturi salariale suplimentare obținute prin legi speciale.
Persoanele care au câștigat în instanță drepturi salariale ca
urmare a concedierii, după ce instanța de judecată a stabilit că
aceasta a fost efectuată în mod netemeinic sau nelegal, așa
cum este prevăzut în art. 78 din Legea nr. 53/2003 — Codul
muncii, se află în altă situație juridică decât cea vizată de [...]
Ordonanța de urgență a Guvernului nr. 71/2009”.
Prin urmare, conceptul de termen rezonabil trebuie privit atât
din perspectiva cetățeanului, creditor, cât și din cea a statului,
debitor. Dacă s-ar privi unilateral acest termen s-ar ajunge la
situații nepermise, respectiv executarea hotărârilor judecătorești fie
într-un interval mai mare de timp, care poate apărea ca fiind
rezonabil pentru stat, dar total contrar intereselor cetățeanului,
fie într-o perioadă de timp foarte scurtă, care pare rezonabilă
pentru cetățean, dar contrară stabilității economice și financiare
pe care statul trebuie să o asigure. În consecință, termenul
rezonabil trebuie apreciat și stabilit din analiza concurentă
a intereselor generale ale societății cu cele ale cetățeanului.
Or, în cauza de față, termenul în care urmează a se eșalona,
respectiv reeșalona debitele statului ține cont atât de interesele
debitorului, cât și de cele ale creditorului, existând un just
echilibru între acestea.
Curtea observă că, spre deosebire de cele stabilite de Curtea
Europeană a Drepturilor Omului prin Hotărârea din 15 ianuarie
2009, pronunțată în Cauza Burdov 2 împotriva Rusiei, sau prin
Hotărârea din 15 octombrie 2009, pronunțată în Cauza Yuriy
Nikolayevich Ivanov împotriva Ucrainei, statul român nu numai
că nu refuză executarea hotărârilor judecătorești, ci se obligă la
plata eșalonată a sumelor prevăzute prin acestea. Astfel, rezultă
că situațiile avute în vedere nu sunt comparabile; în speță, nu
este vorba de complexitatea procedurii interne de executare sau
a sistemului bugetar public ori de faptul că autoritățile statului
se prevalează de lipsa de fonduri sau a altor resurse pentru
executarea hotărârilor judecătorești, ci de problema sistemică

MONITORUL OFICIAL AL ROMÂNIEI, PARTEA I, Nr. 905/20.XII.2011
ce rezultă din plata sumelor de bani care ar trebui executate și
de impactul acesteia asupra stabilității economice și financiare
a țării. De asemenea, nici cele stabilite în Hotărârea din
25 octombrie 2011, pronunțată în Cauza Tkhyegepso și alții
împotriva Rusiei, paragrafele 17 și 18, nu sunt aplicabile în
situația de față, întrucât statul se confruntă cu o problemă
sistemică și nu depinde de voința lui faptul de a executa sau nu
imediat hotărârile judecătorești ce intră sub incidența legii
criticate. Din contră, depune toate eforturile în acest sens.
Curtea Constituțională a mai arătat, prin Decizia nr. 188 din
2 martie 2010, că executarea eșalonată a unor titluri executorii
care au ca obiect drepturi bănești nu este interzisă în niciun mod
de Convenția pentru apărarea drepturilor omului și a libertăților
fundamentale; executarea uno icto constituie o modalitate de
executare, însă nu singura pe care statul o poate alege.
Având în vedere cele de mai sus, Curtea observă că statul a
făcut uz de marja sa de apreciere în privința termenului în care
să fie executate hotărârile judecătorești, tocmai datorită situației
economice și financiare îngrijorătoare în care se află, ceea ce nu
este contrar nici art. 21 alin. (3) din Constituție și nici art. 6
paragraful 1 din convenția sus-menționată.
De asemenea, își mențin valabilitatea mutatis mutandis, în
privința criticii de neconstituționalitate care vizează art. 1 alin. (4)
din Constituție, cele stabilite prin Decizia nr. 188 din 2 martie
2010, decizie prin care Curtea a arătat că pretinsa încălcare a
prevederilor constituționale ale art. 1 alin. (4) privind principiul
separației și echilibrului puterilor în stat, coroborate cu cele ale
art. 126 alin. (1) privind instanțele judecătorești, nu poate fi
reținută din moment ce nu se refuză aplicarea hotărârilor
judecătorești, ci, din contră, acestea sunt recunoscute, iar statul
își ia angajamentul ferm de a le executa întocmai potrivit
criteriilor rezonabile și obiective stabilite în actul normativ
contestat. Prin urmare, reglementarea criticată nu este o măsură
prin care se interzice nici măcar temporar executarea unei
hotărâri judecătorești și, în consecință, nu reprezintă o imixtiune
a puterii legislative în procesul de realizare a justiției.
3. Curtea Europeană a Drepturilor Omului a stabilit în mod
constant că despăgubirea recunoscută printr-o decizie
definitivă și executorie constituie un bun în sensul art. 1 din
Protocolul nr. 1: neexecutarea plății într-un termen rezonabil a
constituit deci o atingere a dreptului reclamantului la respectarea
bunurilor, ca și faptul că lipsa de lichidități nu poate justifica un
asemenea comportament (Hotărârea din 9 decembrie 1994,
pronunțată în Cauza Rafinăriile grecești Stran și Stratis
Andreadis împotriva Greciei, paragraful 59, Hotărârea din 19
octombrie 2000, pronunțată în Cauza Ambruosi împotriva Italiei,
paragrafele 20 și 21, Hotărârea din 7 mai 2002, pronunțată în
Cauza Burdov 1 împotriva Rusiei, paragraful 40, Hotărârea din
6 octombrie 2005, pronunțată în Cauza Androsov împotriva
Rusiei, paragraful 69, Hotărârea din 26 aprilie 2006, pronunțată
în Cauza Zubko și alții împotriva Ucrainei, paragraful 65,
Hotărârea din 22 februarie 2007, pronunțată în Cauza
Gavrileanu împotriva României, paragraful 52, Hotărârea din
27 iulie 2010, pronunțată în Cauza Streltsov și alți pensionari
militari din Novocherkassk împotriva Rusiei, paragraful 71,
Hotărârea din 28 iunie 2011, pronunțată în Cauza Ștefan
Angelescu și alții împotriva României, paragraful 17, Hotărârea
din 15 noiembrie 2011, pronunțată în Cauza Mistreanu împotriva
Moldovei, paragraful 39).
Se observă că reglementarea criticată nu consacră o privare
de proprietate, ci mai degrabă o ingerință în privința dreptului
persoanelor fizice la respectarea bunurilor lor.
Pentru ca restrângerea menționată să poată fi justificată
trebuie întrunite, în mod cumulativ, cerințele expres prevăzute
de art. 53 din Constituție, și anume:
— să fie prevăzută prin lege;
— să se impună;

29

— să se circumscrie motivelor expres prevăzute de textul
constituțional, și anume pentru: apărarea securității naționale, a
ordinii, a sănătății ori a moralei publice, a drepturilor și a
libertăților cetățenilor; desfășurarea instrucției penale;
prevenirea consecințelor unei calamități naturale, ale unui
dezastru ori ale unui sinistru deosebit de grav;
— să fie necesară într-o societate democratică;
— să fie proporțională cu situația care a determinat-o;
— să fie aplicată în mod nediscriminatoriu;
— să nu aducă atingere existenței dreptului sau a libertății.
Astfel, prima condiție este respectată, aflându-ne în fața unui
act de reglementare primară; ingerința se impune în vederea
restructurării și echilibrării cheltuielilor bugetare, precum și
pentru respectarea prevederilor art. 126 din Tratatul privind
funcționarea Uniunii Europene, publicat în Jurnalul Oficial al
Uniunii Europene nr. C83 din 30 martie 2010, coroborate cu
art. 1 din Protocolul nr. 12 la Tratat privind procedura aplicabilă
deficitelor excesive. Acest lucru înseamnă menținerea unui
raport între deficitul public prevăzut sau realizat și produsul
intern brut la prețurile pieței de 3%.
De asemenea, se constată că situația de criză financiară
mondială afectează, în lipsa unor măsuri adecvate, stabilitatea
economică a țării și, implicit, securitatea națională. Executarea
necontrolată a peste 27.700 hotărâri judecătorești executorii
existente la data de 31 decembrie 2010 ce privesc numai
creanțe salariale în valoare de peste 8.028.252 milioane lei ar
duce la crearea unui dezechilibru bugetar din moment ce suma
totală menționată reprezintă 1,4 din produsul intern brut estimat
pe anul 2012 și 19,5% din plafonul nominal al cheltuielilor de
personal aferente bugetului pe anul 2012. Astfel ar fi afectate
stabilitatea economică a statului și, implicit, securitatea
națională; în acest context intervine și obligația statului ca, în
temeiul art. 135 alin. (2) lit. b) din Constituție, să asigure
ăprotejarea intereselor naționale în activitatea economică,
financiară și valutară”. De altfel, Parlamentul trebuie să
păstreze controlul asupra deciziilor fundamentale în
domeniul politicii bugetare și are o marjă de apreciere în
acest domeniu, trebuind să asigure sustenabilitatea
bugetului și performanța economică a statului. Curtea
Constituțională trebuie să respecte această marjă de apreciere,
controlul său limitându-se la încălcările evidente ale textelor
constituționale (a se vedea în acest sens și Hotărârea
Tribunalului Constituțional Federal german 2 BvR 987/10 din
7 septembrie 2011 privind soluționarea plângerilor de
neconstituționalitate formulate împotriva pachetului de măsuri
privind ajutorul financiar acordat Greciei și fondul de salvare a
monedei euro).
Cele de mai sus demonstrează cu prisosință faptul că
măsura criticată este necesară într-o societate democratică.
În privința proporționalității măsurii, Curtea observă că
atingerea adusă bunurilor persoanelor care beneficiază de
hotărâri judecătorești de natura celor prevăzute de Ordonanța
de urgență a Guvernului nr. 71/2009 este rezultatul efectului
sistemic, structural pe care acestea îl au asupra bugetului de
stat în condiții de criză economică și financiară accentuată. Prin
urmare, situația invocată este una diferită de cea a unor hotărâri
judecătorești izolate, gradul mare de abatere de la obișnuit în
cazul de față fiind unul mare. Nu este vorba despre o omisiune
a statului, despre lipsa de diligență a acestuia, despre eventuala
sa opoziție față de autoritatea de care se bucură hotărârile
judecătorești, ci de necesitatea creării unui echilibru între
interesele generale ale societății și interesele particulare ale
persoanelor care intră sub incidență ordonanței de urgență
criticate. Astfel, cum arată și Curtea Europeană a Drepturilor
Omului, o astfel de măsură trebuie să păstreze un just echilibru
între interesele statului și cele ale reclamanților (Hotărârea
din 26 aprilie 2006, pronunțată în Cauza Zubko și alții împotriva

30

MONITORUL OFICIAL AL ROMÂNIEI, PARTEA I, Nr. 905/20.XII.2011

Ucrainei, paragraful 67 sau Hotărârea din 5 ianuarie 2000,
pronunțată în Cauza Beyeler împotriva Italiei, paragraful107).
În consecință, măsura eșalonării executării hotărârilor
judecătorești păstrează un astfel de echilibru, Guvernul arătând
că valoarea unor astfel de titluri executorii până la data de
31 decembrie 2010 era peste 8.028.252 milioane lei
(aproximativ 2 miliarde de euro), iar numărul acestora era peste
27.700 la nivelul întregii țări.
Reiese astfel că suportarea acestei sarcini nu incumbă
numai anumitor persoane sau unui anumit grup defavorizat care
să suporte în final o sarcină excesivă și disproporționată pentru
echilibrarea situației economice a statului (neaflându-ne deci în
situația reclamantului din Cauza Kjartan Asmundsson împotriva
Islandei, Hotărârea Curții Europene a Drepturilor Omului din
12 octombrie 2004), ci vizează totalitatea angajaților din mediul
public care până la data de 31 decembrie 2010 au obținut
hotărâri judecătorești ce vizează drepturi salariale.
În fine, Curtea reține că măsura este aplicată
nediscriminatoriu, respectiv tuturor angajaților din sfera publică

în favoarea cărora au fost pronunțate hotărâri judecătorești prin
care au fost acordate drepturi salariale.
Concluzia care se impune este aceea că statul nu contestă
existența unui bun în sensul art. 1 din Protocolul adițional la
Convenție, ănu neagă existența și întinderea despăgubirilor
constatate prin hotărâri judecătorești și nu refuză punerea în
aplicare a acestora. Măsura criticată este mai degrabă una de
garantare a dreptului de proprietate asupra bunului dobândit în
sensul Convenției, fiind deci o aplicare a art. 44 alin. (2) din
Constituție, în condițiile unei crize financiare accentuate” (a se
vedea Decizia nr. 188 din 2 martie 2010, precitată). Rezultă că
prin eșalonarea efectuată statul nu a afectat esența dreptului de
proprietate, nu a adus atingere substanței acestui drept și cu
atât mai puțin nu a negat existența acestuia.
În fine, Curtea constată că dispozițiile art. 148 din Constituție,
invocate în susținerea obiecției de neconstituționalitate, nu sunt
incidente în cauză, autorii sesizării neaducând argumente în
sensul că autoritățile statului nu și-ar îndeplini obligațiile stabilite
în Tratatul de aderare la Uniunea Europeană.

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Constată că dispozițiile Legii pentru aprobarea Ordonanței de urgență a Guvernului nr. 71/2009 privind plata unor sume
prevăzute în titluri executorii având ca obiect acordarea de drepturi salariale personalului din sectorul bugetar sunt constituționale.
Definitivă și general obligatorie.
Decizia se comunică Președintelui României și se publică în Monitorul Oficial al României, Partea I.
Dezbaterile au avut loc la data de 28 noiembrie 2011 și la acestea au participat: Augustin Zegrean, președinte, Aspazia
Cojocaru, Acsinte Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás Valentin Zoltán și
Tudorel Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Benke Károly

O P I N I E S E PA R AT Ă

În dezacord cu opinia majoritară, susținem că obiecția de
neconstituționalitate a dispozițiilor Legii pentru aprobarea
Ordonanței de urgență a Guvernului nr. 71/2009 privind plata
unor sume prevăzute în titluri executorii având ca obiect
acordarea de drepturi salariale personalului din sectorul bugetar
trebuia admisă pentru următoarele motive:
Caracterul unitar al procesului civil impune respectarea
garanțiilor ce caracterizează dreptul la un proces echitabil atât
în faza judecății, cât și în cea a executării silite.
În legătură cu prevederile art. 21 alin. (2) și (3) privind
accesul liber la justiție și la un proces echitabil, Curtea
Constituțională, prin Decizia nr. 188 din 2 martie 2010, publicată
în Monitorul Oficial al României, Partea I, nr. 237 din 14 aprilie
2010, a reținut că, ăpotrivit jurisprudenței sale — Decizia nr. 458
din 31 martie 2009, publicată în Monitorul Oficial al României,
Partea I, nr. 256 din 17 aprilie 2009 — «procesul civil parcurge
două faze: judecata și executarea silită, aceasta din urmă
intervenind în cazul hotărârilor susceptibile de a fi puse în
executare cu ajutorul forței de constrângere a statului sau a altor

titluri executorii, în măsura în care debitorul nu își execută de
bunăvoie obligația»”.
Prin Decizia nr. 6 din 11 noiembrie 1992, publicată în
Monitorul Oficial al României, Partea I, nr. 48 din 4 martie 1993,
Curtea a stabilit că ăîn virtutea principiului separației puterilor în
stat, Parlamentul nu are dreptul să intervină în procesul de
realizare a justiției [...]. De aceea, o dispoziție legală prin care se
suspendă cursul judecății sau executarea hotărârilor
judecătorești definitive referitoare la anumite cauze determinate
este neconstituțională”.
Soluționarea cauzelor într-un termen rezonabil este un drept
fundamental consacrat atât în Constituția României [art. 21
alin. (3), cât și în Convenția pentru apărarea drepturilor omului
și a libertăților fundamentale (art. 6)].
Prelungirea excesivă a termenului pentru executarea unor
hotărâri judecătorești definitive și irevocabile încalcă aceste
drepturi fundamentale.
În acest sens s-a pronunțat în repetate rânduri și Curtea
Europeană a Drepturilor Omului

MONITORUL OFICIAL AL ROMÂNIEI, PARTEA I, Nr. 905/20.XII.2011
Soluționând Cererea nr. 60.858/00 și pronunțând Decizia de
admisibilitate din 17 septembrie 2002 în cauza Vasyl Petrovych
Krapyvnytskiy împotriva Ucrainei, Curtea Europeană a
Drepturilor Omului a apreciat că un termen de 2 ani și 7 luni de
executare a unei hotărâri judecătorești nu este excesiv în
condițiile concrete ale cauzei, respectiv lipsa vădită de fonduri a
unității militare debitoare. Totodată, în Cauza Burdov împotriva
Rusiei, 2002, aceeași curte a apreciat că o autoritate statală nu
ar putea să invoce lipsa de lichidități pentru a justifica refuzul de
a executa o condamnare.
Executarea unei sentințe sau a unei decizii, indiferent de
instanța care o pronunță, trebuie considerată ca făcând parte
integrantă din ăproces”, în sensul art. 6 paragraful 1 din
Convenție. Dreptul de acces la justiție ar fi iluzoriu dacă ordinea
juridică internă a unui stat contractant ar permite ca o hotărâre
definitivă și obligatorie să rămână fără efect în detrimentul unei
părți [Immobiliare Saffi împotriva Italiei, Hotărârea din 28 iulie
1999, paragraful 63, Sandor împotriva României, Hotărârea din
24 martie 2005, paragraful 23]. Pe cale de consecință, dacă
administrația refuză sau omite să execute o hotărâre
judecătorească ori întârzie în executarea acesteia, garanțiile
art. 6 de care a beneficiat justițiabilul în fața instanțelor
judecătorești își pierd orice rațiune de a fi (Hornsby împotriva
Greciei, Hotărârea din 19 martie 1997, paragraful 41, și
Societatea Comercială ăRuxandra Trading” — S.R.L. împotriva
României, Hotărârea din 12 iulie 2007, paragraful 55).
Este sarcina statului, în speță debitor, de a executa hotărârile
judecătorești dacă factorii care împiedică sau blochează
executarea deplină și în timp rezonabil a acestora sunt sub
controlul autorităților (Cauza Yuriy Nikolayevich Ivanov împotriva
Ucrainei, Hotărârea din 15 octombrie 2009, paragraful 54, sau
Cauza Sokur împotriva Ucrainei, Hotărârea din 26 aprilie 2005,
paragraful 33).
În cauza Immobiliare Saffi împotriva Italiei (Hotărârea din
29 iulie 1999 — paragraful 74) s-a arătat că o întârziere în
executarea unei hotărâri poate fi justificată de circumstanțe
particulare, dar întârzierea nu poate avea drept consecință
atingerea substanței dreptului protejat de art. 6 paragraful 1
din Convenție.
Pentru a decide dacă întârzierea este rezonabilă, se
analizează complexitatea procedurilor de executare,
comportamentul reclamantului și al autorităților, precum și
natura și miza litigiului pentru cel interesat (a se vedea
Hotărârea din 15 ianuarie 2009, pronunțată în Cauza
Kozodoyev împotriva Rusiei, paragraful 10, Hotărârea din 27
iunie 2000, pronunțată în Cauza Frydlender împotriva Franței,
paragraful 43, sau Hotărârea din 15 februarie 2007, pronunțată
în Cauza Raylyan împotriva Rusiei, paragraful 31).
Executarea unei hotărâri judecătorești care implică plata
unor despăgubiri bănești nu este considerată ca fiind complexă,
astfel încât o perioadă de peste 1 an de întârziere, 2 ani și 6 luni,
respectiv 3 ani și 9 luni în executarea acesteia nu este
considerată compatibilă cu Convenția (a se vedea cauzele
Kazakievich și nouă alți ăpensionari militari” împotriva Rusiei,
Hotărârea din 14 ianuarie 2010, paragraful 40, Zubko și alții
împotriva Ucrainei, Hotărârea din 26 aprilie 2006, paragraful 62,
și Tokazov împotriva Rusiei, Hotărârea din 13 ianuarie 2011,
paragraful 37).
Lipsa fondurilor bugetare nu poate constitui un motiv pentru
întârzierea executării hotărârilor judecătorești (a se vedea
Cauza Yuriy Nikolayevich Ivanov împotriva Ucrainei, Hotărârea
din 15 octombrie 2009, paragrafele 55 și 56, Cauza Ventorino
împotriva Italiei, Hotărârea din 17 mai 2011, paragraful 30, sau

31

Cauza Burdov 1 împotriva Rusiei, Hotărârea din 7 mai 2002,
paragraful 35).
În Cauza Güler și Kekeç împotriva Turciei (Hotărârea din
7 iunie 2011) s-a arătat că statul nu se poate prevala de lipsa de
fonduri pentru a nu își onora debitul rezultat dintr-o hotărâre
judecătorească (paragraful 22), astfel încât o întârziere de 7 și
8 ani în executarea unor hotărâri judecătorești încalcă art. 6
paragraful 1 din Convenție (paragraful 23). Menționăm că
hotărârile judecătorești au fost obținute în anii 2003 și 2004.
În cauza Tkhyegepso și alții împotriva Rusiei (Hotărârea din
25 octombrie 2011, paragrafele 17 și 18) s-a arătat că o
întârziere de peste 3 ani în executarea unei hotărâri
judecătorești (în cauză hotărârile au fost obținute în perioada
iulie 2000 — decembrie 2005) constituie o încălcare a art. 6
paragraful 1 din Convenție și art. 1 paragraful 1 din Protocolul
adițional la Convenție.
Complexitatea procedurii interne de executare sau a
sistemului bugetar public nu este de natură să exonereze
statul de la obligația sa prevăzută de Convenție de a
garanta tuturor dreptul de a fi executate într-un termen
rezonabil acele hotărâri judecătorești care sunt obligatorii
și executorii. Nu este permis autorităților statului a se
prevala de lipsa de fonduri sau a altor resurse ca scuză
pentru a nu onora debitul stabilit prin hotărâre
judecătorească. Este obligația statelor contractante să își
organizeze sistemul juridic în așa fel încât autoritățile competente
să își poată executa obligațiile (Cauza Burdov 2 împotriva
Rusiei, Hotărârea din 15 ianuarie 2009, paragraful 70, și Cauza
Streltsov și alți pensionari militari din Novocherkassk împotriva
Rusiei, Hotărârea din 27 iulie 2010, paragraful 71).
De altfel, termenul rezonabil trebuia să aibă în vedere
ambele părți și nu numai pe debitor.
Dacă, în mod excepțional, în procedura de executare a unei
hotărâri judecătorești poate fi acceptată intervenția unui stat
contractant, consecința unei asemenea intervenții nu poate fi
încetarea, invalidarea sau întârzierea într-o manieră excesivă a
executării și cu atât mai mult subminarea fondului deciziei
(Cauza Immobiliare Saffi împotriva Italiei, Hotărârea din 29 iulie
1999, paragraful 74).
Menționăm că hotărârile pronunțate în cauzele Burdov 2
împotriva Rusiei și Yuriy Nikolayevich Ivanov împotriva
Ucrainei, ambele din anul 2009, sunt hotărâri-pilot ce
privesc neexecutarea hotărârilor judecătorești pronunțate
de către instanțele naționale (atât lipsa executării, cât și
executarea cu întârziere a acestora).
Nu în ultimul rând, menționăm că Rezoluția Adunării
Parlamentare a Consiliului Europei nr. 1.787 din 26 ianuarie
2011, intitulată Implementarea hotărârilor Curții Europene a
Drepturilor Omului1), pe lângă problemele rezultate din Cauza
Maria Atanasiu și alții împotriva României (Hotărârea din
12 octombrie 2010), atrage atenția în privința României asupra
neexecutării hotărârilor judecătorești definitive, ca problemă
structurală — pct. 7.6 din Rezoluție. Prin urmare, se solicită
autorităților statului să ia toate măsurile necesare pentru a
rezolva problemele identificate (pct. 10.3 din Rezoluție).
Debitorul, potrivit dreptului comun, nu își poate hotărî
unilateral modul de executare a obligațiilor rezultate din
hotărârile judecătorești definitive și irevocabile. Există
posibilitatea ca de comun acord cu reprezentanții creditorilor să
încheie un protocol prin care să stabilească, în caz de
imposibilitate de executare, tranșele și termenele de plată a
obligațiilor.

1) Potrivit art. 24.1.b. din Regulile de procedură ale Adunării Parlamentare a Consiliului Europei, o rezoluție exprimă decizia Adunării asupra unei
chestiuni de fond a cărei punere în aplicare ține de competența sa sau un punct de vedere care angajează răspunderea sa.

32

MONITORUL OFICIAL AL ROMÂNIEI, PARTEA I, Nr. 905/20.XII.2011

Având în vedere cele relatate mai sus, cunoscând faptul că
statul, prin Ordonanța de urgență a Guvernului nr. 71/2009,
modificată ulterior prin Ordonanța de urgență a Guvernului
nr. 18/2010 și Ordonanța de urgență a Guvernului nr. 45/2010,
a făcut uz de marja sa de apreciere în privința termenului în care

să fie executate hotărârile judecătorești, o nouă extindere a
perioadei de executare a acestor hotărâri, până în anul 2016,
încalcă drepturile fundamentale consacrate de art. 21 alin. (2) și
(3) din Constituția României și de art. 6 din Convenția pentru
apărarea drepturilor omului și a libertăților fundamentale.

Judecător,
prof. univ. dr. Aspazia Cojocaru
Judecător,
Puskás Valentin Zoltán
Judecător,
prof. univ. dr. Tudorel Toader

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 905/20.XII.2011 conține 32 de pagini.

Prețul: 6,40 lei

&JUYDGY|528666]
ISSN 1453—4495

