Anul 179 (XXIII) — Nr. 320

PARTEA I

LEGI, DECRETE, HOTĂRÂRI ȘI ALTE ACTE

Marți, 10 mai 2011

SUMAR

Pagina
art. 149 și art. 172 alin. (2) din Legea nr. 571/2003
privind Codul fiscal și ale art. 51 din Legea locuinței
nr. 114/1996................................................................

DECIZII ALE CURȚII CONSTITUȚIONALE
Decizia nr. 95 din 1 februarie 2011 referitoare la excepția de
neconstituționalitate a dispozițiilor art. 218 alin. (2) din
Ordonanța Guvernului nr. 92/2003 privind Codul de
procedură fiscală ........................................................
Decizia nr. 137 din 1 februarie 2011 referitoare la excepția de
neconstituționalitate a prevederilor art. 86 alin. (1) și
(3) și ale art. 88 din Legea nr. 84/1998 privind mărcile
și indicațiile geografice, precum și ale pct. 17 lit. a) din
anexa nr. 4 la Ordonanța Guvernului nr. 41/1998
privind taxele în domeniul protecției proprietății
industriale și regimul de utilizare a acestora ..............
Opinie concurentă..................................................................
Decizia nr. 147 din 8 februarie 2011 referitoare la excepția de
neconstituționalitate a dispozițiilor art. 1251 alin. (1),

Pagina

2–4

4–6
6–8

8–9

Decizia nr. 156 din 8 februarie 2011 referitoare la excepția de
neconstituționalitate a dispozițiilor art. 173 alin. (2) din
Ordonanța Guvernului nr. 92/2003 privind Codul de
procedură fiscală ........................................................

9–10

Decizia nr. 176 din 8 februarie 2011 referitoare la excepția de
neconstituționalitate a dispozițiilor Ordonanței
Guvernului nr. 22/2002 privind executarea obligațiilor
de plată ale instituțiilor publice, stabilite prin titluri
executorii ....................................................................

11–12

Decizia nr. 226 din 15 februarie 2011 referitoare la excepția de
neconstituționalitate a prevederilor Ordonanței de
urgență a Guvernului nr. 116/2009 pentru instituirea
unor măsuri privind activitatea de înregistrare în
registrul comerțului ....................................................

13–16

2

MONITORUL OFICIAL AL ROMÂNIEI, PARTEA I, Nr. 320/10.V.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 95
din 1 februarie 2011

referitoare la excepția de neconstituționalitate a dispozițiilor art. 218 alin. (2) din Ordonanța
Guvernului nr. 92/2003 privind Codul de procedură fiscală
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 218 alin. (2) din Ordonanța Guvernului
nr. 92/2003 privind Codul de procedură fiscală, excepție ridicată
de Societatea Comercială ăLamdro” — S.A. din Drobeta-Turnu
Severin în Dosarul nr. 6.492/2/2008 al Înaltei Curți de Casație și
Justiție — Secția de contencios administrativ și fiscal și de
Corneliu Liviu Popescu în Dosarul nr. 49.075/3/2008 al Curții de
Apel București — Secția a VIII-a contencios administrativ și
fiscal.
La apelul nominal se prezintă avocat cu delegație depusă la
dosar pentru Societatea Comercială ăLamdro” — S.A. din
Drobeta-Turnu Severin, precum și autorul excepției Corneliu
Liviu Popescu personal. Lipsesc celelalte părți, față de care
procedura de citare a fost legal îndeplinită.
Curtea, având în vedere obiectul excepțiilor de
neconstituționalitate ridicate în dosarele nr. 706D/2010 și
nr. 824D/2010, pune în discuție, din oficiu, problema conexării
cauzelor.
Avocatul Societății Comerciale ăLamdro” — S.A. din DrobetaTurnu Severin, precum și autorul excepției Corneliu Liviu
Popescu sunt de acord cu conexarea dosarelor.
Reprezentantul Ministerului Public consideră că sunt
îndeplinite condițiile legale pentru conexare.
Curtea, în temeiul prevederilor art. 53 alin. (5) din Legea
nr. 47/1992, dispune conexarea Dosarului nr. 824D/2010 la
Dosarul nr. 706D/2010, care a fost primul înregistrat.
Cauza fiind în stare de judecată, președintele acordă
cuvântul avocatului Societății Comerciale ăLamdro” — S.A., care
arată că în domeniul fiscal nu poate fi atacat în instanță lipsa
răspunsului autorității fiscale, ceea ce contravine prevederilor
art. 21 din Constituție. De asemenea, arată că textul criticat
contravine și prevederilor art. 16 din Legea fundamentală, atât
timp cât organul fiscal deține o poziție privilegiată față de
contribuabil.
Autorul excepției Corneliu Liviu Popescu solicită admiterea
excepției de neconstituționalitate, sens în care face referire la
deciziile Curții Constituționale nr. 1.394/2010 și nr. 1.609/2010.
În continuare, arată că, potrivit textului criticat, acțiunea judiciară
trebuie îndreptată împotriva deciziei prin care autoritatea publică

emitentă a actului administrativ a soluționat contestația
formulată de persoana interesată în faza procedurii
administrative prealabile, iar nu împotriva actului administrativ
prin care persoana interesată a fost vătămată într-un drept sau
interes legitim, și anume actul de impunere.
Reprezentantul Ministerului Public pune concluzii de
respingere a excepției de neconstituționalitate ca neîntemeiată.
Astfel, trebuie distins între două ipoteze, și anume: situația în
care organul fiscal nu a răspuns la contestație în termenul de
45 de zile, în acest caz obiectul acțiunii judiciare fiind reprezentat
de refuzul autorității de a soluționa o cerere și situația în care
se atacă însăși decizia de soluționare a contestației, iar în acest
caz, potrivit legii contenciosului administrativ, instanța verifică
atât decizia atacată, cât și actele ce au stat la baza acesteia.
C U R T E A,

având în vedere actele și lucrările dosarelor, reține următoarele:
Prin Încheierea din 4 martie 2010, pronunțată în Dosarul
nr. 6.492/2/2008, Înalta Curte de Casație și Justiție — Secția
de contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 218 alin. (2) din Ordonanța Guvernului
nr. 92/2003 privind Codul de procedură fiscală, excepție
ridicată de Societatea Comercială ăLamdro” — S.A. din DrobetaTurnu Severin.
Prin Încheierea din 21 ianuarie 2010, pronunțată în Dosarul
nr. 49.075/3/2008, Curtea de Apel București — Secția a VIII-a
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 218 alin. (2) din Ordonanța Guvernului
nr. 92/2003 privind Codul de procedură fiscală, excepție
ridicată de Corneliu Liviu Popescu.
În motivarea excepției de neconstituționalitate autorii
acesteia susțin că textul criticat este neconstituțional, deoarece
permite atacarea în contencios administrativ numai a actului
administrativ fiscal de soluționare a contestației administrativ
fiscale, dar nu și a actului administrativ fiscal inițial, care este
ilicit și vătămător. Mai mult, persoana interesată se poate adresa
instanței de judecată numai împotriva deciziei emise în
soluționarea contestațiilor, chiar dacă autoritatea publică
emitentă a actului administrativ întârzie soluționarea respectivei
contestații.
Înalta Curte de Casație și Justiție — Secția de contencios
administrativ și fiscal arată că excepția de neconstituționalitate
este neîntemeiată.
Curtea de Apel București — Secția a VIII-a contencios
administrativ și fiscal arată că excepția de neconstituționalitate
este neîntemeiată, reglementarea criticată nu interzice accesul
liber la justiție sau la procedurile prevăzute de lege în fața
autorităților ori a instanțelor de contencios administrativ.

MONITORUL OFICIAL AL ROMÂNIEI, PARTEA I, Nr. 320/10.V.2011
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, susținerile părților prezente, concluziile
Ministerului Public, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 218 alin. (2) din Ordonanța Guvernului
nr. 92/2003 privind Codul de procedură fiscală, republicată în
Monitorul Oficial al României, Partea I, nr. 513 din 31 iulie 2007.
Art. 218 alin. (2) a fost modificat prin Secțiunea I art. I pct. 33 din
Ordonanța Guvernului nr. 47/2007 privind reglementarea unor
măsuri financiar-fiscale, publicată în Monitorul Oficial al
României, Partea I, nr. 603 din 31 august 2007, cu următorul
conținut: ăDeciziile emise în soluționarea contestațiilor pot fi
atacate de către contestatar sau de către persoanele introduse
în procedura de soluționare a contestației potrivit art. 212, la
instanța judecătorească de contencios administrativ
competentă, în condițiile legii.”
În susținerea neconstituționalității acestor dispoziții legale
sunt invocate prevederile constituționale ale art. 16 alin. (1) și
(2) — Egalitatea în drepturi, art. 21 — Accesul liber la justiție,
art. 52 alin. (1) și (2) — Dreptul persoanei vătămate de o
autoritate publică, art. 124 alin. (2) — Înfăptuirea justiției și
art. 126 alin. (2) — Instanțele judecătorești.
Examinând excepția de neconstituționalitate, Curtea
constată că, potrivit art. 205 din Ordonanța Guvernului
nr. 92/2003 privind Codul de procedură fiscală, împotriva titlului
de creanță, precum și împotriva altor acte administrative fiscale
se poate formula contestație, iar, potrivit art. 210 alin. (1) din
același act normativ, în soluționarea contestației, organul
competent se pronunță prin decizie sau dispoziție, după caz. De
asemenea, Curtea observă că, potrivit art. 70 din Ordonanța
Guvernului nr. 92/2003 privind Codul de procedură fiscală,
cererile depuse de către contribuabil se soluționează de către
organul fiscal în termen de 45 de zile de la înregistrare.
Având în vedere cele expuse, trebuie distins între mai multe
ipoteze, după cum urmează:
1. Organul fiscal competent nu a soluționat contestația,
deoarece a suspendat, prin decizie motivată, soluționarea
cauzei atunci când organul care a efectuat activitatea de control
a sesizat organele în drept cu privire la existența indiciilor
săvârșirii unei infracțiuni a cărei constatare ar avea o înrâurire
hotărâtoare asupra soluției ce urmează să fie dată în procedură
administrativă sau când soluționarea cauzei depinde, în tot ori în
parte, de existența sau inexistența unui drept care face obiectul
unei alte judecăți.
În ceea ce privește posibilitatea organului de soluționare a
contestației de a suspenda, prin decizie motivată, soluționarea

3

cauzei, Curtea a reținut că adoptarea acestei măsuri este
condiționată de înrâurirea hotărâtoare pe care o are constatarea
de către organele competente a elementelor constitutive ale
unei infracțiuni asupra soluției ce urmează să fie dată în
procedura administrativă. Or, într-o atare situație este firesc ca
procedura administrativă privind soluționarea contestației
formulate împotriva actelor administrative fiscale să fie
suspendată fie până la încetarea motivului care a determinat
suspendarea, fie la un termen stabilit de organul fiscal
competent prin decizia de suspendare. A se vedea, în acest
sens, Decizia nr. 1.173 din 6 noiembrie 2008, publicată în
Monitorul Oficial al României, Partea I, nr. 823 din 8 decembrie
2008, și Decizia nr. 1.237 din 18 noiembrie 2008, publicată în
Monitorul Oficial al României, Partea I, nr. 841 din 15 decembrie
2008.
În momentul încetării motivului care a determinat
suspendarea sau, după caz, la expirarea termenului stabilit de
organul de soluționare competent, indiferent dacă motivul care
a determinat suspendarea a încetat ori nu, procedura
administrativă este reluată, fiind emisă o decizie privind
soluționarea contestației.
2. Organul fiscal competent nu a soluționat contestația în
termenul de 45 de zile prevăzut de art. 70 din Ordonanța
Guvernului nr. 92/2003 privind Codul de procedură fiscală, fără
a exista vreun motiv de suspendare.
Având în vedere dispozițiile Ordonanței Guvernului
nr. 92/2003 privind Codul de procedură fiscală, precum și pe
cele ale Legii contenciosului administrativ nr. 554/2004, Curtea
observă că o atare situație se circumscrie nesoluționării în
termenul legal a cererii de către organul fiscal. Într-o atare
situație, cel care se consideră lezat în drepturile sale prin lipsa
actului administrativ fiscal se poate adresa instanței de judecată
pentru obligarea organului fiscal de a emite decizia de
soluționare a contestației.
3. Organul fiscal competent a soluționat contestația în
termenul de 45 de zile prevăzut de art. 70 din Ordonanța
Guvernului nr. 92/2003 privind Codul de procedură fiscală,
pronunțând o decizie în acest sens.
Așa fiind, Curtea constată că în toate cazurile, ulterior
pronunțării deciziei de către organul fiscal, contestatorul
nemulțumit poate ataca această decizie la instanța de
contencios administrativ competentă. În soluționarea cererii,
instanța de contencios administrativ este competentă, potrivit
art. 18 alin. (2) din Legea contenciosului administrativ
nr. 554/2004, să se pronunțe și asupra legalității operațiunilor
administrative care au stat la baza emiterii actului supus
judecății, adică și asupra actelor administrative fiscale
contestate în fața organului fiscal. Astfel, Curtea constată că nu
poate fi reținută critica autorului excepției referitoare la acest
aspect.
De asemenea, Curtea constată că eventualul comportament
al părților sau al instituțiilor administrative care determină o
întârziere în soluționarea contestației nu reprezintă o problemă
de constituționalitate, ci o problemă ce ține exclusiv de conduita
părților implicate, conduită ce nu este determinată de textul de
lege criticat. Or, Curtea Constituțională judecă numai în drept,
astfel încât conduita procesuală a contribuabilului contestator
sau a organului fiscal, ori unele decizii administrative sau
judecătorești discutabile nu pot constitui temei pentru
constatarea neconstituționalității unor texte legale. În acest sens,
a se vedea Decizia nr. 930 din 6 iulie 2010, publicată în
Monitorul Oficial al României, Partea I, nr. 588 din 19 august
2010.

4

MONITORUL OFICIAL AL ROMÂNIEI, PARTEA I, Nr. 320/10.V.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 218 alin. (2) din Ordonanța Guvernului
nr. 92/2003 privind Codul de procedură fiscală, excepție ridicată de Societatea Comercială ăLamdro” — S.A. din Drobeta-Turnu
Severin în Dosarul nr. 6.492/2/2008 al Înaltei Curți de Casație și Justiție — Secția de contencios administrativ și fiscal și de Corneliu
Liviu Popescu în Dosarul nr. 49.075/3/2008 al Curții de Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 1 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 137
din 1 februarie 2011

referitoare la excepția de neconstituționalitate a prevederilor art. 86 alin. (1) și (3) și ale art. 88 din
Legea nr. 84/1998 privind mărcile și indicațiile geografice, precum și ale pct. 17 lit. a) din anexa nr. 4
la Ordonanța Guvernului nr. 41/1998 privind taxele în domeniul protecției proprietății industriale și
regimul de utilizare a acestora
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a prevederilor art. 80 alin. (1) și (3) și ale art. 81 din Legea
nr. 84/1998 privind mărcile și indicațiile geografice, precum și
ale pct. 17 lit. a) din anexa nr. 4 la Ordonanța Guvernului
nr. 41/1998 privind taxele în domeniul protecției proprietății
industriale și regimul de utilizare a acestora, excepție ridicată de
Cabinetul individual de avocatură ăCorneliu Liviu Popescu” în
Dosarul nr. 18.385/301/2009 al Judecătoriei Sectorului 3
București.
Dezbaterile au avut loc în ședința publică din 7 decembrie
2010, fiind consemnate în încheierea de la acea dată, când
Curtea a amânat pronunțarea la data de 16 decembrie 2010,
18 ianuarie 2011, 27 ianuarie 2011 și apoi la data de 1 februarie
2011.
C U R T E A,

având în vedere actele și lucrările dosarului, constată
următoarele:
Prin Încheierea din 5 februarie 2010 pronunțată în Dosarul
nr. 18.385/301/2009, Judecătoria Sectorului 3 București a

sesizat Curtea Constituțională cu excepția de
neconstituționalitate a prevederilor art. 80 alin. (1) și (3) și
ale art. 81 din Legea nr. 84/1998 privind mărcile și indicațiile
geografice, precum și ale pct. 17 lit. a) din anexa nr. 4 la
Ordonanța Guvernului nr. 41/1998 privind taxele în
domeniul protecției proprietății industriale și regimul de
utilizare a acestora.
Excepția a fost ridicată de Cabinetul individual de avocatură
ăCorneliu Liviu Popescu” într-o cauză civilă având ca obiect
pretenții.
În motivarea excepției de neconstituționalitate autorul
acesteia susține că prevederile de lege criticate contravin
dispozițiilor art. 21 alin. (3) din Constituție, întrucât nu sunt
prevăzute termene legale pentru soluționarea procedurii
prealabile. În acest fel nu este asigurată o garanție legală privind
o durată rezonabilă a procedurii prealabile. Mai mult, întrucât
drepturile constituționale trebuie să fie reale și efective, iar nu
teoretice și iluzorii, inexistența unui termen legal în care să se
desfășoare procedura prealabilă face ca aceasta să fie amânată
sine die, împiedicând astfel accesul la justiție. Concret, arată că
în cazul său, la contestația depusă la 6 decembrie 2007,
dezbaterile au avut loc la data de 18 martie 2008, hotărârea
comisiei a fost redactată la data de 14 ianuarie 2009 și a fost
comunicată la 27 februarie 2009. În sprijinul argumentelor sale
invocă jurisprudența Curții Constituționale, ca, de exemplu,
Decizia nr. 208/2000 în care s-a statuat că termenele legale
lungi pentru procedura prealabilă sesizării instanței contravin
exigenței constituționale a termenului rezonabil.
În continuare, autorul excepției susține că textele de lege
criticate contravin art. 21 alin. (4) din Constituție, întrucât
jurisdicția administrativă în fața comisiei de examinare nu este
facultativă, ci obligatorie, astfel că, persoana nemulțumită de o

5

MONITORUL OFICIAL AL ROMÂNIEI, PARTEA I, Nr. 320/10.V.2011
decizie a Oficiul de Stat pentru Invenții și Mărci nu se poate
adresa direct justiției, ci este obligată să sesizeze în prealabil
comisia de reexaminare.
Și, în fine, autorul excepției mai susține că prevederile de
lege criticate contravin art. 126 alin. (6) din Legea fundamentală,
deoarece controlul judecătoresc al hotărârilor comisiei de
reexaminare se realizează de instanțele de drept comun și nu
de instanțele de contencios administrativ.
Judecătoria Sectorului 3 București consideră că
prevederile art. 80 alin. (1) teza finală din Legea nr. 84/1998 și
ale pct. 17 lit. a) din anexa nr. 4 la Ordonanța Guvernului
nr. 41/1998 contravin art. 21 alin. (4) din Constituție. Arată că
perceperea unei taxe pentru soluționarea contestațiilor împotriva
deciziilor Oficiul de Stat pentru Invenții și Mărci încalcă aceste
dispoziții constituționale, deoarece procedura derulată în fața
comisiei de reexaminare are natura unei jurisdicții
administrative, întrucât se desfășoară cu citarea părților, cu
respectarea principiului contradictorialității, al dreptului la
apărare și se finalizează cu pronunțarea unei hotărâri ce trebuie
motivată și comunicată.
În ce privește celelalte critici de neconstituționalitate, instanța
consideră că sunt neîntemeiate. Astfel, arată că prevederile de
lege criticate nu constituie norme de procedură care să
reglementeze durata soluționării contestației. De altfel, nici
Codul de procedură civilă nu prevede un termen înăuntrul căruia
se soluționează căile de atac, instanța de judecată având însă
obligația de a respecta un termen rezonabil în acord cu
dispozițiile art. 21 alin. (3) din Constituție și cu art. 6 din
Convenția pentru apărarea drepturilor omului și a libertăților
fundamentale, dispoziții ce trebuie respectate și de comisia de
reexaminare din cadrul OSIM.
Referitor la pretinsa încălcare a dispozițiilor art. 126 alin. (6)
din Constituție, arată că legiuitorul este competent să
stabilească ca anumite litigii de contencios administrativ să fie
soluționate de instanțele de drept comun, care vor aplica regulile
procedurale speciale din materia contenciosului administrativ.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că prevederile art. 80 alin. (1)
teza finală din Legea nr. 84/1998 și cele ale pct. 17 lit. a) din
anexa nr. 4 la Ordonanța Guvernului nr. 41/1998, prin care se
instituie plata unei taxe în vederea examinării contestației
solicitantului împotriva unei decizii de admitere parțială sau
respingere a înregistrării mărcii, contravin art. 21 alin. (4) din
Constituție privind caracterul gratuit al jurisdicțiilor administrative
în măsura în care procedura în fața comisiei de contestații are
natura unei jurisdicții administrative. În opinia sa, activitatea
desfășurată de comisia de contestații are natura unei jurisdicții
administrative, întrucât activitatea înfăptuită de aceasta se
desfășoară în conformitate cu legea organică specială în
materie, iar soluționarea unui conflict privind un act administrativ
se realizează după o procedură bazată pe principiile
contradictorialității, asigurării dreptului la apărare și
independenței activității administrativ-jurisdicționale.
De asemenea, arată că aceste prevederi contravin art. 4
alin. (2), art. 16 și art. 124 din Constituție, întrucât se instituie o
discriminare pe criteriul averii, fără a exista o motivare obiectivă
și rezonabilă. Or, prin instituirea unei taxe se îngrădește și
accesul persoanelor interesate la calea contestației, tocmai prin
costurile care trebuie suportate, astfel încât prin lipsa posibilității
materiale de a plăti aceste taxe se creează premisele unei
discriminări pe criteriul averii.
În ceea ce privește celelalte prevederi de lege criticate
consideră că acestea sunt constituționale. Invocă, în acest sens,

jurisprudența Curții Constituționale cu privire la procedurile
administrativ-jurisdicționale, ca, de exemplu, Decizia
nr. 411/2003.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, prevederile
de lege criticate raportate la dispozițiile Constituției, precum și
Legea nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate cu care a fost sesizată.
Analizând dispozițiile legale criticate, Curtea constată că,
ulterior sesizării sale, Legea nr. 84/1998 a fost modificată și
completată prin Legea nr. 66/2010, publicată în Monitorul Oficial
al României, Partea I, nr. 226 din 9 aprilie 2010, și apoi
republicată. În urma republicării, textele de lege au căpătat o
nouă numerotare. Astfel, art. 80 din lege a devenit art. 86, iar
art. 81 a devenit art. 88 din aceeași lege.
Așadar, obiectul excepției de neconstituționalitate îl constituie
prevederile art. 86 alin. (1) și (3) și art. 88 din Legea nr. 84/1998
privind mărcile și indicațiile geografice, republicată în Monitorul
Oficial al României, Partea I, nr. 350 din 27 mai 2010, precum
și prevederile pct. 17 lit. a) din anexa nr. 4 ăCuantumul și
termenele privind plata taxelor pentru mărci și indicații
geografice” la Ordonanța Guvernului nr. 41/1998 privind taxele
în domeniul protecției proprietății industriale și regimul de
utilizare a acestora, aprobată cu modificări prin Legea
nr. 383/2002 și republicată în Monitorul Oficial al României,
Partea I, nr. 959 din 29 noiembrie 2006.
Textele de lege criticate au următoarea redactare:
— Art. 86 alin. (1) și (3) din Legea nr. 84/1998: ă(1) Deciziile
OSIM privind cererile de înregistrare a mărcilor, precum și
cererile de înregistrare privind indicațiile geografice pot fi
contestate la acest oficiu de orice persoană interesată, în
termen de 30 de zile de la comunicare sau, după caz, de la
publicarea înregistrării mărcii ori a indicației geografice, cu plata
taxei legale.
[...]
(3) Contestațiile formulate conform prevederilor alin. (1) și (2)
se soluționează de o comisie de contestații din cadrul OSIM.”
— Art. 88 din Legea nr. 84/1998: ă(1) Hotărârea comisiei de
contestații, motivată, se comunică părților și poate fi contestată
la Tribunalul București în termen de 15 zile de la comunicare.
(2) Deciziile Tribunalului București pot fi atacate cu recurs la
Curtea de Apel București, în termen de 15 zile de la
comunicare.”
(3) Sentințele Tribunalului București pronunțate în cazurile
prevăzute la art. 36, 46, 47, 53, 54, 60 și 85 pot fi atacate cu
apel la Curtea de Apel București, în termen de 15 zile de la
comunicare.”
— Pct. 17 lit. a) din anexa nr. 4 la Ordonanța Guvernului
nr. 41/1998:
ăNr.
crt.

Obiectul
plății

17 a) Examinarea unei
contestații a
solicitantului împotriva
unei decizii de
respingere sau
admitere parțială

Termenul
de plată

odată cu
depunerea
contestației

Cuantumul Cuantumul
(lei)
(euro)

540

150”

6

MONITORUL OFICIAL AL ROMÂNIEI, PARTEA I, Nr. 320/10.V.2011

Dispozițiile constituționale considerate ca fiind încălcate sunt
cele ale art. 21 privind liberul acces la justiție și art. 126 alin. (6)
privind garantarea controlului judecătoresc al actelor
administrative ale autorităților publice, pe calea contenciosului
administrativ.
Examinând excepția de neconstituționalitate, Curtea reține
următoarele:
Excepția de neconstituționalitate a fost ridicată într-o cauză
civilă având ca temei de drept art. 992, 998 și 999 din Codul
civil, astfel cum rezultă din acțiunea formulată de autorul
excepției la instanța de fond. În aceste condiții, față de obiectul
cauzei, Curtea constată că prevederile legale criticate nu au
legătură
cu
soluționarea
acesteia,
excepția
de
neconstituționalitate fiind inadmisibilă în temeiul art. 29 alin. (1)
din Legea nr. 47/1992, potrivit căruia ăCurtea Constituțională
decide asupra excepțiilor ridicate în fața instanțelor judecătorești
sau de arbitraj comercial privind neconstituționalitatea unei legi

sau ordonanțe ori a unei dispoziții dintr-o lege sau dintr-o
ordonanță în vigoare, care are legătură cu soluționarea cauzei
în orice fază a litigiului și oricare ar fi obiectul acestuia”.
Totodată, examinând actele din dosarul instanței de judecată,
Curtea observă că prin Hotărârea din 18 martie 2008, Comisia
de examinare a contestației formulate de autorul excepției
împotriva deciziei de respingere a înregistrării mărcii a admis
această contestație, astfel că invocarea excepției de
neconstituționalitate în cadrul acțiunii în pretenții promovată de
acesta nu mai prezintă un interes legitim.
În același sens, Curtea de Justiție a Comunităților Europene
(în prezent Curtea de Justiție a Uniunii Europene) în Hotărârea
din 11 martie 1980, pronunțată în Cauza Foglia contra Novello,
a admis că nu este competentă a se pronunța în cazul în care
ar fi obligată să pronunțe hotărâri în cauze provocate, ăcare ar
pune în pericol întregul sistem al căilor de atac aflate la
dispoziția persoanelor private pentru a le permite să se apere.”

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1, 2, 3, al
art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 86 alin. (1) și (3) și ale art. 88 din Legea
nr. 84/1998 privind mărcile și indicațiile geografice, precum și ale pct. 17 lit. a) din anexa nr. 4 la Ordonanța Guvernului nr. 41/1998
privind taxele în domeniul protecției proprietății industriale și regimul de utilizare a acestora, excepție ridicată de Cabinetul individual
de avocatură ăCorneliu Liviu Popescu” în Dosarul nr. 18.385/301/2009 al Judecătoriei Sectorului 3 București.
Definitivă și general obligatorie.
Pronunțată în ședința publică din data de 1 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

OPINIE CONCURENTĂ

la Decizia nr. 137 din 1 februarie 2011
În acord cu soluția pronunțată de Curtea Constituțională prin
Decizia nr. 137 din 1 februarie 2011, prin care s-a respins ca
inadmisibilă excepția de neconstituționalitate a prevederilor
art. 86 alin. (1) și (3) și ale art. 88 din Legea nr. 84/1998 privind
mărcile și indicațiile geografice, republicată, precum și a pct. 17
lit. a) din anexa nr. 4 la Ordonanța Guvernului nr. 41/1998 privind
taxele în domeniul protecției proprietății industriale și regimul de
utilizare a acestora, republicată, considerăm că pe fondul
excepției de neconstituționalitate a prevederilor art. 86 alin. (1)
și ale pct. 17 lit. a) din anexa nr. 4 la Ordonanța Guvernului
nr. 41/1998 din Legea nr. 84/1998, republicată, trebuie făcute
următoarele precizări:
Potrivit art. 86 alin. (1) din Legea nr. 84/1998 deciziile OSIM
privind cererile de înregistrare a mărcilor, precum și cererile de
înregistrare privind indicațiile geografice pot fi contestate la acest
oficiu de orice persoană interesată cu plata taxei legale, iar în
conformitate cu pct. 17 lit. a) din anexa nr. 4 la Ordonanța
Guvernului nr. 41/1998 pentru examinarea unei contestații a
solicitantului împotriva unei decizii de respingere sau admitere
parțială a cererilor de înregistrare a mărcilor sau a cererilor de
înregistrare a indicațiilor geografice se percepe o taxă în sumă
de 540 lei sau 150 euro.

Pe de altă parte, în temeiul art. 2 pct. 40 din Legea
nr. 500/2002 privind finanțele publice, prin taxă se înțelege suma
plătită de o persoană fizică sau juridică, de regulă, pentru
serviciile prestate acesteia de către un agent economic, o
instituție publică sau un serviciu public. Prin urmare, observăm
că normele prin care se instituie plata unei taxe în vederea
examinării contestației împotriva deciziei de respingere sau
admitere parțială a înregistrării, contravin art. 21 alin. (4) din
Constituție, privind caracterul gratuit al jurisdicțiilor speciale
administrative, în măsura în care se va constata că procedura
desfășurată în fața comisiei de contestații are natura unei
jurisdicții administrative.
Pentru caracterizarea jurisdicției exercitate de comisia de
contestații privind mărcile și indicațiile geografice avem în
vedere criteriile stabilite de Legea contenciosului administrativ
nr. 554/2004. Astfel, potrivit art. 2 lit. d) din Legea contenciosului
administrativ nr. 554/2004, prin act administrativ-jurisdicțional
se înțelege ăactul emis de o autoritate administrativă învestită,
prin lege organică, cu atribuții de jurisdicție administrativă
specială”, iar potrivit art. 2 lit. e) din aceeași lege, prin jurisdicție
administrativă specială se înțelege ăactivitatea înfăptuită de o
autoritate administrativă care are, conform legii organice

MONITORUL OFICIAL AL ROMÂNIEI, PARTEA I, Nr. 320/10.V.2011
speciale în materie, competența de soluționare a unui conflict
privind un act administrativ, după o procedură bazată pe
principiile contradictorialității, asigurării dreptului la apărare și
independenței activității administrativ-jurisdicționale.”
Or, Legea nr. 84/1998 privind mărcile și indicațiile geografice
a fost adoptată ca lege organică, cu respectarea prevederilor
art. 74 alin. (1) din Constituție înainte de revizuirea acesteia, iar
articolul unic pct. 1 din Hotărârea nr. 1.396/2009 pentru
modificarea Hotărârii Guvernului nr. 573/1998 privind
organizarea și funcționarea Oficiului de Stat pentru Invenții și
Mărci prevede că ăOficiul de Stat pentru Invenții și Mărci este
organ de specialitate al administrației publice centrale[...]”.
Din examinarea procedurii de soluționare a contestațiilor
desfășurate de comisia de contestații stabilită prin Regulamentul
de aplicare a Legii nr. 84/1998 privind mărcile și indicațiile
geografice aprobat prin Hotărârea Guvernului nr. 1.134/2010,
rezultă că activitatea desfășurată de această comisie are natura
unei jurisdicții administrative, întrucât se realizează cu
respectarea principiului contradictorialității, al dreptului la
apărare și al independenței activității administrativjurisdicționale.
Referitor la dispozițiile legale privind instituirea unei proceduri
administrativ-jurisdicționale, Curtea Constituțională s-a
pronunțat, de principiu, prin Decizia Plenului Curții
Constituționale nr. 1/1994, publicată în Monitorul Oficial al
României, Partea I, nr. 69/1994, stabilind că ăeste de
competența exclusivă a legiuitorului de a institui asemenea
proceduri, destinate, în general, să asigure soluționarea mai
rapidă a unor categorii de litigii, descongestionarea instanțelor
judecătorești de cauzele ce pot fi rezolvate pe această cale,
evitarea cheltuielilor de judecată”.
De asemenea, prin Decizia nr. 739 din 26 octombrie 2006,
publicată în Monitorul Oficial al României, Partea I, nr. 8 din
5 ianuarie 2007 și Decizia nr. 307 din 14 iunie 2005, publicată în
Monitorul Oficial al României, Partea I, nr. 666 din 26 iulie 2005,
Curtea a statuat că jurisdicțiile speciale administrative reprezintă
o activitate jurisdicțională realizată de un organ de jurisdicție ce
funcționează în cadrul unei instituții a administrației publice sau
unor autorități administrative autonome, ce se desfășoară
conform procedurii imperative prevăzute într-o lege specială,
procedură asemănătoare cu cea a instanțelor de judecată,
desfășurată însă paralel și separat de aceasta.
Jurisprudența Curții Constituționale este conformă cu cea a
Curții Europene a Drepturilor Omului, care, de exemplu, în
Cauza Le Compte, Van Leuwen și De Meyere contra Belgiei,
1981, a stabilit: ăRațiuni de flexibilitate și eficiență, care sunt pe
deplin compatibile cu protecția drepturilor omului, pot justifica
intervenția anterioară a unor organe administrative sau
profesionale [... ]; un asemenea sistem poate fi reclamat de
tradiția juridică a mai multor state membre ale Consiliului
Europei.”
Curtea Constituțională a mai avut de soluționat o excepție în
care a statuat cu privire la natura juridică a unei autorități care
exercită atribuții jurisdicționale. Astfel, prin Decizia nr. 1.096 din
15
octombrie
2008
referitoare
la
excepția
de
neconstituționalitate a dispozițiilor capitolului II ăDispoziții
speciale” secțiunea a VI-a ăConsiliul Național pentru
Combaterea Discriminării” (art. 16—25) din Ordonanța
Guvernului nr. 137/2000 privind prevenirea și sancționarea
tuturor formelor de discriminare, publicată în Monitorul Oficial al
României, Partea I, nr. 795 din 27 noiembrie 2008, Curtea a
decis următoarele: ăConsiliul Național pentru Combaterea
Discriminării a fost conceput ca un organ al administrației
publice centrale cu atribuții în prevenirea și sancționarea tuturor
formelor de discriminare[...]. Curtea a constatat că, potrivit
dispozițiilor supuse controlului de constituționalitate, Consiliul
Național pentru Combaterea Discriminării este un organ

7

administrativ cu atribuții jurisdicționale, care se bucură de
independența necesară îndeplinirii actului administrativjurisdicțional și respectă prevederile constituționale cuprinse în
art. 124 privind înfăptuirea justiției [...]”
În alte situații, Curtea, luând în considerare aceleași
particularități ale regimului procedural de funcționare al unor
autorități, a decis că activitatea desfășurată de acestea nu
prezintă caracteristicile unei jurisdicții administrative. Astfel, prin
Decizia nr. 844 din 2 iunie 2009 referitoare la excepția de
neconstituționalitate a dispozițiilor art. 26 lit. b), art. 34, 35, 43,
44, art. 45 lit. a), art. 47 alin. (4) și art. 55 alin. (4), (5) și (6) din
Legea concurenței nr. 21/1996, publicată în Monitorul Oficial al
României, Partea I, nr. 506 din 22 iulie 2009, Curtea a decis că
ăMăsurile dispuse de Consiliul Concurenței și sancțiunile aplicate
de acesta pe baza dispozițiilor legale atacate sunt de natură
administrativă și nu jurisdicțională. Procedura prin care Consiliul
Concurenței își îndeplinește atribuțiile stabilite de lege, în
principal de a constata și sancționa practicile anticoncurențiale,
prezintă anumite similitudini cu procedurile jurisdicționale, fără a
se identifica însă cu acestea. Astfel, împrejurarea că faptele
semnalate Consiliului sunt supuse investigației pentru stabilirea
adevărului, iar raportul de investigație este examinat în plen, nu
impune caracterizarea activității Consiliului ca o activitate
jurisdicțională, căci prin aceasta Consiliul nu soluționează un
litigiu privind existența, întinderea sau exercitarea drepturilor
subiective ale unei persoane — atribuții de esența activității
instanțelor judecătorești — și nici nu adoptă măsuri de tragere
la răspundere juridică de competența instanțelor judecătorești,
ci efectuează operații tehnico-juridice de cercetare, deliberare
și decizie, specifice inițierii și adoptării oricărui act administrativ.”
În deciziile nr. 409 din 12 octombrie 2004 referitoare la
excepția de neconstituționalitate a dispozițiilor art. 5 din Legea
contenciosului administrativ nr. 29/1990, ale art. 109 alin. 2 din
Codul de procedură civilă și ale art. 174—187 din Codul de
procedură fiscală și nr. 478 din 9 noiembrie 2004 asupra
excepției de neconstituționalitate a dispozițiilor art. 178 din
Ordonanța Guvernului nr. 92/2003 privind Codul de procedură
fiscală, Curtea a reținut că «asemenea proceduri, în care
soluționarea plângerilor și a contestațiilor introduse de
persoanele interesate este atribuită însuși organului care a emis
actul atacat sau organului ierarhic superior acestuia, nu
întrunesc elementele definitorii ale activității de jurisdicție —
caracterizată prin soluționarea de către un organ independent și
imparțial a litigiilor privind existența, întinderea sau exercitarea
drepturilor subiective —, ele fiind specifice funcției
administrative», iar actele de soluționare a contestațiilor sau
reclamațiilor emise de către aceste organe sunt acte
administrative supuse cenzurii instanței de judecată.”
În caracterizarea jurisdicției exercitate de Consiliul Național
pentru Studierea Arhivelor Securității și de Colegiul Consiliului,
Curtea, prin Decizia nr. 51 din 31 ianuarie 2008 referitoare la
excepția de neconstituționalitate a dispozițiilor Legii nr. 187/1999
privind accesul la propriul dosar și deconspirarea poliției politice
comuniste, publicată în Monitorul Oficial al României, Partea I,
nr. 95 din 6 februarie 2008, a luat în considerare următoarele
particularități ale regimului procedural în care funcționează
aceasta: în cursul procedurii desfășurate persoanele verificate
nu pot fi asistate de un avocat, încălcându-li-se prin aceasta
dreptul la apărare; verificările privind participarea la poliția
politică comunistă sunt efectuate de același organ care decide
dacă persoanele verificate au fost sau nu au fost agenți ai poliției
politice comuniste, au colaborat sau nu au colaborat cu aceasta;
dezbaterile nu sunt publice și nici contradictorii.
Prin aceeași decizie, Curtea a constatat că, prin toate aceste
abateri de la statutul constituțional al justiției și, mai cu seamă,
prin confuzia între funcția de anchetă, cea de judecată și cea de
soluționare a căilor de atac împotriva propriilor decizii, prin lipsa

8

MONITORUL OFICIAL AL ROMÂNIEI, PARTEA I, Nr. 320/10.V.2011

de contradictorialitate și publicitate a dezbaterilor, prin limitarea
dreptului la apărare al persoanelor verificate, prin liberul arbitru
în administrarea și aprecierea probelor, precum și prin
posibilitatea de a da, în aceleași cauze, verdicte noi, contrare
celor validate prin deciziile definitive ale instanțelor judecătorești,

jurisdicția exercitată de Consiliul Național pentru Studierea
Arhivelor Securității și de Colegiul Consiliului se definește ca o
jurisdicție extraordinară, iar natura juridică a organelor care o
exercită este cea a instanțelor extraordinare, interzise de
art. 126 alin. (5) din Constituția României.

Judecător,
prof. univ. dr. Iulia Motoc

CURTEA CONSTITUȚIONALĂ

D E C I Z I A Nr. 147
din 8 februarie 2011

referitoare la excepția de neconstituționalitate a dispozițiilor art. 1251 alin. (1), art. 149
și art. 172 alin. (2) din Legea nr. 571/2003 privind Codul fiscal și ale art. 51
din Legea locuinței nr. 114/1996
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ionița Cochințu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 1251 alin. (1), art. 149 și art. 172 alin. (2) din
Legea nr. 571/2003 privind Codul fiscal și ale art. 51 din Legea
locuinței nr. 114/1996, excepție ridicată de Societatea
Comercială ăDalex Impex” — S.R.L. cu sediul în Cluj-Napoca, în
Dosarul nr. 3.942/117/2009 al Tribunalului Cluj — Secția mixtă
de contencios administrativ și fiscal, de conflicte de muncă și
asigurări sociale.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate.
C U R T E A,

având în vedere actele și lucrările dosarului, constată
următoarele:
Prin Încheierea din 5 februarie 2010, pronunțată în Dosarul
nr. 3.942/117/2009, Tribunalul Cluj — Secția mixtă de
contencios administrativ și fiscal, de conflicte de muncă și
asigurări sociale a sesizat Curtea Constituțională cu
excepția de neconstituționalitate a prevederilor art. 1251
alin. (1), art. 149 și art. 172 alin. (2) din Legea nr. 571/2003
privind Codul fiscal și ale art. 51 din Legea locuinței
nr. 114/1996, excepție ridicată de Societatea Comercială ăDalex
Impex” — S.R.L. într-o cauză având ca obiect contestația unui
act administrativ fiscal.
În motivarea excepției de neconstituționalitate autorul
acesteia arată că ăipotecarea unui imobil (...) constituie activitate
economică, deoarece dreptul de a ipoteca a fost constituit în
vederea preluării distribuției produselor fabricate de Nestle
România S.R.L. București, activitate economică care a adus
profit subscrisei”. Pe de altă parte, susține că încheierea de

contracte de comodat între societatea comercială și angajații săi
cu referire la un imobil al său pentru a fi folosit ca locuință de
serviciu nu poate fi exceptată din sfera activităților economice,
neexistând nicio diferență între contractele de comodat și de
închiriere cu privire la un bun imobil pentru a justifica o
diferențiere de tratament juridic.
Tribunalul Cluj — Secția mixtă de contencios
administrativ și fiscal, de conflicte de muncă și asigurări
sociale opinează în sensul că excepția de neconstituționalitate
este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului, precum și
Avocatului Poporului, pentru a-și exprima punctul de vedere
asupra excepției de neconstituționalitate.
Avocatul Poporului consideră că dispozițiile art. 1251
alin. (1) și art. 149 din Legea nr. 571/2003 privind Codul fiscal și
art. 51 din Legea locuinței nr. 114/1996, republicată, sunt
constituționale, iar excepția de neconstituționalitate a
dispozițiilor art. 172 alin. (2) din Legea nr. 571/2003 privind
Codul fiscal este inadmisibilă ca urmare a abrogării acestora.
Președinții celor două Camere ale Parlamentului și
Guvernul nu au comunicat punctele lor de vedere cu privire la
excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate, astfel cum rezultă
din încheierea de sesizare, îl constituie dispozițiile art. 1251
alin. (1), art. 149 și art. 172 alin. (2) din Legea nr. 571/2003
privind Codul fiscal, publicată în Monitorul Oficial al României,
Partea I, nr. 927 din 23 decembrie 2003, cu modificările și
completările ulterioare, care au următoarea denumire:
— Art.1251: ăSemnificația unor termeni și expresii”
— Art.149: ăAjustarea taxei deductibile în cazul bunurilor de
capital”
— Art.172 are denumirea ăProduse intermediare” și a fost
abrogat prin art. III alin. (3) din Ordonanța de urgență a

MONITORUL OFICIAL AL ROMÂNIEI, PARTEA I, Nr. 320/10.V.2011
Guvernului nr. 109/2009 pentru modificarea și completarea Legii
nr. 571/2003 privind Codul fiscal, publicată în Monitorul Oficial al
României, Partea I, nr. 689 din 13 octombrie 2009.
De asemenea, constituie obiect al excepției de
neconstituționalitate și dispozițiile art. 51 din Legea locuinței
nr. 114/1996, republicată în Monitorul Oficial al României,
Partea I, nr. 393 din 31 decembrie 1997, care au următorul
cuprins:
— Art. 51: ăFondul de locuințe de serviciu se compune din:
a) locuințe existente, care, potrivit prevederilor legale, rămân
cu destinația de locuințe de serviciu la data intrării în vigoare a
prezentei legi;
b) locuințe noi.
Condițiile și durata de închiriere vor fi stipulate în contractul
de închiriere încheiat între părțile contractante, accesoriu la
contractul de muncă.”
Autorul excepției de neconstituționalitate consideră că textele
de lege criticate contravin dispozițiilor constituționale ale art. 16
privind egalitatea în drepturi, art. 38 (devenit art. 41 din
Constituția României, republicată) privind dreptul la muncă și la
protecție socială, art. 41 (devenit art. 44 din Constituția
României, republicată) referitor la dreptul de proprietate privată,
art. 134 alin. (1) (devenit art. 135 din Constituția României,
republicată) privind libertatea comerțului.

9

Examinând excepția de neconstituționalitate, Curtea
constată că textele de lege criticate reglementează semnificația
unor termeni și expresii, respectiv ajustarea taxei deductibile în
cazul bunurilor de capital, noțiunea de produse intermediare,
definiția taxei pe valoarea adăugată sau modalitatea în care
poate fi ajustată taxa pe valoarea adăugată sau componența
fondului de locuințe de serviciu, care, în raport cu criticile
formulate, nu au relevanță. Pe de altă parte, Curtea constată că
autorul excepției nici nu motivează pretinsa încălcare a textelor
invocate, simpla enumerare a textelor constituționale nu
satisface exigențele art. 10 alin. (2) din Legea nr. 47/1992 privind
organizarea și funcționarea Curții Constituționale, potrivit cărora
ăSesizările trebuie făcute în formă scrisă și motivate”.
În ceea ce privește art. 172 alin. (2) din Legea nr. 571/2003
privind Codul fiscal, cu denumirea ăProduse intermediare”,
Curtea constată că, ulterior sesizării sale cu excepția de
neconstituționalitate, acesta a fost abrogat prin art. III alin. (3) din
Ordonanța de urgență a Guvernului nr. 109/2009. Or, potrivit
dispozițiilor art. 29 alin. (1) din Legea nr. 47/1992 privind
organizarea și organizarea și funcționarea Curții Constituționale,
aceasta decide asupra excepțiilor privind neconstituționalitatea
unei legi sau ordonanțe în vigoare ori a unei dispoziții dint-o lege
sau dintr-o ordonanță în vigoare, astfel că excepția cu un atare
obiect a devenit inadmisibilă.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge, ca inadmisibilă, excepția de neconstituționalitate a dispozițiilor art. 1251 alin. (1) și art. 149 din Legea
nr. 571/2003 privind Codul fiscal și ale art. 51 din Legea locuinței nr. 114/1996, excepție ridicată de Societatea Comercială ăDalex
Impex” — S.R.L. în Dosarul nr. 3.942/117/2009 al Tribunalului Cluj — Secția mixtă de contencios administrativ și fiscal, de conflicte
de muncă și asigurări sociale.
2. Respinge, ca devenită inadmisibilă, excepția de neconstituționalitate a dispozițiilor art. 172 alin. (2) din Legea
nr. 571/2003 privind Codul fiscal, excepție ridicată de Societatea Comercială ăDalex Impex” — S.R.L. în Dosarul nr. 3.942/117/2009
al Tribunalului Cluj — Secția mixtă de contencios administrativ și fiscal, de conflicte de muncă și asigurări sociale.
Definitivă și general obligatorie.
Pronunțată în ședința publică din data de 8 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ionița Cochințu

CURTEA CONSTITUȚIONALĂ

D E C I Z I A Nr. 156
din 8 februarie 2011

referitoare la excepția de neconstituționalitate a dispozițiilor art. 173 alin. (2) din Ordonanța
Guvernului nr. 92/2003 privind Codul de procedură fiscală
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán

— președinte
— judecător
— judecător
— judecător
— judecător
— judecător
— judecător

Tudorel Toader
Daniela Ramona Marițiu

— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 173 alin. (2) din Ordonanța Guvernului

10

MONITORUL OFICIAL AL ROMÂNIEI, PARTEA I, Nr. 320/10.V.2011

nr. 92/2003 privind Codul de procedură fiscală, excepție ridicată
de Societatea Comercială ăRompetrol Downstream” — S.R.L.
din București în Dosarul nr. 30.707/215/2009 al Judecătoriei
Craiova — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține următoarele:
Prin Încheierea din 13 aprilie 2010, pronunțată în Dosarul
nr. 30.707/215/2009, Judecătoria Craiova — Secția civilă a
sesizat Curtea Constituțională cu excepția de
neconstituționalitate a dispozițiilor art. 173 alin. (2) din
Ordonanța Guvernului nr. 92/2003 privind Codul de
procedură fiscală, excepție ridicată de Societatea Comercială
ăRompetrol Downstream” — S.R.L. din București.
În motivarea excepției de neconstituționalitate, autorul
acesteia susține că dispozițiile criticate limitează posibilitatea
unei terțe persoane de a formula contestație la executare, chiar
dacă organul fiscal nu și-a îndeplinit obligațiile prevăzute de
Codul de procedură fiscală, încălcându-se astfel prevederile
art. 16 și 21 din Constituție. Prin stabilirea unei proceduri prin
care contestația terțului care pretinde că are un drept de
proprietate sau un alt drept real asupra bunului urmărit poate fi
introdusă cel mai târziu în termen de 15 zile după efectuarea
executării, iar nu de când terțul a luat la cunoștință despre
executarea silită, se îngrădește accesul liber la justiție al
acestuia.
Judecătoria Craiova — Secția civilă arată că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului arată că dispozițiile de lege criticate,
referitoare la termenul de contestare pe care îl are la dispoziție
o terță persoană care pretinde că are un drept de proprietate
sau un alt drept real asupra bunului, nu instituie privilegii sau
discriminări pe criterii arbitrare, nefiind contrare principiului
egalității în drepturi. De asemenea, dispozițiile de lege criticate
nu contravin nici art. 21 din Constituție. Accesul liber la justiție
presupune accesul la mijloacele procedurale prin care se
înfăptuiește justiția, fiind, potrivit art. 126 alin. (2) din Constituție,
atributul legiuitorului de a stabili reguli de procedură și judecată.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.

C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile reprezentantului Ministerului Public, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 173 alin. (2) din Ordonanța Guvernului
nr. 92/2003 privind Codul de procedură fiscală, republicată în
Monitorul Oficial al României, Partea I, nr. 513 din 31 iulie 2007,
cu următorul conținut: ăContestația prin care o terță persoană
pretinde că are un drept de proprietate sau un alt drept real
asupra bunului urmărit poate fi introdusă cel mai târziu în termen
de 15 zile după efectuarea executării.”
În susținerea neconstituționalității acestor dispoziții legale,
autoarea excepției invocă încălcarea prevederilor constituționale
ale art. 16 referitoare la egalitatea în drepturi și art. 21 referitoare
la accesul liber la justiție.
Examinând excepția de neconstituționalitate, Curtea
constată că instituirea unui termen de decădere nu este de
natură să împiedice liberul acces la justiție sau dreptul la
apărare al părților din proces.
De asemenea, Curtea reține că legiuitorul are competența
exclusivă de a stabili regulile de desfășurare a procesului în fața
instanțelor judecătorești, soluție ce rezultă din dispozițiile
constituționale ale art. 126 alin. (2), potrivit cărora procedura de
judecată este prevăzută de lege, astfel că, pentru situații
deosebite, legiuitorul poate stabili reguli speciale de procedură,
precum și modalități de exercitare a drepturilor procesuale,
astfel încât liberul acces la justiție să nu fie afectat.
Exercitarea unui drept de către titularul său nu poate avea
loc decât într-un anumit cadru, prestabilit de legiuitor, cu
respectarea anumitor exigențe, între care și stabilirea unor
termene, după a căror expirare valorificarea respectivului drept
nu mai este posibilă.
Mai mult, obligația părților de a-și exercita drepturile
procesuale în cadrul termenelor stabilite de lege reprezintă
expresia aplicării principiului privind dreptul persoanei la
judecarea procesului său în mod echitabil și într-un termen
rezonabil, potrivit prevederilor art. 6 paragraful 1 din Convenția
pentru apărarea drepturilor omului și a libertăților fundamentale,
instituirea unor termene procesuale servind unei mai bune
administrări a justiției, precum și necesității aplicării și respectării
drepturilor și garanțiilor procesuale ale părților.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 173 alin. (2) din Ordonanța Guvernului
nr. 92/2003 privind Codul de procedură fiscală, excepție ridicată de Societatea Comercială ăRompetrol Downstream” — S.R.L. din
București în Dosarul nr. 30.707/215/2009 al Judecătoriei Craiova — Secția civilă.
Definitivă și general obligatorie.
Pronunțată în ședința publică din data de 8 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

MONITORUL OFICIAL AL ROMÂNIEI, PARTEA I, Nr. 320/10.V.2011

11

CURTEA CONSTITUȚIONALĂ

D E C I Z I A Nr. 176
din 8 februarie 2011

referitoare la excepția de neconstituționalitate a dispozițiilor Ordonanței Guvernului nr. 22/2002
privind executarea obligațiilor de plată ale instituțiilor publice, stabilite prin titluri executorii
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 2 din Ordonanța Guvernului nr. 22/2002 privind
executarea obligațiilor de plată ale instituțiilor publice, stabilite
prin titluri executorii, excepție ridicată de Vasile Botomei în
Dosarul nr. 8.809/180/2007 al Tribunalului Bacău — Secția
civilă.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în Dosarul
nr. 4.364D/2010
având
ca
obiect
excepția
de
neconstituționalitate a dispozițiilor Ordonanței Guvernului
nr. 22/2002 privind executarea obligațiilor de plată ale instituțiilor
publice, stabilite prin titluri executorii, excepție ridicată de
Societatea Comercială Construcții Feroviare ăMoldova” — S.A.
din Iași în Dosarul nr. 7.463./245/2009 al Tribunalului Iași —
Secția civilă. La apelul nominal se constată lipsa părților, față de
care procedura de citare a fost legal îndeplinită.
Având în vedere identitatea parțială de obiect a excepției de
neconstituționalitate în dosarele mai sus menționate, Curtea, din
oficiu, pune în discuție conexarea dosarelor nr. 3.687D/2010 și
nr. 4.364D/2010. Reprezentantul Ministerului Public arată că
este de acord cu conexarea cauzelor. Curtea, în temeiul
dispozițiilor art. 53 alin. (5) din Legea nr. 47/1992, dispune
conexarea dosarelor nr. 3.687D/2010 și nr. 4.364D/2010.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate.
C U R T E A,

având în vedere actele și lucrările dosarelor, reține următoarele:
Prin Încheierea din 31 august 2010, pronunțată în Dosarul
nr. 8.809/180/2007, Tribunalul Bacău — Secția civilă a
sesizat Curtea Constituțională cu excepția de
neconstituționalitate a prevederilor art. 2 din Ordonanța
Guvernului nr. 22/2002 privind executarea obligațiilor de
plată ale instituțiilor publice.
Prin Încheierea din 11 octombrie 2010, pronunțată în Dosarul
nr. 7.463./245/2009, Tribunalul Iași — Secția civilă a sesizat
Curtea Constituțională cu excepția de neconstituționalitate
a prevederilor Ordonanței Guvernului nr. 22/2002 privind
executarea obligațiilor de plată ale instituțiilor publice.
Excepția a fost invocată de Vasile Botomei și de Societatea
Comercială Construcții Feroviare ăMoldova” — S.A. din Iași în
dosare având ca obiect soluționarea unor contestații la
executare.

În motivarea excepției de neconstituționalitate autorii
acesteia susțin, în esență, că nu este echitabil ca executarea
creanțelor față de stat să deroge de la dreptul comun, aplicabil
persoanelor fizice și persoanelor juridice de drept privat, întrucât
s-ar ajunge la stabilirea unui regim preferențial pentru instituțiile
publice.
Astfel, de vreme ce, potrivit regulilor generale din dreptul
comun, în cazul celorlalte categorii de debitori, pe calea
executării silite pot fi urmărite, în vederea stingerii debitelor,
toate veniturile și bunurile neexceptate de lege, executarea
obligațiilor de plată ale instituțiilor publice se poate realiza doar
dintr-o singură sursă bănească, prevăzută în bugetul de venituri
și cheltuieli. În cazul instituțiilor publice debitoare, sunt excluse
de la executare toate bunurile și toate resursele financiare
(veniturile) neevidențiate în capitolul cheltuieli din buget, la titlul
de cheltuieli la care se încadrează obligația de plată respectivă,
chiar dacă acestea constituie elemente de patrimoniu din
proprietatea privată a instituțiilor publice respective.
Prin restricționarea posibilității de executare silită asupra unei
instituții publice, ordonanța face ca litigiile împotriva acestor
persoane juridice să se prelungească nejustificat, posibilitatea
creditorilor acestora de a obține realizarea efectivă a drepturilor
lor fiind mult întârziată.
De asemenea, obligarea unui creditor de a-și încasa creanța
în limitele menționării respectivei creanțe în bugetul de venituri
și cheltuieli al instituției publice, în condițiile în care la data
aprobării bugetului nu pot fi cunoscute toate creanțele ce
urmează a fi executate, reprezintă o interferență în respectarea
principiului constituțional al egalității în drepturi a persoanelor
fizice și juridice.
Tribunalul Bacău — Secția civilă și Tribunalul Iași —
Secția civilă consideră că excepția de neconstituționalitate este
neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile Ordonanței Guvernului nr. 22/2002 privind
executarea obligațiilor de plată ale instituțiilor publice, stabilite
prin titluri executorii, publicată în Monitorul Oficial al României,
Partea I, nr. 81 din 1 februarie 2002, cu modificările și
completările ulterioare.

12

MONITORUL OFICIAL AL ROMÂNIEI, PARTEA I, Nr. 320/10.V.2011

În opinia autorilor excepției de neconstituționalitate,
prevederile legale criticate încalcă dispozițiile constituționale ale
art. 16 alin. (1) și (2) privind principiul egalității în fața legii, art. 20
alin. (1) și (2) referitor la tratatele internaționale privind drepturile
omului, art. 21 alin. (1), (2) și (3) privind accesul liber la justiție,
art. 24 privind dreptul la apărare și ale art. 44 alin. (1) și (2)
privind dreptul de proprietate, precum și dispozițiile art. 6
paragraful 1 din Convenția pentru apărarea drepturilor omului și
a libertăților fundamentale.
Examinând excepția de neconstituționalitate, Curtea reține
că s-a pronunțat asupra dispozițiilor ordonanței prin mai multe
decizii și, răspunzând unor critici asemănătoare, a statuat
constant că prevederile respective sunt în acord cu dispozițiile
constituționale.
Astfel, prin Decizia nr. 444 din 20 noiembrie 2003, publicată
în Monitorul Oficial al României, Partea I, nr. 871 din
8 decembrie 2003, Curtea a statuat că, ăindiscutabil, ordonanța
instituie anumite limite ale executării, în sensul că aceasta nu
se poate face asupra oricăror resurse bănești ale instituțiilor
publice, ci numai asupra acelora alocate special de la buget în
acest scop. Această limitare nu este însă contrară Legii
fundamentale, ci, așa cum s-a arătat, este în concordanță cu
principiile consacrate de aceasta și nu înfrânge regula accesului
liber la justiție sau dreptul la un proces echitabil.
Interzicerea executării silite asupra altor fonduri bănești decât
cele alocate de la bugetul de stat în acest scop nu constituie o
discriminare a creditorului în favoarea statului, așa cum se
susține în motivarea excepției, ci o normă de protecție de interes
general, fiind de neconceput ca pe calea executării silite a unui
titlu executoriu să se ajungă la lipsirea unei instituții publice de
resursele sale financiare destinate acoperirii altor cheltuieli decât
cele stabilite prin titlul executoriu”.
Pe de altă parte, prin Decizia nr. 529 din 11 octombrie 2005,
publicată în Monitorul Oficial al României, Partea I, nr. 1.025 din
18 noiembrie 2005, a reținut că ordonanța a cărei
constituționalitate este contestată are o evidentă finalitate de
protecție a patrimoniului instituțiilor publice, ca o premisă
indispensabilă a desfășurării activității lor în condiții optime și,
prin aceasta, a îndeplinirii atribuțiilor ce le revin ca parte
integrantă a mecanismului statului.
Art. 44 alin. (1) din Constituție, prin care se garantează
creanțele asupra statului, nu precizează că aceasta presupune
executarea lor de îndată, condițiile instituite în această materie
prin ordonanță, chiar dacă afectează celeritatea procedurii, nu
contravin Constituției, ci urmăresc găsirea resurselor necesare
pentru executarea obligațiilor.

De asemenea, prin Decizia nr. 784 din 12 mai 2009,
publicată în Monitorul Oficial al României, Partea I, nr. 466 din
7 iulie 2009, a statuat că dispozițiile criticate referitoare la
procedura executării obligațiilor de plată ale instituțiilor publice
se aplică fără nicio discriminare tuturor creditorilor instituțiilor
publice, acestea fiind conforme cu prevederile art. 16 și art. 44
alin. (2) din Constituție.
Mai mult, potrivit art. 126 alin. (2) din Constituție, legiuitorul
poate stabili regulile de desfășurare a procedurii de judecată,
fără să aducă atingere substanței drepturilor și libertăților
fundamentale.
În ceea ce privește dispozițiile art. 2 din ordonanță, Curtea
s-a pronunțat prin Decizia nr. 127 din 19 februarie 2008,
publicată în Monitorul Oficial al României, Partea I, nr. 298 din
16 aprilie 2008, reținând că ăeste adevărat că prin instituirea
unui termen de 6 luni în care instituția debitoare este obligată
să facă demersurile necesare pentru a-și îndeplini obligația de
plată (dacă executarea creanței stabilite prin titluri executorii nu
începe sau nu continuă din cauza lipsei de fonduri) se
prelungește durata procedurii de executare a titlului”. Însă,
Curtea a observat că în jurisprudența Curții Europene a
Drepturilor Omului, de exemplu, Hotărârea din 7 mai 2002,
pronunțată în Cauza Burdov contra Rusiei, s-a statuat că, ădeși
o autoritate statală nu ar putea să invoce lipsa de lichidități
pentru a justifica refuzul de a executa o condamnare, în mod
excepțional, se admite că o întârziere în executare ar putea fi
justificată de circumstanțe speciale, chiar dacă regula este
aceea a executării într-un termen rezonabil. Această întârziere
nu trebuie să se eternizeze, astfel încât să aducă atingere
substanței înseși a dreptului protejat de art. 6 paragraful 1 din
Convenția pentru apărarea drepturilor omului și a libertăților
fundamentale”.
În final, Curtea a reținut că procedura de executare a
obligațiilor de plată aparținând instituțiilor publice, așa cum e
reglementată prin Ordonanța Guvernului nr. 22/2002, cu
modificările și completările aduse prin Legea nr. 110/2007 pentru
modificarea și completarea Ordonanței Guvernului nr. 22/2002
privind executarea obligațiilor de plată ale instituțiilor publice,
stabilite prin titluri executorii, se desfășoară într-un termen
rezonabil.
Întrucât nu au intervenit elemente noi, de natură a determina
reconsiderarea jurisprudenței Curții, atât soluția, cât și
considerentele cuprinse în aceste decizii își păstrează
valabilitatea și în prezenta cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor Ordonanței Guvernului nr. 22/2002 privind
executarea obligațiilor de plată ale instituțiilor publice, stabilite prin titluri executorii, excepție ridicată de Vasile Botomei în Dosarul
nr. 8.809/180/2007 al Tribunalului Bacău — Secția civilă și de Societatea Comercială Construcții Feroviare ăMoldova” — S.A. din
Iași în Dosarul nr. 7.463./245/2009 al Tribunalului Iași — Secția civilă.
Definitivă și general obligatorie.
Pronunțată în ședința publică din data de 8 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

MONITORUL OFICIAL AL ROMÂNIEI, PARTEA I, Nr. 320/10.V.2011

13

CURTEA CONSTITUȚIONALĂ

D E C I Z I A Nr. 226
din 15 februarie 2011

referitoare la excepția de neconstituționalitate a prevederilor Ordonanței de urgență
a Guvernului nr. 116/2009 pentru instituirea unor măsuri
privind activitatea de înregistrare în registrul comerțului
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a prevederilor Ordonanței de urgență a Guvernului nr. 116/2009
pentru instituirea unor măsuri privind activitatea de înregistrare
în registrul comerțului, excepție ridicată, din oficiu, de Tribunalul
Vrancea — Secția comercială și de contencios administrativ și
fiscal în Dosarul nr. 212/91/2010 și care formează obiectul
Dosarului Curții Constituționale nr. 1.951D/2010.
La apelul nominal se constată lipsa părților, față de care
procedura de citare a fost legal îndeplinită.
Curtea dispune a se face apelul și în dosarele nr. 1.958—
1.972D/2010, având ca obiect aceeași excepție de
neconstituționalitate, ridicată, din oficiu, de Tribunalul Vrancea —
Secția comercială și de contencios administrativ și fiscal în
dosarele nr. 1.271/91/2010, nr. 305/91/2010, nr. 303/91/2010,
nr. 313/91/2010, nr. 319/91/2010, nr. 320/91/2010,
nr. 323/91/2010,
nr.
334/91/2010,
nr.
340/91/2010,
nr. 978/91/2010,
nr.
972/91/2010,
nr.
914/91/2010,
nr. 850/91/2010, nr. 849/91/2010 și nr. 345/91/2010.
La apelul nominal se constată lipsa părților, față de care
procedura de citare a fost legal îndeplinită.
Curtea, din oficiu, pune în discuție conexarea dosarelor.
Reprezentantul Ministerului Public arată că nu se opune
conexării cauzelor.
Curtea, având în vedere identitatea de obiect a cauzelor, în
temeiul art. 53 alin. (5) din Legea nr. 47/1992 privind organizarea
și funcționarea Curții Constituționale, dispune conexarea
dosarelor nr. 1.958—1.972D/2010 la Dosarul nr. 1.951D/2010,
care a fost primul înregistrat.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere a excepției de neconstituționalitate, ca
neîntemeiată. În acest sens, arată că Ordonanța de urgență a
Guvernului nr. 116/2009 nu încalcă dispozițiile art. 115 alin. (4)
din Constituție, deoarece, așa cum este prevăzut în preambulul
acesteia, a fost emisă pentru decongestionarea activității
judiciare și pentru fluidizarea procedurilor aferente activității
comerciale și nu încalcă nici dispozițiile art. 115 alin. (6) și
art. 126 alin. (2) din Constituție, deoarece, așa cum reiese din
Decizia Curții Constituționale nr. 861 din 24 iunie 2010, instituția
judecătorului delegat la oficiul registrului comerțului a fost
desființată, iar atribuțiile acestuia au fost preluate de către
directorul oficiilor registrului comerțului. În ceea ce privește
dispozițiile art. 21 din Constituție, arată că prevederile de lege
criticate nu înlătură posibilitatea părților de a se prevala de toate
garanțiile procesului echitabil.

C U R T E A,

având în vedere actele și lucrările dosarelor, constată
următoarele:
Prin încheierile din 17 februarie 2010 și din 12 mai 2010,
pronunțate în dosarele nr. 212/91/2010, nr. 1.271/91/2010,
nr. 305/91/2010,
nr.
303/91/2010,
nr.
313/91/2010,
nr. 319/91/2010,
nr.
320/91/2010,
nr.
323/91/2010,
nr. 334/91/2010,
nr.
340/91/2010,
nr.
978/91/2010,
nr. 972/91/2010,
nr.
914/91/2010,
nr.
850/91/2010,
nr. 849/91/2010 și nr. 345/91/2010, Tribunalul Vrancea —
Secția comercială și de contencios administrativ și fiscal a
sesizat Curtea Constituțională cu excepția de
neconstituționalitate a prevederilor Ordonanței de urgență
a Guvernului nr. 116/2009 pentru instituirea unor măsuri
privind activitatea de înregistrare în registrul comerțului.
Excepția de neconstituționalitate a fost ridicată de instanța de
judecată, din oficiu, în cauze având ca obiect soluționarea
cererilor de radiere formulate în temeiul Legii nr. 31/1990 de
Oficiul Național al Registrului Comerțului.
În motivarea excepției de neconstituționalitate instanța
de judecată susține că Ordonanța de urgență a Guvernului
nr. 116/2009 este neconstituțională, pentru următoarele
argumente:
1. Cu privire la încălcarea art. 115 alin. (4) și (6) din
Constituție, arată că aspectul menționat în preambulul
ordonanței de urgență nu constituie o situație extraordinară a
cărei reglementare nu putea fi amânată, ci o situație particulară
înregistrată la Oficiul Registrului Comerțului de pe lângă
Tribunalul București și, prin urmare, nu este de natură să
justifice adoptarea acestei ordonanțe de urgență.
Mai mult, măsurile propuse prin acest act normativ contravin
chiar elementelor cuprinse în nota de fundamentare în ceea ce
privește supraîncărcarea instanțelor, atât timp cât cererile de
înregistrare în registrul comerțului — cereri care țin de procedura
necontencioasă — erau supuse dispozițiilor unui alt act normativ,
și anume Legea nr. 359/2004 privind simplificarea formalităților
la înregistrarea în registrul comerțului a persoanelor fizice,
asociațiilor familiale și persoanelor juridice, înregistrarea fiscală
a acestora, precum și la autorizarea funcționării persoanelor
juridice care prevedea competența judecătorului delegat în
soluționarea cererilor de înregistrare mențiuni, după cum în
art. 8 prevede și un termen maxim de soluționare de 3 până la
5 zile din momentul înregistrării cererii pentru eliberarea
certificatului constatator al înregistrării.
Competențele în materie ale judecătorului delegat la registrul
comerțului sunt reglementate și în Legea nr. 304/2004 privind
organizarea judiciară și în Regulamentul de ordine interioară al
instanțelor judecătorești, aprobat de Consiliul Superior al
Magistraturii.
În concluzie, arată că adoptarea Ordonanței de urgență a
Guvernului nr. 116/2009 nu justifică intervenția legiuitorului
delegat pentru schimbarea competențelor în materia soluționării
cererilor de înregistrare în registrul comerțului, invocând în acest
sens și deciziile Curții Constituționale nr. 104 din 20 ianuarie
2009 și nr. 1.629 din 3 decembrie 2009.

14

MONITORUL OFICIAL AL ROMÂNIEI, PARTEA I, Nr. 320/10.V.2011

2. Referitor la încălcarea art. 126 alin. (2) din Constituție,
precizează că ordonanțele de urgență ale Guvernului nu pot
afecta regimul instituțiilor fundamentale ale statului, astfel cum
reiese din dispozițiile constituționale ale art. 115 alin. (6). Or,
deși pretinde că aduce modificări sub aspectul instituirii unui
regim derogator de la cele două acte normative care vizează
activitatea registrului comerțului, în concret, Guvernul aduce
atingere competențelor instanțelor de judecată și procedurilor
de judecată, domeniu rezervat exclusiv legii organice, justiția
fiind o instituție fundamentală a statului.
3. În ceea ce privește dispozițiile art. 21 alin. (3) din
Constituție, arată că cererile de înregistrare în registrul
comerțului se administrează printr-o procedură necontencioasă,
existând în privința acestora un act normativ al Parlamentului, și
anume Legea nr. 359/2004. Termenul rezonabil prevăzut de
Legea fundamentală și de Legea nr. 359/2004 nu poate fi atins
prin instituirea de competențe și proceduri în sarcina secțiilor
comerciale ale tribunalelor și din cauza numărului mare de cereri
de pensionare formulate de magistrați. Prin urmare, contrar a
ceea ce se menționează în preambulul Ordonanței de urgență
a Guvernului nr. 116/2009, aceasta are ca efect
supraaglomerarea instanțelor de judecată, cu consecința
încălcării dreptului la un proces echitabil.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile de lege
criticate sunt constituționale, întrucât, pentru deplina respectare
a accesului liber la justiție al comerciantului, procedura de
contestare a rezoluțiilor pronunțate de directorul oficiului
registrului comerțului sau persoanele desemnate beneficiază de
principiul dublului grad de jurisdicție. Astfel, hotărârea
pronunțată de instanță în soluționarea plângerii împotriva
rezoluției directorului oficiului registrului comerțului este supusă
recursului. Mai mult, pentru anumite cereri/proceduri a fost
instituită în mod expres competența de soluționare a secției
comerciale a tribunalului în a cărei circumscripție se află sediul
comerciantului.
În ceea ce privește critica de neconstituționalitate a Ordonanței
de urgență a Guvernului nr. 116/2009 față de art. 115 alin. (4) și
(6) din Constituție, apreciază că procedura instituită prin acest
act normativ reprezintă o măsură care se înscrie în obiectivul
eficientizării activității instanțelor de judecată, fiind necesară
pentru asigurarea respectării termenelor de eliberare a
certificatelor de înregistrare, de înscriere de mențiuni și a
documentelor aferente, de soluționare a cererilor de înregistrare
în registrul comerțului, ca imperative ale derulării
corespunzătoare, cu respectarea legii, a activității
comercianților, fiind necesară remedierea cât mai urgentă a
blocajului existent actualmente la oficiile registrului comerțului,
care duce la nerespectarea drepturilor comercianților, cu
consecințe deosebit de periculoase pentru circuitul comercial.
De asemenea, apreciază că dispozițiile actului normativ
criticat nu afectează regimul instituțiilor fundamentale ale statului
sau drepturile, libertățile și îndatoririle prevăzute de Constituție.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, punctele de vedere ale Avocatului
Poporului, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:

Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile Ordonanței de urgență a Guvernului nr. 116/2009
pentru instituirea unor măsuri privind activitatea de înregistrare
în registrul comerțului, publicată în Monitorul Oficial al României,
Partea I, nr. 926 din 30 decembrie 2009.
Art. 1 din această ordonanță de urgență a Guvernului avea,
la data sesizării Curții Constituționale, următorul conținut: ăPrin
derogare de la prevederile Legii nr. 26/1990 privind registrul
comerțului, republicată, cu modificările și completările ulterioare,
ale Legii nr. 31/1990 privind societățile comerciale, republicată,
cu modificările și completările ulterioare, precum și de la
prevederile celorlalte acte normative incidente, competența de
soluționare a cererilor de înregistrare în registrul comerțului și,
după caz, a altor cereri aflate în competența de soluționare a
judecătorului delegat, pe o perioadă de maximum 6 luni de la
data intrării în vigoare a prezentei ordonanțe de urgență,
aparține directorului oficiului registrului comerțului de pe lângă
tribunal și/sau persoanei sau persoanelor desemnate de către
directorul general al Oficiului Național al Registrului Comerțului.”
Ulterior sesizării Curții Constituționale, a fost adoptată Legea
nr. 84/2010 privind aprobarea Ordonanței de urgență a
Guvernului nr. 116/2009 pentru instituirea unor măsuri privind
activitatea de înregistrare în registrul comerțului, publicată în
Monitorul Oficial al României, Partea I, nr. 323 din 17 mai 2010,
care, prin articolul unic pct. 1 a modificat art. 1 din Ordonanța de
urgență a Guvernului nr. 116/2009, cu următorul conținut: ăPrin
derogare de la prevederile Legii nr. 26/1990 privind registrul
comerțului, republicată, cu modificările și completările ulterioare,
ale Legii nr. 31/1990 privind societățile comerciale, republicată,
cu modificările și completările ulterioare, precum și de la
prevederile celorlalte acte normative incidente, competența de
soluționare a cererilor de înregistrare în registrul comerțului și,
după caz, a altor cereri aflate în competența de soluționare a
judecătorului delegat, pe o perioadă de maximum 4 luni de la
data intrării în vigoare a legii de aprobare a prezentei ordonanțe
de urgență, aparține directorului oficiului registrului comerțului
de pe lângă tribunal și/sau persoanei sau persoanelor
desemnate de către directorul general al Oficiului Național al
Registrului Comerțului.”
Prin articolul unic din Ordonanța de urgență a Guvernului
nr. 85/2010 privind modificarea art. 1 din Ordonanța de urgență
a Guvernului nr. 116/2009 pentru instituirea unor măsuri privind
activitatea de înregistrare în registrul comerțului, publicată în
Monitorul Oficial al României, Partea I, nr. 654 din 22 septembrie
2010, a fost modificat art. 1, având în prezent următorul conținut:
ăPrin derogare de la prevederile Legii nr. 26/1990 privind
registrul comerțului, republicată, cu modificările și completările
ulterioare, ale Legii nr. 31/1990 privind societățile comerciale,
republicată, cu modificările și completările ulterioare, precum și
de la prevederile celorlalte acte normative incidente, competența
de soluționare a cererilor de înregistrare în registrul comerțului
și, după caz, a altor cereri aflate în competența de soluționare a
judecătorului delegat aparține, până la reglementarea activității
de înregistrare în registrul comerțului efectuată de registratori
comerciali, directorului oficiului registrului comerțului de pe lângă
tribunal și/sau persoanei ori persoanelor desemnate de către
directorul general al Oficiului Național al Registrului Comerțului.”
Autorul excepției de neconstituționalitate consideră că
prevederile criticate contravin dispozițiilor constituționale ale
art. 115 alin. (4) și (6) privind condițiile de emitere a ordonanțelor

MONITORUL OFICIAL AL ROMÂNIEI, PARTEA I, Nr. 320/10.V.2011
de urgență, ale art. 126 alin. (2) privind competența instanțelor
judecătorești și procedura de judecată, precum și celor ale
art. 21 alin. (3) privind dreptul la un proces echitabil și la
soluționarea cauzelor într-un termen rezonabil.
Examinând excepția de neconstituționalitate, Curtea
constată următoarele:
1. Cu privire la critica de neconstituționalitate extrinsecă,
Curtea observă că, potrivit jurisprudenței sale, pentru emiterea
unei ordonanțe de urgență este necesară existența unei stări de
fapt obiective, cuantificabile, independente de voința Guvernului,
care pune în pericol un interes public. Astfel, prin Decizia nr. 255
din 11 mai 2005, publicată în Monitorul Oficial al României,
Partea I, nr. 511 din 16 iunie 2005, și prin Decizia nr. 1.008 din
7 iulie 2009, publicată în Monitorul Oficial al României, Partea I,
nr. 507 din 23 iulie 2009, Curtea a reținut implicațiile deosebirii
terminologice dintre noțiunea de ăcaz excepțional”, utilizat în
concepția art. 114 alin. (4) din Constituție anterior revizuirii, și
cea de ăsituație extraordinară”, arătând că, deși diferența dintre
cei 2 termeni, din punctul de vedere al gradului de abatere de la
obișnuit sau comun căruia îi dau expresie, este evidentă, același
legiuitor a simțit nevoia să o pună la adăpost de orice
interpretare de natură să minimalizeze o atare diferență, prin
adăugarea sintagmei ăa căror reglementare nu poate fi
amânată”, consacrând astfel in terminis imperativul urgenței
reglementării.
Prin aceleași decizii, Curtea a reamintit jurisprudența sa
pronunțată anterior revizuirii Legii fundamentale și a precizat că
de esența cazului excepțional este caracterul său obiectiv, în
sensul că ăexistența sa nu depinde de voința Guvernului, care,
în asemenea împrejurări, este constrâns să reacționeze prompt
pentru apărarea unui interes public pe calea ordonanței de
urgență” (Decizia nr. 83 din 19 mai 1998, publicată în Monitorul
Oficial al României, Partea I, nr. 211 din 8 iunie 1998).
Curtea constată că Ordonanța de urgență a Guvernului
nr. 116/2009 a fost adoptată — astfel cum reiese din Preambulul
acesteia — ținând cont de ănecesitatea remedierii cât mai
urgente a blocajului existent la oficiile registrului comerțului, care
duce la nerespectarea drepturilor comercianților, cu consecințe
deosebit de periculoase pentru circuitul comercial” și având în
vedere imperativele decongestionării activității judiciare și
fluidizării procedurilor aferente activității comerciale. Totodată,
urgența reglementării a fost motivată prin necesitatea
ărespectării termenelor de eliberare a certificatelor de
înregistrare, de înscriere de mențiuni și a documentelor
aferente, de soluționare a cererilor de înregistrare în registrul
comerțului, ca imperativ al derulării în condiții corespunzătoare,
cu respectarea legii, a activității comercianților”. De altfel,
prevederile de lege criticate au caracter temporar, până la
reglementarea activității de înregistrare în registrul comerțului
efectuată de registratori comerciali.
Prin urmare, Curtea constată, pe de-o parte, că aceste
împrejurări se încadrează în conceptul constituțional de ăsituații
extraordinare a căror reglementare nu poate fi amânată”, astfel
cum acesta a fost definit în jurisprudența sa, iar, pe de altă parte,
că urgența a fost motivată corespunzător în cuprinsul ordonanței
de urgență criticate, fiind respectate astfel dispozițiile art. 115
alin. (4) din Constituție.
În final, Curtea reține că aprobarea Ordonanței de urgență a
Guvernului nr. 116/2009 prin Legea nr. 84/2010 nu poate avea
relevanță în examinarea constituționalității extrinseci a acestei
ordonanțe de urgență a Guvernului, deoarece, potrivit
jurisprudenței Curții Constituționale (a se vedea Decizia nr. 95
din 8 februarie 2006, publicată în Monitorul Oficial al României,
Partea I, nr. 177 din 23 februarie 2006, și Decizia nr. 784 din

15

12 mai 2009, publicată în Monitorul Oficial al României, Partea I,
nr. 466 din 7 iulie 2009), aprobarea prin lege a unei ordonanțe
a Guvernului nu poate acoperi un eventual viciu de
neconstituționalitate extrinsecă a acesteia.
2. Referitor la criticile de neconstituționalitate raportate la
prevederile art. 115 alin. (6) și ale art. 126 alin. (2) din
Constituție, Curtea constată că și acestea sunt neîntemeiate,
deoarece, pe de-o parte, Ordonanța de urgență a Guvernului
nr. 116/2009 nu afectează regimul vreunei instituții fundamentale
a statului, ci modifică dispozițiile referitoare la competența de
soluționare a cererilor de înregistrare în registrul comerțului și,
după caz, a altor cereri aflate în competența de soluționare a
judecătorului delegat la registrul comerțului. Pe de altă parte,
este adevărat că, potrivit art. 126 alin. (2) din Constituție,
competența instanțelor judecătorești este stabilită prin lege, însă
Curtea observă că Guvernul poate adopta: ordonanțe simple,
în domenii care nu fac obiectul legilor organice, în baza unei legi
speciale de abilitare, în temeiul art. 115 alin. (1)—(3) din
Constituție, și ordonanțe de urgență, numai în situații
extraordinare a căror reglementare nu poate fi amânată, cu
obligația de a motiva urgența în cuprinsul acestora, în temeiul
art. 115 alin. (4)—(6) din Legea fundamentală. Ordonanțele de
urgență, cuprinzând norme de natura legii organice, se aprobă
cu majoritatea prevăzută la art. 76 alin. (1) din Constituție. Prin
urmare, interdicția Guvernului de a emite ordonanțe în domeniul
legilor organice privește numai ordonanțele simple, nefiind
prevăzută o asemenea interdicție pentru ordonanțele de
urgență, cum este cazul de față.
De altfel, cu privire la sensul dispozițiilor art. 115 alin. (6) din
Legea fundamentală, Curtea Constituțională a statuat prin
Decizia nr. 1.189 din 6 noiembrie 2008, publicată în Monitorul
Oficial al României, Partea I, nr. 787 din 25 noiembrie 2008, că
ăordonanțele de urgență nu pot fi adoptate dacă «afectează»,
dacă au consecințe negative, dar, în schimb, pot fi adoptate
dacă, prin reglementările pe care le conțin, au consecințe
pozitive în domeniile în care intervin.”
3. În ceea ce privește pretinsa încălcare a dispozițiilor art. 21
alin. (3) din Legea fundamentală, Curtea constată că nici
această susținere nu este întemeiată, ci, dimpotrivă, Ordonanța
de urgență a Guvernului nr. 116/2009 constituie o soluție
legislativă de rezolvare a blocajului existent la oficiile registrului
comerțului, blocaj ce conducea la prelungirea excesivă a
soluționării cererilor de înregistrare sau de înscriere de mențiuni
în registrul comerțului, nerespectându-se astfel drepturile
comercianților.
Totodată, potrivit art. 3 din actul normativ criticat, cererile
formulate de Oficiul Național al Registrului Comerțului care erau
în competența de soluționare a judecătorului delegat se
soluționează de tribunalul comercial sau de secția comercială a
tribunalului în a cărui circumscripție își are sediul comerciantul,
iar cererile privind constatarea dizolvării persoanei juridice și
radierea din registrul comerțului se soluționează tot de tribunalul
comercial sau de secția comercială a tribunalului în a cărui
circumscripție își are sediul comerciantul.
Prin urmare, unele atribuții ale judecătorului delegat la
registrul comerțului au fost preluate — temporar, până la
înființarea profesiei de registrator comercial —, de către directorii
oficiilor registrului comerțului, iar altele au fost date în
competența de soluționare a tribunalului în a cărui circumscripție
își are sediul comerciantul. Așadar, nu se poate susține
încălcarea dreptului părților la soluționarea cauzei într-un termen
rezonabil, de către o instanță independentă și imparțială.

16

MONITORUL OFICIAL AL ROMÂNIEI, PARTEA I, Nr. 320/10.V.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor Ordonanței de urgență a Guvernului
nr. 116/2009 pentru instituirea unor măsuri privind activitatea de înregistrare în registrul comerțului, excepție ridicată, din oficiu, de
Tribunalul Vrancea — Secția comercială și de contencios administrativ și fiscal în dosarele nr. 212/91/2010, nr. 1.271/91/2010,
nr. 305/91/2010, nr. 303/91/2010, nr. 313/91/2010, nr. 319/91/2010, nr. 320/91/2010, nr. 323/91/2010, nr. 334/91/2010,
nr. 340/91/2010, nr. 978/91/2010, nr. 972/91/2010, nr. 914/91/2010, nr. 850/91/2010, nr. 849/91/2010 și nr. 345/91/2010.
Definitivă și general obligatorie.
Pronunțată în ședința publică din data de 15 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

Gabriel S. Popa

Motivul: Format electronic AUTENTIC, conform Legii nr. 202/1998, republicata.
Locatia: Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 320/10.V.2011 conține 16 pagini.

Prețul: 3,20 lei

&JUYDGY|522817]
ISSN 1453—4495

