Anul 179 (XXIII) — Nr. 657

PARTEA I

Joi, 15 septembrie 2011

LEGI, DECRETE, HOTĂRÂRI ȘI ALTE ACTE

SUMAR

Pagina
DECIZII ALE CURȚII CONSTITUȚIONALE
Decizia nr. 552 din 3 mai 2011 referitoare la excepția de
neconstituționalitate a dispozițiilor art. 41 alin. (3) și (4)
din Legea nr. 85/2006 privind procedura insolvenței....

2–3

Decizia nr. 559 din 3 mai 2011 referitoare la excepția de
neconstituționalitate a dispozițiilor art. 79 și art. 80 din
Legea nr. 85/2006 privind procedura insolvenței........

3–5

Decizia nr. 639 din 17 mai 2011 referitoare la excepția de
neconstituționalitate a dispozițiilor art. 3 pct. 1, pct. 5,
pct. 6 și pct. 12, art. 4, art. 31 alin. (1) și art. 33 alin. (2)
teza finală din Legea nr. 85/2006 privind procedura
insolvenței ..................................................................

5–8

Decizia nr. 713 din 31 mai 2011 referitoare la excepția de
neconstituționalitate a dispozițiilor art. 79 și art. 80 din
Legea nr. 85/2006 privind procedura insolvenței........

8–10

Decizia nr. 716 din 31 mai 2011 referitoare la excepția de
neconstituționalitate a dispozițiilor art. 10 alin. (1) din
Legea nr. 241/2005 pentru prevenirea și combaterea
evaziunii fiscale ..........................................................

10–11

Decizia nr. 718 din 31 mai 2011 referitoare la excepția de
neconstituționalitate a dispozițiilor art. 73 alin. (3) din
Legea nr. 85/2006 privind procedura insolvenței........

12–13

Decizia nr. 781 din 16 iunie 2011 referitoare la excepția de
neconstituționalitate a dispozițiilor art. 2861 din Legea
nr. 297/2004 privind piața de capital ..........................

13–16

2

MONITORUL OFICIAL AL ROMÂNIEI, PARTEA I, Nr. 657/15.IX.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 552
din 3 mai 2011

referitoare la excepția de neconstituționalitate a dispozițiilor art. 41 alin. (3) și (4)
din Legea nr. 85/2006 privind procedura insolvenței
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.

Tribunalul Călărași — Secția civilă consideră că excepția
de neconstituționalitate este întemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile legale criticate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

Pe rol se află soluționarea excepției de neconstituționalitate
a dispozițiilor art. 41 alin. (2) și (3) din Legea nr. 85/2006 privind
procedura insolvenței, excepție ridicată de Societatea
Comercială ăRomply Prod” — S.R.L. din Călărași în Dosarul
nr. 6.725/202/2009 al Tribunalului Călărași — Secția civilă.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca inadmisibilă a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 27 aprilie 2010, pronunțată în Dosarul
nr. 6.725/202/2009, Tribunalul Călărași — Secția civilă a
sesizat Curtea Constituțională pentru soluționarea
excepției de neconstituționalitate a dispozițiilor art. 41
alin. (2) și (3) din Legea nr. 85/2006 privind procedura
insolvenței. Excepția a fost invocată de Societatea Comercială
ăRomply Prod” — S.R.L. din Călărași într-un dosar având ca
obiect soluționarea unei contestații la executare.
În motivarea excepției de neconstituționalitate autorul
acesteia susține că dispozițiile legale criticate sunt
neconstituționale întrucât regimul calculului dobânzilor pentru
creanțele chirografare născute ulterior deschiderii procedurii
este neechitabil raportat la principiile liberei concurențe și
inalienabilității dreptului de proprietate privată. În opinia autorului
excepției de neconstituționalitate, aceste dobânzi calculate la
creanțe chirografare bugetare născute ulterior datei deschiderii
procedurii afectează masa chirografară, iar astfel sunt
prejudiciați creditorii negarantați.
Dispozițiile legale criticate prevăd un regim diferențiat aplicat
dobânzilor percepute pentru creanțe anterioare deschiderii
procedurii și pentru cele născute ulterior deschiderii procedurii,
în defavoarea și cu prejudicierea creditorilor cu creanțe
anterioare deschiderii procedurii.
Odată ce dobânzile constituie daune moratorii pentru
întârzierea plății conform actelor din care rezultă, indiferent că
este vorba de acte fiscale, contracte comerciale sau civile, ar
trebui aplicat același tratament tuturor creanțelor chirografare,
indiferent de momentul nașterii acestora.

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
concluziile procurorului, dispozițiile de lege criticate, raportate
la prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate, astfel cum a fost
formulat prin încheierea de sesizare a Curții Constituționale, îl
constituie prevederile art. 41 alin. (2) și (3) din Legea nr. 85/2006
privind procedura insolvenței, publicată în Monitorul Oficial al
României, Partea I, nr. 359 din 21 aprilie 2006. Din motivarea
excepției, Curtea constată că în realitate obiectul criticilor îl
constituie dispozițiile art. 41 alin. (3) și (4) din Legea nr. 85/2006,
care au următorul cuprins:
ă(3) În cazul în care se confirmă un plan de reorganizare,
dobânzile, majorările ori penalitățile de orice fel sau cheltuielile
accesorii la obligațiile născute ulterior datei deschiderii
procedurii generale se achită în conformitate cu actele din care
rezultă și cu prevederile programului de plăți. În cazul în care
planul eșuează, prevederile alin. (1) și (2) se aplică
corespunzător pentru calculul accesoriilor cuprinse în programul
de plăți, la data intrării în faliment.
(4) Nicio dobândă, majorare sau penalitate de orice fel ori
cheltuială, numită generic accesorii, nu va putea fi adăugată
creanțelor născute ulterior datei deschiderii atât a procedurii
simplificate, cât și a celei generale, în cazul în care niciun plan
de reorganizare nu este confirmat.”
În opinia autorului excepției de neconstituționalitate,
prevederile legale criticate contravin dispozițiilor constituționale
ale art. 44 privind dreptul la proprietate privată, art. 135 privind
economia și ale art. 136 privind proprietatea.
Examinând excepția de neconstituționalitate, Curtea reține
că modul de calcul al creanțelor fiscale pentru perioada derulării
procedurii insolvenței sau a reorganizării judiciare este în
concordanță cu prevederile constituționale considerate a fi
încălcate, deoarece conținutul și limitele dreptului de proprietate
sunt stabilite prin lege, potrivit dispozițiilor art. 44 alin. (1) și
art. 136 alin. (5) din Constituție. Pe de altă parte, potrivit

MONITORUL OFICIAL AL ROMÂNIEI, PARTEA I, Nr. 657/15.IX.2011
prevederilor constituționale, legiuitorul este singurul competent
să stabilească și cadrul juridic (cuprinzând și limitele rezonabile)
pentru exercitarea de către orice subiect de drept a atributelor
dreptului de proprietate, astfel încât acesta să nu vină în
contradicție cu interesele generale sau particulare legitime ale
altor persoane.
Dispozițiile legale criticate se circumscriu prevederilor art. 2
din actul normativ criticat, potrivit cărora scopul Legii nr. 85/2006
este instituirea unei proceduri pentru acoperirea pasivului
debitorului aflat în insolvență.
Astfel, este normal să nu poată fi adăugată nicio dobândă,
majorare sau penalitate de orice fel ori cheltuială creanțelor
născute ulterior datei deschiderii atât a procedurii simplificate,
cât și a celei generale, în cazul în care niciun plan de
reorganizare nu este confirmat. Acest lucru nu ar face decât să

3

îngreuneze situația debitorului și să compromită posibila
redresare a acestuia.
Dincolo de aceste argumente, din analiza motivelor invocate
de autorul excepției de neconstituționalitate rezultă
nemulțumirea acestuia față de regimul calculului dobânzilor
pentru creanțele chirografare născute ulterior deschiderii
procedurii, acesta arătând că ăar trebui aplicat același tratament
tuturor creanțelor chirografare, indiferent de momentul nașterii
acestora”. Or, Curtea constată că aceste susțineri nu pot fi
reținute, iar excepția urmează să fie respinsă ca fiind
inadmisibilă, deoarece, potrivit dispozițiilor art. 2 alin. (3) din
Legea nr. 47/1992, ăCurtea Constituțională se pronunță numai
asupra constituționalității actelor cu privire la care a fost
sesizată, fără a putea modifica sau completa prevederile supuse
controlului”.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a dispozițiilor art. 41 alin. (3) și (4) din Legea nr. 85/2006
privind procedura insolvenței, excepție ridicată de Societatea Comercială ăRomply Prod” — S.R.L. din Călărași în Dosarul
nr. 6.725/202/2009 al Tribunalului Călărași — Secția civilă.
Definitivă și general obligatorie.
Pronunțată în ședința publică din data de 3 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 559
din 3 mai 2011

referitoare la excepția de neconstituționalitate a dispozițiilor art. 79 și art. 80
din Legea nr. 85/2006 privind procedura insolvenței
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 79 și art. 80 din Legea nr. 85/2006 privind
procedura insolvenței, excepție ridicată de Societatea

Comercială ăC.S.T. Logistik” — S.R.L. din Galați în Dosarul
nr. 193/121/2009 al Tribunalului Galați — Secția comercială,
maritimă și fluvială, de contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 27 mai 2010, pronunțată în Dosarul
nr. 193/121/2009, Tribunalul Galați — Secția comercială,
maritimă și fluvială, de contencios administrativ și fiscal a
sesizat Curtea Constituțională pentru soluționarea
excepției de neconstituționalitate a dispozițiilor art. 79 și
art. 80 din Legea nr. 85/2006 privind procedura insolvenței.

4

MONITORUL OFICIAL AL ROMÂNIEI, PARTEA I, Nr. 657/15.IX.2011

Excepția a fost invocată de Societatea Comercială ăC.S.T.
Logistik” — S.R.L. din Galați într-un dosar având ca obiect
procedura insolvenței.
În motivarea excepției de neconstituționalitate autorul
acesteia susține, în esență, că dispozițiile legale criticate sunt
neconstituționale întrucât posibilitatea de a cere anularea unor
acte juridice de către persoane care nu au decât un interes
material — în speță al administratorilor judiciari/lichidatori, care
sunt remunerați în mod practic numai din valorificarea
creanțelor, fără să respecte scopul procedurii insolvenței,
respectiv acela de a recupera creanțele creditorilor debitoarei —
este de natură a încălca dreptul de proprietate al părților cu care
debitoarea a încheiat cu bună-credință raporturi comerciale
anterior deschiderii procedurii.
De asemenea, prin redactarea actuală a textelor legale
criticate se instituie o inegalitate de tratament, creându-se o
prezumție de fraudă în ceea ce îl privește pe participantul la
actul juridic încheiat cu debitorul, fără ca acest lucru să fie
dovedit judicios de către persoana interesată. În această
redactare a textelor de lege criticate, dreptul de proprietate este
lăsat la aprecierea pur subiectivă a judecătorilor și lichidatorilor,
iar faptul că textele criticate nu fac distincție între actele juridice
încheiate cu bună-credință, care se prezumă, și cele încheiate
cu rea-credință echivalează cu confiscarea averii dobândite în
mod licit.
Tribunalul Galați — Secția comercială, maritimă și
fluvială, de contencios administrativ și fiscal consideră că
excepția de neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 79 și art. 80 din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, care au următorul conținut:
— Art. 79: ăAdministratorul judiciar sau, după caz, lichidatorul
poate introduce la judecătorul-sindic acțiuni pentru anularea
actelor frauduloase încheiate de debitor în dauna drepturilor
creditorilor, în cei 3 ani anteriori deschiderii procedurii.”;
— Art. 80: ă(1) Administratorul judiciar sau, după caz,
lichidatorul poate introduce la judecătorul-sindic acțiuni pentru
anularea constituirilor ori a transferurilor de drepturi patrimoniale
către terți și pentru restituirea de către aceștia a bunurilor
transmise și a valorii altor prestații executate, realizate de
debitor prin următoarele acte:
a) acte de transfer cu titlu gratuit, efectuate în cei 3 ani
anteriori deschiderii procedurii; sunt exceptate sponsorizările în
scop umanitar;
b) operațiuni comerciale în care prestația debitorului
depășește vădit pe cea primită, efectuate în cei 3 ani anteriori
deschiderii procedurii;

c) acte încheiate în cei 3 ani anteriori deschiderii procedurii,
cu intenția tuturor părților implicate în acestea de a sustrage
bunuri de la urmărirea de către creditori sau de a le leza în orice
alt fel drepturile;
d) acte de transfer de proprietate către un creditor pentru
stingerea unei datorii anterioare sau în folosul acestuia,
efectuate în cele 120 de zile anterioare deschiderii procedurii,
dacă suma pe care creditorul ar putea să o obțină în caz de
faliment al debitorului este mai mică decât valoarea actului de
transfer;
e) constituirea ori perfectarea unei garanții reale pentru o
creanță care era chirografară, în cele 120 de zile anterioare
deschiderii procedurii;
f) plățile anticipate ale datoriilor, efectuate în cele 120 de zile
anterioare deschiderii procedurii, dacă scadența lor fusese
stabilită pentru o dată ulterioară deschiderii procedurii;
g) actele de transfer sau asumarea de obligații efectuate de
debitor într-o perioadă de 2 ani anteriori datei deschiderii
procedurii, cu intenția de a ascunde/întârzia starea de insolvență
ori de a frauda o persoană fizică sau juridică față de care era la
data efectuării transferului unor operațiuni cu instrumente
financiare derivate, inclusiv ducerea la îndeplinire a unui acord
de compensare bilaterală (netting), realizate în baza unui
contract financiar calificat, ori a devenit ulterior debitor, în sensul
prezentei legi.
(2) Următoarele operațiuni, încheiate în cei 3 ani anteriori
deschiderii procedurii cu persoanele aflate în raporturi juridice cu
debitorul, vor putea, de asemenea, să fie anulate și prestațiile
recuperate, dacă sunt în dauna creditorilor:
a) cu un asociat comanditat sau cu un asociat deținând cel
puțin 20% din capitalul societății comerciale ori, după caz, din
drepturile de vot în adunarea generală a asociaților, atunci când
debitorul este respectiva societate în comandită, respectiv o
societate agricolă, în nume colectiv sau cu răspundere limitată;
b) cu un membru sau administrator, atunci când debitorul
este un grup de interes economic;
c) cu un acționar deținând cel puțin 20% din acțiunile
debitorului ori, după caz, din drepturile de vot în adunarea
generală a acționarilor, atunci când debitorul este respectiva
societate pe acțiuni;
d) cu un administrator, director sau un membru al organelor
de supraveghere a debitorului, societate cooperativă, societate
pe acțiuni cu răspundere limitată sau, după caz, societate
agricolă;
e) cu orice altă persoană fizică ori juridică, deținând o poziție
dominantă asupra debitorului sau a activității sale;
f) cu un coindivizar asupra unui bun comun.”
Ulterior sesizării Curții Constituționale, art. 80 a fost
completat prin art. I pct. 35 din Legea nr. 169/2010 pentru
modificarea și completarea Legii nr. 85/2006 privind procedura
insolvenței, publicată în Monitorul Oficial al României, Partea I,
nr. 505 din 21 iulie 2010, cu alin. (11), care are următorul cuprins:
ă(11) Prevederile alin. (1) lit. d)—f) nu sunt aplicabile actelor
încheiate, cu bună-credință, în executarea unui acord cu
creditorii, încheiat ca urmare a unor negocieri extrajudiciare
pentru restructurarea datoriilor debitorului, sub rezerva ca
acordul să fi fost de natură a conduce, în mod rezonabil, la
redresarea financiară a debitorului și să nu aibă ca scop
prejudicierea și/sau discriminarea unor creditori. Prevederile de
mai sus se aplică și actelor juridice încheiate în cadrul procedurii
prevăzute de Legea nr. 381/2009 privind introducerea
concordatului preventiv și mandatului ad-hoc.”
În opinia autorului excepției de neconstituționalitate,
prevederile legale criticate contravin dispozițiilor art. 15 alin. (2)
privind neretroactivitatea legii civile, art. 16 privind egalitatea în
drepturi, art. 21 privind accesul liber la justiție, art. 44 alin. (1) și
(2) privind dreptul de proprietate și ale art. 135 alin. (1) privind
economia din Constituție.

MONITORUL OFICIAL AL ROMÂNIEI, PARTEA I, Nr. 657/15.IX.2011
Examinând excepția de neconstituționalitate, Curtea reține
că s-a mai pronunțat asupra dispozițiilor legale criticate, prin
raportare la critici similare, constatând că sunt constituționale.
Astfel, prin Decizia nr. 361 din 25 martie 2010, publicată în
Monitorul Oficial al României, Partea I, nr. 330 din 19 mai 2010,
și prin Decizia nr. 748 din 26 octombrie 2006, publicată în
Monitorul Oficial al României, Partea I, nr. 990 din 12 decembrie
2006, Curtea a constatat că soluția legislativă criticată constituie
o aplicare, în cadrul procedurii falimentului, a prevederilor
art. 975 din Codul civil privind acțiunea pauliană, prin care se
stabilește dreptul creditorilor de a ataca actele frauduloase
încheiate de debitori în dauna lor. Spre deosebire de titularii
acțiunii pauliene (art. 975 din Codul civil), și anume creditorii,

5

titularul acțiunii în anularea actelor frauduloase încheiate de
debitor în dauna creditorilor săi poate fi administratorul sau
lichidatorul desemnat în cauză. Totodată, Curtea a reținut că în
acest fel este sancționată tocmai reaua-credință în exercitarea
de către debitori a drepturilor lor, prin acte juridice încheiate în
dauna creditorilor. Dacă scopul părților contractante sau cel
puțin al debitorului la încheierea actului juridic respectiv l-a
constituit fraudarea creditorilor, atunci actul are o cauză ilicită, iar
potrivit art. 966 din Codul civil acesta nu poate avea niciun efect.
Întrucât nu au intervenit elemente noi, de natură să ducă la
reconsiderarea jurisprudenței Curții, atât soluția, cât și
considerentele deciziilor menționate își păstrează valabilitatea și
în cauza de față, inclusiv în privința art. 44 din Constituție.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 79 și art. 80 din Legea nr. 85/2006 privind
procedura insolvenței, excepție ridicată de Societatea Comercială ăC.S.T. Logistik” — S.R.L. din Galați în Dosarul nr. 193/121/2009
al Tribunalului Galați — Secția comercială, maritimă și fluvială, de contencios administrativ și fiscal.
Definitivă și general obligatorie.
Pronunțată în ședința publică din data de 3 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 639
din 17 mai 2011

referitoare la excepția de neconstituționalitate a dispozițiilor art. 3 pct. 1, pct. 5, pct. 6 și pct. 12,
art. 4, art. 31 alin. (1) și art. 33 alin. (2) teza finală din Legea nr. 85/2006
privind procedura insolvenței
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Comercială ăSinorom” — S.R.L. din Râmnicu Vâlcea în Dosarul
nr. 1.012/90/2009 al Tribunalului Vâlcea — Secția comercială și
de contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 3 pct. 1, pct. 5, pct. 6 și pct. 12, art. 4, art. 31
alin. (1), art. 33 alin. (2) teza finală din Legea nr. 85/2006 privind
procedura insolvenței, excepție ridicată de Societatea

având în vedere actele și lucrările dosarului, reține următoarele:
Prin Încheierea din 20 mai 2010, pronunțată în Dosarul
nr. 1.012/90/2009, Tribunalul Vâlcea — Secția comercială și
de contencios administrativ și fiscal a sesizat Curtea
Constituțională pentru soluționarea excepției de
neconstituționalitate a dispozițiilor art. 3 pct. 1, pct. 5, pct. 6
și pct. 12, art. 4, art. 31 alin. (1) și art. 33 alin. (2) teza finală

6

MONITORUL OFICIAL AL ROMÂNIEI, PARTEA I, Nr. 657/15.IX.2011

din Legea nr. 85/2006 privind procedura insolvenței.
Excepția a fost invocată de Societatea Comercială ăSinorom” —
S.R.L. din Râmnicu Vâlcea, într-un dosar având ca obiect
procedura insolvenței.
În motivarea excepției de neconstituționalitate autorul
acesteia susține că dispozițiile legale criticate încalcă
prevederile constituționale privind protecția proprietății private și
accesul liber la justiție, întrucât societatea comercială debitoare,
deși are suficiente bunuri în patrimoniu, precum și creanțe
asupra terților, nu își poate dovedi starea de solvabilitate, fiind la
dispoziția oricărui creditor, care poate iniția procedura
insolvenței.
Tribunalul Vâlcea — Secția comercială și de contencios
administrativ și fiscal consideră că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 3 pct. 1, pct. 5, pct. 6 și pct. 12, art. 4, art. 31
alin. (1) și art. 33 alin. (2) teza finală din Legea nr. 85/2006
privind procedura insolvenței, publicată în Monitorul Oficial al
României, Partea I, nr. 359 din 21 aprilie 2006, cu modificările și
completările ulterioare, care aveau următorul cuprins:
— Art. 3 pct. 1, pct. 5, pct. 6 și pct. 12: ăÎn înțelesul prezentei
legi, termenii și expresiile de mai jos au următoarele semnificații:
1. insolvența este acea stare a patrimoniului debitorului care
se caracterizează prin insuficiența fondurilor bănești disponibile
pentru plata datoriilor certe, lichide și exigibile:
a) insolvența este prezumată ca fiind vădită atunci când
debitorul, după 30 de zile de la scadență, nu a plătit datoria sa
față de unul sau mai mulți creditori;
b) insolvența este iminentă atunci când se dovedește că
debitorul nu va putea plăti la scadență datoriile exigibile
angajate, cu fondurile bănești disponibile la data scadenței; [...]
5. debitorul este persoana fizică sau persoana juridică de
drept privat, care face parte din una dintre categoriile prevăzute
la art. 1 și care este în stare de insolvență;
6. prin creditor îndreptățit să solicite deschiderea procedurii
insolvenței se înțelege creditorul a cărui creanță împotriva
patrimoniului debitorului este certă, lichidă și exigibilă de mai
mult de 30 de zile; [...]
12. cuantumul minim al creanței, pentru a putea fi introdusă
cererea creditorului, este de 30.000 lei, iar pentru salariați, de
6 salarii medii pe economie;”;
— Art. 4: ă(1) Toate cheltuielile aferente procedurii instituite
prin prezenta lege, inclusiv cele privind notificarea, convocarea
și comunicarea actelor de procedură efectuate de
administratorul judiciar și/sau de lichidator, vor fi suportate din
averea debitorului.

(2) Plățile se vor face dintr-un cont deschis la o unitate a unei
bănci, pe bază de dispoziții emise de debitor sau, după caz, de
administratorul judiciar, iar în cursul falimentului, de lichidator.
(3) Disponibilitățile bănești vor putea fi păstrate într-un cont
special de depozit bancar.
(4) În lipsa disponibilităților în contul debitorului, se va utiliza
fondul de lichidare, plățile efectuându-se pe baza unui buget
previzionat pe o perioadă de cel puțin 3 luni, aprobat de
judecătorul-sindic.
(5) Judecătorul-sindic va putea autoriza, pe baza
documentelor justificative atașate la raportul lunar al
administratorului judiciar/lichidatorului, elaborat potrivit art. 21
alin. (1), plata, din fondul de lichidare a cheltuielilor ce au depășit
bugetul previzionat.
(6) Fondul prevăzut la alin. (4) va fi constituit prin:
a) majorarea cu 30% a taxelor percepute de oficiile registrului
comerțului de pe lângă tribunale pentru operațiunile de
înregistrare;
b) majorarea cu 30% a taxelor percepute pentru operațiunile
de înregistrare în registrul societăților agricole și, în cazul
asociațiilor și fundațiilor ce desfășoară activități economice, în
registrul asociațiilor și fundațiilor.
c) preluarea a 2,0% din sumele recuperate în cadrul
procedurilor de insolvență, inclusiv din fondurile obținute din
vânzarea bunurilor din averea debitorului, sumă care va fi
inclusă în categoria cheltuielilor aferente procedurii în sensul
alin. (1).
(7) Sumele prevăzute la alin. (6) lit. a) vor fi virate de oficiile
registrului comerțului, prin Oficiul Național al Registrului
Comerțului, în contul Uniunii Naționale a Practicienilor în
Insolvență din România, denumită în continuare U.N.P.I.R.,
sumele prevăzute la alin. (6) lit. b) vor fi achitate la orice unitate
bancară, în contul menționat, iar sumele prevăzute la alin. (6)
lit. c) vor fi virate în contul filialei U.N.P.I.R. din care face parte
administratorul judiciar sau, după caz, lichidatorul care transmite
suma.
(8) U.N.P.I.R. va comunica la Oficiul Național al Registrului
Comerțului și la instanțele judecătorești pe lângă care
funcționează registrul societăților agricole, respectiv registrul
asociațiilor și fundațiilor, numărul contului și unitatea la care
acesta este deschis și orice modificări ulterioare ale acestuia.
(9) Sumele menționate la alin. (1) vor fi considerate cheltuieli
de lichidare în conformitate cu art. 121 și art. 123 pct. 1 și vor fi
plătite în momentul existenței disponibilului în contul debitorului.
(10) Sumele din fondul de lichidare nu pot face obiectul
măsurilor asigurătorii sau al executării silite.”;
— Art. 31 alin. (1): ăOrice creditor îndreptățit să solicite
deschiderea procedurii prevăzute de prezenta lege împotriva
unui debitor prezumat în insolvență poate introduce o cerere
introductivă, în care va preciza:
a) cuantumul și temeiul creanței;
b) existența unei garanții reale, constituite de către debitor
sau instituite potrivit legii;
c) existența unor măsuri asigurătorii asupra bunurilor
debitorului;
d) declarația privind eventuala intenție de a participa la
reorganizarea debitorului, caz în care va trebui să precizeze, cel
puțin la nivel de principiu, modalitatea în care înțelege să
participe la reorganizare.”;
— Art. 33 alin. (2) teza finală: ăÎn termen de 10 zile de la
primirea copiei, debitorul trebuie fie să conteste, fie să
recunoască existența stării de insolvență. Dacă debitorul
contestă starea de insolvență, iar contestația sa este ulterior
respinsă, el nu va mai avea dreptul să solicite reorganizarea
judiciară.”
După sesizarea Curții Constituționale, art. 3 pct. 6 și 12 și
art. 4 alin. (4) și alin. (6) lit. a) au fost modificate prin Legea

MONITORUL OFICIAL AL ROMÂNIEI, PARTEA I, Nr. 657/15.IX.2011
nr. 169/2010, publicată în Monitorul Oficial al României, Partea I,
nr. 505 din 21 iulie 2010, iar alin. (5) și alin. (6) lit. b) ale art. 4
au fost abrogate prin aceeași lege.
Dispozițiile legale modificate au următorul cuprins:
— Art. 3 pct. 6: ăprin creditor îndreptățit să solicite
deschiderea procedurii insolvenței se înțelege creditorul a cărui
creanță împotriva patrimoniului debitorului este certă, lichidă și
exigibilă de mai mult de 90 de zile. Creditorii, inclusiv cei
bugetari, vor putea solicita deschiderea procedurii insolvenței
doar în cazul în care, după compensarea datoriilor reciproce, de
orice natură, suma datorată acestora va depăși suma prevăzută
la pct. 12;”;
— Art. 3 pct. 12: ăvaloare-prag reprezintă cuantumul minim al
creanței, pentru a putea fi introdusă cererea creditorului. Acesta
este de 45.000 lei, iar pentru salariați, de 6 salarii medii brute pe
economie/pe salariat;”;
— Art. 4 alin. (4): ăÎn lipsa disponibilităților în contul
debitorului, se va utiliza fondul de lichidare, plățile urmând a fi
făcute în conformitate cu prevederile art. 37 alin. (4) din
Ordonanța de urgență a Guvernului nr. 86/2006 privind
organizarea activităților practicienilor în insolvență, aprobată cu
modificări și completări prin Legea nr. 254/2007, cu modificările
și completările ulterioare, pe baza unui buget previzionat.”;
— Art. 4 alin. (6) lit. a): ăFondul prevăzut la alin. (4) va fi
constituit prin:
a) aplicarea unui procent de 50% la taxele care se achită la
oficiul registrului comerțului pentru autorizare constituire
persoane supuse înregistrării în registrul comerțului, cu
modificările actelor, faptelor și mențiunilor acestora, și
efectuarea tuturor înregistrărilor în registrul comerțului,
autorizare funcționare și eliberare documente specifice,
verificare și/sau rezervare, transmitere/obținere/eliberare
documente și/sau informații prevăzute de lege.”
În opinia autorului excepției de neconstituționalitate,
prevederile legale criticate contravin dispozițiilor constituționale
ale art. 15 alin. (2) privind principiul neretroactivității legii civile,
art. 16 privind egalitatea în drepturi, art. 21 privind accesul liber
la justiție, art. 44 privind dreptul de proprietate privată, art. 52
privind dreptul persoanei vătămate de o autoritate publică și ale
art. 124 alin. (1) și (2) privind înfăptuirea justiției.
Examinând excepția de neconstituționalitate, Curtea reține
următoarele:
Prin Decizia nr. 524 din 19 aprilie 2011, publicată în Monitorul
Oficial al României, Partea I, nr. 351 din 20 mai 2011, Curtea a
constatat că prin Legea nr. 169/2010 pentru modificarea și
completarea Legii nr. 85/2006 privind procedura insolvenței,
publicată în Monitorul Oficial al României, Partea I, nr. 505 din
21 iulie 2010, dispozițiile art. 3 pct. 1 lit. a) și pct. 6 din Legea
nr. 85/2006 au fost modificate, iar noul text legal nu numai că
nu preia soluția legislativă cuprinsă în reglementarea contestată,
dar este chiar în sensul dorit de autorul excepției. În aceste
condiții, Curtea a observat că dispozițiile legale criticate nu mai
sunt în vigoare în sensul art. 29 alin. (1) din Legea nr. 47/1992;
astfel, în temeiul art. 29 alin. (1) și (5) din Legea nr. 47/1992,
excepția de neconstituționalitate care privește dispozițiile art. 3
pct. 1 lit. a) și pct. 6 din Legea nr. 85/2006 a devenit inadmisibilă.
De asemenea, Curtea mai observă în cauza de față că și
prevederile art. 3 pct. 12 au suferit modificări în sensul dorit de
autorul excepției de neconstituționalitate, astfel că aceasta din
urmă urmează a fi respinsă ca devenită inadmisibilă. Nu în
ultimul rând, având în vedere faptul că prevederile art. 4 alin. (5)
și alin. (6) lit. b) au fost abrogate prin aceeași lege, Curtea
urmează să respingă ca devenită inadmisibilă excepția de
neconstituționalitate a acestor prevederi legale.
Curtea mai reține că dispozițiile art. 4 alin. (4) și alin. (6) lit. a)
au fost modificate prin Legea nr. 169/2010, soluția legislativă

7

fiind preluată de noua reglementare, Curtea urmând a se
pronunța asupra acestora din urmă.
Astfel, în ceea ce privește dispozițiile art. 4 din Legea
nr. 85/2006, în ansamblul său, prin Decizia nr. 1.386 din
16 decembrie 2008, publicată în Monitorul Oficial al României,
Partea I, nr. 111 din 24 februarie 2009, Curtea a statuat că în
cadrul procedurii falimentului administratorul judiciar sau
lichidatorul are o poziție și o situație deosebite față de toate
părțile și față de toți ceilalți participanți la procedură, ei nefiind
parte în proces, ci participanți la procedură, cu rol și atribuții
determinate de lege. Aceștia nu acționează în interes personal,
ci în interesul bunei desfășurări a întregii proceduri, în interesul
debitorului insolvabil, pentru reîntregirea patrimoniului acestuia,
precum și în interesul creditorilor, pentru ca aceștia să își poată
valorifica creanțele în cât mai mare măsură și cât mai operativ.
În virtutea atribuțiilor stabilite prin lege, administratorul judiciar
sau lichidatorul întreprind diverse acte și operațiuni juridice,
cheltuielile aferente normalei desfășurări a procedurii fiind
suportate din averea debitorului, în temeiul art. 4 alin. (1) din
Legea nr. 85/2006.
De altfel, legiuitorul este competent să stabilească cadrul
juridic pentru exercitarea atributelor dreptului de proprietate, în
așa fel încât să nu vină în coliziune cu interesele generale sau
cu interesele particulare legitime ale altor subiecte de drept,
instituind astfel limitări rezonabile în valorificarea acestuia, ca
drept subiectiv garantat.
Prin aceeași Decizie nr. 524 din 19 aprilie 2011 Curtea s-a
pronunțat și asupra dispozițiilor art. 31 alin. (1) și art. 33 alin. (2)
din Legea nr. 85/2006, constatând că, pentru valorificarea
creanțelor sale, creditorul este îndreptățit să acționeze pe orice
cale legală, iar, dacă debitorul nu este în insolvență, își poate
lichida oricând datoriile, prevenind deschiderea ori determinând
închiderea acestei proceduri, astfel încât principiul ocrotirii în
mod egal a proprietății private este pe deplin aplicabil în privința
atât a proprietății debitorului, cât și a creanțelor creditorilor.
Cu privire la critica de neconstituționalitate a dispozițiilor
art. 33 alin. (2) din Legea nr. 85/2006, Curtea a constatat că
aceasta are în vedere, de fapt, doar interzicerea debitorului de
a mai solicita reorganizarea judiciară după ce anterior a
contestat existența stării de insolvență, iar contestația i-a fost
respinsă.
În legătură cu aceasta, Curtea a reținut că garantarea
libertății economice trebuie să aibă loc în mod egal pentru toți cei
care desfășoară o activitate economică. Astfel, garantarea
drepturilor comercianților debitori nu poate aduce prejudicii
drepturilor creditorilor. Prin urmare, limitarea exercițiului unor
drepturi ale debitorilor care nu și-au exercitat voluntar obligațiile
de plată apare ca justificată cu prilejul desfășurării procedurii
insolvenței, ce urmărește tocmai acoperirea pasivului acestora
prin satisfacerea creanțelor creditorilor.
Curtea a mai arătat că restrângerea anumitor drepturi ale
debitorului nu duce însă la dispariția totală a acelor drepturi.
Astfel, debitorul are posibilitatea de a opta între acceptarea
soluției cu privire la deschiderea procedurii insolvenței și
propunerea unui plan de reorganizare sau contestarea soluției
de deschidere a procedurii insolvenței, contestare care însă nu
trebuie să tindă spre o simplă tergiversare a cauzei. În plus,
chiar dacă va fi respinsă contestația, un plan de reorganizare
va putea fi propus de administratorul-judiciar sau de către
creditori. Prin urmare, Curtea a concluzionat că legea pune la
dispoziție mai multe căi prin care debitorul își poate valorifica
drepturile sale, inclusiv prin exercitarea accesului liber la justiție.
Întrucât nu au apărut elemente noi, de natură a determina
reconsiderarea jurisprudenței Curții, atât soluția, cât și
considerentele deciziilor menționate își păstrează valabilitatea și
în cauza de față.

8

MONITORUL OFICIAL AL ROMÂNIEI, PARTEA I, Nr. 657/15.IX.2011

Distinct de cele arătate mai sus Curtea mai observă că
dispozițiile art. 3 pct. 1 lit. b) și pct. 5 din Legea nr. 85/2006
privind procedura insolvenței nu relevă niciun fine de
neconstituționalitate, aceste prevederi conținând doar anumite

definiții cu care operează legea menționată, legiuitorul fiind
competent, cu respectarea dispozițiilor constituționale, să
stabilească cadrul legal necesar reglementării acestui
domeniu.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge, ca devenită inadmisibilă, excepția de neconstituționalitate a dispozițiilor art. 3 pct. 1 lit. a), pct. 6 și pct. 12 și
art. 4 alin. (5) și alin. (6) lit. b) din Legea nr. 85/2006 privind procedura insolvenței, excepție ridicată de Societatea Comercială
ăSinorom” — S.R.L. din Râmnicu Vâlcea în Dosarul nr. 1.012/90/2009 al Tribunalului Vâlcea — Secția comercială și de contencios
administrativ și fiscal.
2. Respinge, ca neîntemeiată, excepția de neconstituționalitate a prevederilor art. 3 pct. 1 lit. b) și pct. 5, precum și a
prevederilor art. 4 alin. (1)—(4), alin. (6) lit. a) și c) și alin. (7)—(10), art. 31 alin. (1) și art. 33 alin. (2) teza finală, excepție ridicată
de același autor în același dosar al aceleiași instanțe.
Definitivă și general obligatorie.
Pronunțată în ședința publică din data de 17 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 713
din 31 mai 2011

referitoare la excepția de neconstituționalitate a dispozițiilor art. 79 și art. 80
din Legea nr. 85/2006 privind procedura insolvenței
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 79 și art. 80 din Legea nr. 85/2006 privind
procedura insolvenței, excepție ridicată de Marius Ciprian
Frunzete în Dosarul nr. 4.466/110/2007 al Tribunalului Bacău —
Secția comercială și de contencios administrativ. Excepția
formează
obiectul
Dosarului
Curții
Constituționale
nr. 3.854D/2010.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca

neîntemeiată, sens în care invocă jurisprudența în materie a
Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 30 iunie 2010, pronunțată în Dosarul
nr. 4.466/110/2007, Tribunalul Bacău — Secția comercială și
de
contencios
administrativ
a
sesizat
Curtea
Constituțională cu excepția de neconstituționalitate a
dispozițiilor art. 79 și art. 80 din Legea nr. 85/2006 privind
procedura insolvenței, excepție ridicată de Marius Ciprian
Frunzete, într-o cauză având ca obiect o acțiune în anulare în
procedura falimentului.
În motivarea excepției de neconstituționalitate autorul
susține că dispozițiile de lege criticate sancționează bunacredință a terțului dobânditor și înfrâng principiul securității
raporturilor juridice civile. Astfel, se instituie o prezumție de
rea-credință și fraudă, ceea ce contravine prevederilor art. 44 și
136 din Legea fundamentală. Anularea unui act juridic nu se
poate justifica prin invocarea unei cauze ulterioare actului, care
nu putea fi avută în vedere de către părți la data încheierii
actului, în caz contrar aducându-se atingere principiului
neretroactivității legii prevăzut de art. 15 alin. (2) din Constituție.
Posibilitatea anulării unui drept câștigat fără a se dovedi culpa
în sarcina părților, prin raportarea la un eveniment ulterior
încheierii actului și independent de voința părților, are drept

MONITORUL OFICIAL AL ROMÂNIEI, PARTEA I, Nr. 657/15.IX.2011
consecință afectarea încrederii dintre operatorii economici și
încălcarea libertății contractuale ca formă de manifestare a
libertății economice.
Tribunalul Bacău — Secția comercială și de contencios
administrativ arată că excepția de neconstituționalitate este
neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile reprezentantului Ministerului
Public, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 79 și art. 80 din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, cu următorul conținut:
— Art. 79: ăAdministratorul judiciar sau, după caz, lichidatorul
poate introduce la judecătorul-sindic acțiuni pentru anularea
actelor frauduloase încheiate de debitor în dauna drepturilor
creditorilor, în cei 3 ani anteriori deschiderii procedurii.”;
— Art. 80: ă(1) Administratorul judiciar sau, după caz,
lichidatorul poate introduce la judecătorul-sindic acțiuni pentru
anularea constituirilor ori a transferurilor de drepturi patrimoniale
către terți și pentru restituirea de către aceștia a bunurilor
transmise și a valorii altor prestații executate, realizate de
debitor prin următoarele acte:
a) acte de transfer cu titlu gratuit, efectuate în cei 3 ani
anteriori deschiderii procedurii; sunt exceptate sponsorizările în
scop umanitar;
b) operațiuni comerciale în care prestația debitorului
depășește vădit pe cea primită, efectuate în cei 3 ani anteriori
deschiderii procedurii;
c) acte încheiate în cei 3 ani anteriori deschiderii procedurii,
cu intenția tuturor părților implicate în acestea de a sustrage
bunuri de la urmărirea de către creditori sau de a le leza în orice
alt fel drepturile;
d) acte de transfer de proprietate către un creditor pentru
stingerea unei datorii anterioare sau în folosul acestuia,
efectuate în cele 120 de zile anterioare deschiderii procedurii,
dacă suma pe care creditorul ar putea să o obțină în caz de
faliment al debitorului este mai mică decât valoarea actului de
transfer;
e) constituirea ori perfectarea unei garanții reale pentru o
creanță care era chirografară, în cele 120 de zile anterioare
deschiderii procedurii;
f) plățile anticipate ale datoriilor, efectuate în cele 120 de zile
anterioare deschiderii procedurii, dacă scadența lor fusese
stabilită pentru o dată ulterioară deschiderii procedurii;
g) actele de transfer sau asumarea de obligații efectuate de
debitor într-o perioadă de 2 ani anteriori datei deschiderii
procedurii, cu intenția de a ascunde/întârzia starea de insolvență
ori de a frauda o persoană fizică sau juridică față de care era la
data efectuării transferului unor operațiuni cu instrumente
financiare derivate, inclusiv ducerea la îndeplinire a unui acord
de compensare bilaterală (netting), realizate în baza unui

9

contract financiar calificat, ori a devenit ulterior debitor, în sensul
prezentei legi.
(11) Prevederile alin. (1) lit. d)—f) nu sunt aplicabile actelor
încheiate, cu bună-credință, în executarea unui acord cu
creditorii, încheiat ca urmare a unor negocieri extrajudiciare
pentru restructurarea datoriilor debitorului, sub rezerva ca
acordul să fi fost de natură a conduce, în mod rezonabil, la
redresarea financiară a debitorului și să nu aibă ca scop
prejudicierea și/sau discriminarea unor creditori. Prevederile de
mai sus se aplică și actelor juridice încheiate în cadrul procedurii
prevăzute de Legea nr. 381/2009 privind introducerea
concordatului preventiv și mandatului ad-hoc.
(2) Următoarele operațiuni, încheiate în cei 3 ani anteriori
deschiderii procedurii cu persoanele aflate în raporturi juridice cu
debitorul, vor putea, de asemenea, să fie anulate și prestațiile
recuperate, dacă sunt în dauna creditorilor:
a) cu un asociat comanditat sau cu un asociat deținând cel
puțin 20% din capitalul societății comerciale ori, după caz, din
drepturile de vot în adunarea generală a asociaților, atunci când
debitorul este respectiva societate în comandită, respectiv o
societate agricolă, în nume colectiv sau cu răspundere limitată;
b) cu un membru sau administrator, atunci când debitorul
este un grup de interes economic;
c) cu un acționar deținând cel puțin 20% din acțiunile
debitorului ori, după caz, din drepturile de vot în adunarea
generală a acționarilor, atunci când debitorul este respectiva
societate pe acțiuni;
d) cu un administrator, director sau un membru al organelor
de supraveghere a debitorului, societate cooperativă, societate
pe acțiuni cu răspundere limitată sau, după caz, societate
agricolă;
e) cu orice altă persoană fizică ori juridică, deținând o poziție
dominantă asupra debitorului sau a activității sale;
f) cu un coindivizar asupra unui bun comun.”
În susținerea neconstituționalității acestor dispoziții, autorul
excepției invocă prevederile constituționale ale art. 15 alin. (2)
referitoare la universalitate, art. 44 referitoare la dreptul de
proprietate privată, art. 45 referitoare la libertatea economică,
art. 135 alin. (1) referitoare la economia României și ale art. 136
alin. (5) referitoare la proprietate.
Examinând excepția de neconstituționalitate, Curtea reține
că în numeroase cauze s-a pronunțat asupra textelor de lege
criticate și a constatat că acestea sunt constituționale.
Astfel, de exemplu, prin Decizia nr. 361 din 25 martie 2010,
publicată în Monitorul Oficial al României, Partea I, nr. 330 din
19 mai 2010, și prin Decizia nr. 716 din 7 mai 2009, publicată în
Monitorul Oficial al României, Partea I, nr. 496 din 17 iulie 2009,
Curtea, în esență, a reținut că soluția legislativă criticată
constituie o aplicare, în cadrul procedurii falimentului, a
prevederilor art. 975 din Codul civil privind acțiunea pauliană,
prin care se stabilește dreptul creditorilor de a ataca actele
frauduloase încheiate de debitori în dauna lor. Spre deosebire
de titularii acțiunii pauliene (art. 975 din Codul civil), și anume
creditorii, titularul acțiunii în anularea actelor frauduloase
încheiate de debitor în dauna creditorilor săi poate fi
administratorul sau lichidatorul desemnat în cauză. Totodată,
Curtea a reținut că, în acest fel, este sancționată tocmai reauacredință în exercitarea de către debitori a drepturilor lor, prin acte
juridice încheiate în dauna creditorilor. Dacă scopul părților
contractante sau cel puțin al debitorului la încheierea actului
juridic respectiv l-a constituit fraudarea creditorilor, atunci actul
are o cauză ilicită, iar potrivit art. 966 din Codul civil acesta nu
poate avea niciun efect.
Întrucât nu au intervenit elemente noi, de natură să ducă la
reconsiderarea jurisprudenței Curții, atât soluția, cât și
considerentele deciziilor menționate își păstrează valabilitatea și
în cauza de față.

10

MONITORUL OFICIAL AL ROMÂNIEI, PARTEA I, Nr. 657/15.IX.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 79 și art. 80 din Legea nr. 85/2006 privind
procedura insolvenței, excepție ridicată de Marius Ciprian Frunzete în Dosarul nr. 4.466/110/2007 al Tribunalului Bacău — Secția
comercială și de contencios administrativ.
Definitivă și general obligatorie.
Pronunțată în ședința publică din data de 31 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

CURTEA CONSTITUȚIONALĂ

D E C I Z I A Nr. 716
din 31 mai 2011

referitoare la excepția de neconstituționalitate a dispozițiilor art. 10 alin. (1)
din Legea nr. 241/2005 pentru prevenirea și combaterea evaziunii fiscale
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Iuliana Nedelcu.
Pe rol se află soluționarea excepției de neconstituționalitate
a dispozițiilor art. 10 alin. (1) din Legea nr. 241/2005 pentru
prevenirea și combaterea evaziunii fiscale, excepție ridicată de
Bartha Emeric în Dosarul nr. 38.366/299/2010 al Judecătoriei
Sectorului 1 București. Excepția formează obiectul Dosarului
Curții Constituționale nr. 164D/2011.
La apelul nominal răspunde avocatul Vasile Pantea pentru
autorul excepției de neconstituționalitate, lipsind celelalte părți,
față de care procedura de citare a fost legal îndeplinită.
Cauza fiind în stare de judecată, președintele acordă
cuvântul avocatului autorului excepției de neconstituționalitate,
care solicită admiterea acesteia. În acest sens arată că
termenul-limită prevăzut de textul de lege criticat până la care
poate fi acoperit prejudiciul este unul restrictiv, care determină
încălcarea dreptului la un proces echitabil. În continuare, face
referire la Decizia Curții Constituționale nr. 573/2011, precum și
la situația de fapt din cauză.

Reprezentantului Ministerului Public pune concluzii de
respingere a excepției de neconstituționalitate ca neîntemeiată,
sens în care invocă jurisprudența în materie a Curții
Constituționale. În continuare, arată că autorul excepției solicită
de fapt modificarea textului de lege criticat, ceea ce excedează
controlului de constituționalitate efectuat de instanța de
contencios constituțional.
C U R T E A,

având în vedere actele și lucrările dosarului, reține următoarele:
Prin Încheierea din 26 noiembrie 2010, pronunțată în Dosarul
nr. 38.366/299/2010, Judecătoria Sectorului 1 București a
sesizat Curtea Constituțională cu excepția de
neconstituționalitate a dispozițiilor art. 10 alin. (1) din Legea
nr. 241/2005 pentru prevenirea și combaterea evaziunii
fiscale, excepție ridicată de Bartha Emeric într-o cauză penală
având ca obiect săvârșirea infracțiunii de evaziune fiscală.
În motivarea excepției de neconstituționalitate autorul
acesteia arată că dispozițiile criticate nu permit acuzatului
formularea apărărilor în fața unei instanțe independente și
imparțiale. A impune persoanei ce dorește să beneficieze de
dispozițiile criticate achitarea unui prejudiciu înainte de a-și
putea formula apărările în fața unui magistrat independent
reprezintă o gravă încălcare a dreptului la un proces echitabil.
Necesitatea achitării prejudiciului până la primul termen de
judecată îl lipsește pe cel acuzat de posibilitatea pledării
nevinovăției sale în fața instanței judecătorești.
Judecătoria Sectorului 1 București arată că excepția de
neconstituționalitate este întemeiată. Termenul-limită prevăzut
de textul de lege criticat până la care poate fi acoperit prejudiciul
este în opinia instanței în discordanță cu dreptul acuzatului de

MONITORUL OFICIAL AL ROMÂNIEI, PARTEA I, Nr. 657/15.IX.2011
a-și formula apărările în fața unei instanțe independente și
imparțiale, constituite potrivit legii.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul arată că excepția de neconstituționalitate este
neîntemeiată. În acest sens face referire la jurisprudența în
materie a Curții Constituționale.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, susținerile
părții prezente, concluziile reprezentantului Ministerului Public,
dispozițiile legale criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 10 alin. (1) din Legea nr. 241/2005 pentru
prevenirea și combaterea evaziunii fiscale, publicată în
Monitorul Oficial al României, Partea I, nr. 672 din 27 iulie 2005,
cu următorul conținut: ăÎn cazul săvârșirii unei infracțiuni de
evaziune fiscală prevăzute de prezenta lege, dacă în cursul
urmăririi penale sau al judecății, până la primul termen de
judecată, învinuitul ori inculpatul acoperă integral prejudiciul
cauzat, limitele pedepsei prevăzute de lege pentru fapta
săvârșită se reduc la jumătate. Dacă prejudiciul cauzat și
recuperat în aceleași condiții este de până la 100.000 euro, în
echivalentul monedei naționale, se poate aplica pedeapsa cu
amendă. Dacă prejudiciul cauzat și recuperat în aceleași condiții
este de până la 50.000 euro, în echivalentul monedei naționale,
se aplică o sancțiune administrativă, care se înregistrează în
cazierul judiciar.”

11

În susținerea neconstituționalității acestor dispoziții, autorul
excepției invocă prevederile constituționale ale art. 21 —
Accesul liber la justiție și ale art. 23 alin. (11) — Libertatea
individuală. De asemenea, sunt invocate și prevederile art. 6 din
Convenția pentru apărarea drepturilor omului și a libertăților
fundamentale.
Examinând excepția de neconstituționalitate, Curtea
constată că autorul acesteia solicită în realitate adoptarea unei
noi soluții legislative. Astfel, autorul excepției solicită modificarea
textului de lege criticat, în sensul modificării momentului până
la care învinuitul ori inculpatul poate acoperi integral prejudiciul
cauzat ca urmare a săvârșirii unei infracțiuni de evaziune fiscală,
prevăzute de art. 10 alin. (1) din Legea nr. 241/2005. Or, așa
cum Curtea Constituțională a reținut în mod constant,
acceptarea acestei critici ar echivala cu transformarea instanței
de contencios constituțional într-un legislator pozitiv, lucru care
ar contraveni art. 61 alin. (1) din Constituție, potrivit căruia
ăParlamentul este [...] unica autoritate legiuitoare a țării”. De
asemenea, este de observat că, potrivit dispozițiilor art. 2
alin. (3) din Legea nr. 47/1992, ăCurtea Constituțională se
pronunță numai asupra constituționalității actelor cu privire la
care a fost sesizată, fără a putea modifica sau completa
prevederile supuse controlului”. În consecință, Curtea
Constituțională constată că excepția de neconstituționalitate a
dispozițiilor art. 10 alin. (1) din Legea nr. 241/2005 pentru
prevenirea și combaterea evaziunii fiscale este inadmisibilă.
De altfel, asupra constituționalității dispozițiilor art. 10 alin. (1)
din Legea nr. 241/2005 pentru prevenirea și combaterea
evaziunii fiscale Curtea s-a mai pronunțat, de exemplu, prin
Decizia nr. 318 din 18 aprilie 2006, publicată în Monitorul Oficial
al României, Partea I, nr. 400 din 9 mai 2006, Decizia nr. 417 din
25 mai 2006, publicată în Monitorul Oficial al României, Partea I,
nr. 512 din 13 iunie 2006, Decizia nr. 544 din 7 iunie 2007,
publicată în Monitorul Oficial al României, Partea I, nr. 554 din
14 august 2007, și prin Decizia nr. 791 din 19 mai 2009,
publicată în Monitorul Oficial al României, Partea I, nr. 518 din
28 iulie 2009, statuând că acestea sunt conforme cu Legea
fundamentală.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca inadmisibilă excepția de neconstituționalitate a dispozițiilor art. 10 alin. (1) din Legea nr. 241/2005 pentru
prevenirea și combaterea evaziunii fiscale, excepție ridicată de Bartha Emeric în Dosarul nr. 38.366/299/2010 al Judecătoriei
Sectorului 1 București.
Definitivă și general obligatorie.
Pronunțată în ședința publică din data de 31 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

12

MONITORUL OFICIAL AL ROMÂNIEI, PARTEA I, Nr. 657/15.IX.2011
CURTEA CONSTITUȚIONALĂ

D E C I Z I A Nr. 718
din 31 mai 2011

referitoare la excepția de neconstituționalitate a dispozițiilor art. 73 alin. (3)
din Legea nr. 85/2006 privind procedura insolvenței
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 73 alin. (3) din Legea nr. 85/2006 privind
procedura insolvenței, excepție ridicată de Societatea
Comercială ăLider Prodcarn” — S.R.L. din Alba Iulia în Dosarul
nr. 719/107/2009 al Tribunalului Alba — Secția comercială și de
contencios administrativ.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarului, reține următoarele:
Prin Încheierea din 7 martie 2011, pronunțată în Dosarul
nr. 719/107/2009, Tribunalul Alba — Secția comercială și de
contencios administrativ a sesizat Curtea Constituțională
pentru soluționarea excepției de neconstituționalitate a
dispozițiilor art. 73 alin. (3) din Legea nr. 85/2006 privind
procedura insolvenței. Excepția a fost ridicată de Societatea
Comercială ăLider Prodcarn” — S.R.L. din Alba Iulia într-o cauză
având ca obiect o procedură de insolvență.
În motivarea excepției de neconstituționalitate autorul
acesteia susține că dispozițiile legale criticate sunt
neconstituționale întrucât, în lipsa administrării probațiunii pentru
unele creanțe, există posibilitatea ca acestea să fie înscrise în
tabelul creanțelor fără să fie verificate, fiind astfel încălcat
principiul egalității în fața legii și al supremației Constituției.
De asemenea, autorul arată că prin textele legale criticate se
încalcă și principiul accesului liber la justiție, prin faptul că
cererea cu privire la o pretenție poate fi admisă chiar în lipsa
unei probe care este necesară pentru a se dovedi acea pretenție
în fața instanței.
Tribunalul Alba — Secția comercială și de contencios
administrativ consideră că excepția de neconstituționalitate
este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.

Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 73 alin. (3) din Legea nr. 85/2006 privind
procedura insolvenței, publicată în Monitorul Oficial al României,
Partea I, nr. 359 din 21 aprilie 2006, care au următorul cuprins:
ăLa termenul stabilit prin sentința de deschidere a procedurii
pentru definitivarea tabelului de creanțe, judecătorul-sindic va
soluționa deodată, printr-o singură sentință, toate contestațiile,
chiar dacă pentru soluționarea unora ar fi nevoie de administrare
de probe; în acest din urmă caz, judecătorul-sindic poate să
admită, în tot sau în parte, înscrierea creanțelor respective în
mod provizoriu în tabelul definitiv al tuturor creditorilor împotriva
averii debitorului.”
În opinia autorului excepției de neconstituționalitate,
prevederile legale criticate contravin dispozițiilor art. 16 alin. (1)
și (3) referitoare la egalitatea în drepturi și ale art. 21 alin. (1) și
(2) referitoare la accesul liber la justiție din Constituție.
Examinând excepția de neconstituționalitate, Curtea reține
că s-a pronunțat asupra dispozițiilor legale criticate și,
răspunzând unor critici asemănătoare, a statuat că prevederile
respective sunt în acord cu dispozițiile constituționale.
Astfel, prin Decizia nr. 295 din 3 martie 2009, publicată în
Monitorul Oficial al României, Partea I, nr. 214 din 2 aprilie 2009,
și prin Decizia nr. 631 din 29 mai 2008, publicată în Monitorul
Oficial al României, Partea I, nr. 526 din 11 iulie 2008, Curtea a
constatat că dispozițiile legale criticate au ca scop, ca de altfel
întreaga procedură instituită prin Legea nr. 85/2006, acoperirea
pasivului debitorului aflat în insolvență și, în același timp, pe un
plan mai general, asanarea mediului comercial, ceea ce
corespunde obligației statului înscrise în art. 135 alin. (2) lit. a)
din Constituție. Specificul procedurii a impus adoptarea unor
reguli de procedură speciale, care derogă de la normele
dreptului comun, stabilirea acestora constituind atributul exclusiv
al legiuitorului, potrivit prevederilor art. 126 alin. (2) din
Constituție. În acest context, reglementarea prin lege a obligației
judecătorului-sindic de a soluționa deodată, printr-o singură
sentință, toate contestațiile cu privire la creanțele și drepturile
de preferință trecute de administratorul judiciar sau de lichidator
în tabelul preliminar de creanțe, chiar dacă pentru soluționarea
unora ar fi nevoie de administrare de probe, constituie expresia
uneia dintre caracteristicile definitorii ale procedurii insolvenței,
și anume celeritatea în realizarea scopurilor declarate mai sus.
În absența unei atari dispoziții de lege, procedura, care de
regulă are caracter colectiv, implicând participarea unui număr
mare de creditori ce vin în concurs pentru satisfacerea propriilor
creanțe, ar fi cu mult întârziată, situație ce ar genera o stare de

MONITORUL OFICIAL AL ROMÂNIEI, PARTEA I, Nr. 657/15.IX.2011
perpetuă incertitudine cât privește raporturile juridice stabilite
între părțile implicate, persoane fizice sau comercianți, afectând
grav stabilitatea și securitatea care trebuie să le caracterizeze.
Însă Curtea a constatat că, deși procedura insolvenței pune
accent pe o desfășurare rapidă a procesului, ea oferă, pe de
altă parte, suficiente garanții procesuale părților implicate. Astfel,
potrivit chiar textului de lege criticat, judecătorul-sindic va
soluționa, la termenul stabilit pentru definitivarea tabelului de
creanțe, contestațiile pentru care ar fi nevoie de administrarea
unor probe, prin admiterea provizorie, iar nu definitivă, a
creanțelor contestate. Prin urmare, înscrierea unei astfel de
creanțe în tabelul definitiv al tuturor creanțelor împotriva averii
debitorului are caracter provizoriu, putând fi modificată oricând
pe parcursul derulării procedurii, ca urmare a completării
probatoriului. Mai mult, dispozițiile art. 75 din Legea nr. 85/2006
prevăd că, până la închiderea procedurii, orice parte interesată
poate face contestație împotriva trecerii unei creanțe sau a unui
drept de preferință în tabelul definitiv de creanțe, în cazul
descoperirii existenței unui fals, dol sau unei erori esențiale care
au determinat admiterea creanței sau a dreptului de preferință,
precum și în cazul descoperirii unor titluri hotărâtoare și până
atunci necunoscute. În această situație, judecarea contestației
se va face de judecătorul-sindic, cu citarea tuturor părților
interesate, iar până la judecarea irevocabilă a contestației

13

judecătorul-sindic va putea declara creanța sau dreptul de
preferință contestat ca admis numai provizoriu.
O garanție procedurală în plus o constituie prevederile art. 12
din Legea nr. 85/2006, potrivit cărora hotărârile judecătoruluisindic, care sunt definitive și executorii, pot fi atacate separat cu
recurs, după o procedură stabilită prin dispozițiile art. 8 din
aceeași lege.
Așa fiind, Curtea a constatat că, departe de a îngrădi drepturi
consacrate constituțional, reglementarea prevăzută de art. 73
alin. (3) din Legea nr. 85/2006 constituie o garanție a aplicării
principiului prevăzut de art. 6 paragraful 1 din Convenția pentru
apărarea drepturilor omului și a libertăților fundamentale, privind
judecarea unei cauze în mod echitabil și într-un termen
rezonabil, în scopul înlăturării oricăror abuzuri din partea părților,
prin care s-ar tinde la tergiversarea nejustificată a soluționării
unui proces.
Întrucât nu au intervenit elemente noi, de natură să
determine schimbarea jurisprudenței Curții Constituționale,
soluția și considerentele deciziilor menționate își mențin
valabilitatea și în cauza de față.
În ceea ce privește invocarea prevederilor art. 16 din
Constituție, Curtea constată că dispozițiile legale criticate se
aplică în aceeași măsură tuturor persoanelor prevăzute în
ipoteza acestor norme, fără privilegii și fără discriminări.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 73 alin. (3) din Legea nr. 85/2006 privind
procedura insolvenței, excepție ridicată de Societatea Comercială ăLider Prodcarn” — S.R.L. din Alba Iulia în Dosarul
nr. 719/107/2009 al Tribunalului Alba — Secția comercială și de contencios administrativ.
Definitivă și general obligatorie.
Pronunțată în ședința publică din data de 31 mai 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 781
din 16 iunie 2011

referitoare la excepția de neconstituționalitate a dispozițiilor art. 2861
din Legea nr. 297/2004 privind piața de capital
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Mircea Ștefan Minea
Ion Predescu
Puskás Valentin Zoltán
Tudorel Toader
Cristina Teodora Pop

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 2861 din Legea nr. 297/2004 privind piața de
capital, excepție ridicată de Societatea de Investiții Financiare
ăTransilvania” — S.A. din Brașov în Dosarul nr. 8.129/2/2009 al
Curții de Apel București — Secția a VIII-a de contencios
administrativ și fiscal.
La apelul nominal răspund, pentru autorul excepției, avocații
Radu I. Motica și Lavinia Tec din cadrul Baroului Timiș, cu

14

MONITORUL OFICIAL AL ROMÂNIEI, PARTEA I, Nr. 657/15.IX.2011

delegație depusă la dosar, lipsind Comisia Națională a Valorilor
Mobiliare, față de care procedura de citare a fost legal
îndeplinită.
Magistratul-asistent referă asupra faptului că această din
urmă parte a depus note scrise prin care solicită respingerea
excepției de neconstituționalitate.
Cauza fiind în stare de judecată, președintele acordă
cuvântul apărătorilor autorului excepției, care solicită admiterea
acesteia, susținând, pe de o parte, neconstituționalitatea
extrinsecă a dispozițiilor art. V al cap. II din Ordonanța
Guvernului nr. 41/2005 privind reglementarea unor măsuri
financiare, prin raportare la prevederile constituționale ale
art. 108 și 115, coroborate cu cele ale art. 73, iar, pe de altă
parte, neconstituționalitatea intrinsecă a dispozițiilor art. 2861
din Legea nr. 297/2004 privind piața de capital, prin raportare la
prevederile constituționale ale art. 44 și art. 73 alin. (3) lit. m).
Referitor la neconstituționalitatea extrinsecă a prevederilor
art. V al cap. II din Ordonanța Guvernului nr. 41/2005, prin care
art. 2861 a fost introdus în cuprinsul Legii nr. 297/2004, domnul
avocat Radu I. Motica, apărătorul autorului excepției, susține că
dispozițiile criticate reglementează aspecte privind regimul
general al proprietății și, pentru acest motiv, au fost adoptate cu
încălcarea de către puterea executivă a Legii nr. 209/2005
privind abilitarea Guvernului de a emite ordonanțe, întrucât au
ca temei juridic prevederile art. 1 pct. II.3 din legea de abilitare,
intitulat ăReglementarea unor măsuri financiare”.
Cu privire la neconstituționalitate intrinsecă a dispozițiilor
art. 2861 din Legea nr. 297/2004, apărătorul autorului excepției
susține că textele criticate încalcă dispozițiile constituționale
referitoare la dreptul de proprietate și arată, în esență, că
limitarea la 1% a cotei de deținere a acțiunilor societăților de
investiții financiare nu se mai justifică în contextul economic
prezent al pieței românești de capital, invocând în acest sens
hotărârile Curții Europene a Drepturilor Omului din 12 octombrie
1982 și 24 iunie 1986, pronunțate în cauzele Bramelid și
Malmstrom contra Suediei și Lithgow contra Regatului Unit,
hotărârile Curții de Justiție a Uniunii Europene pronunțate în
Cauza C-112/05, Comisia contra Republicii Federale Germania,
și Cauza C-367/1998, Comisia contra Republicii Portugheze,
Decizia nr. 89-254/04.07.1989 a Consiliului Constituțional din
Franța, Comunicarea Comisiei nr. 97/1997 referitoare la anumite
aspecte juridice referitoare la investițiile intracomunitare,
publicată în Jurnalul Oficial al Uniunii Europene nr. 220 din
19 iulie 1997, precum și deciziile Curții Constituționale nr. 1.068
din 14 iulie 2009 și nr. 1.120 din 10 septembrie 2009, potrivit
cărora acțiunile formează obiectul dreptului de proprietate
privată, iar limitarea cotelor de deținere a acestora poate fi
justificată de interese de natură economică și poate fi impusă
pentru perioade limitate de timp.
În final apărătorii autorului excepției au depus la dosarul
cauzei
note
scrise
în
susținerea
excepției
de
neconstituționalitate.
Reprezentantul Ministerului Public pune concluzii de
admitere a excepției de neconstituționalitate, arătând că textele
criticate reglementează în domeniul proprietății, materie ce
aparține legilor organice, și că adoptarea lor prin Ordonanța
Guvernului nr. 41/2005 încalcă dispozițiile constituționale ale
art. 115 alin. (1). Sunt invocate în acest sens deciziile Curții
Constituționale nr. 1.068 din 14 iulie 2009 și nr. 1.120 din
10 septembrie 2009.
C U R T E A,

având în vedere actele și lucrările dosarului, constată
următoarele:
Prin Încheierea din 10 martie 2010, pronunțată în Dosarul
nr. 8.129/2/2009, Curtea de Apel București — Secția a VIII-a
de contencios administrativ și fiscal a sesizat Curtea

Constituțională cu excepția de neconstituționalitate a
dispozițiilor art. 2861 din Legea nr. 297/2004 privind piața de
capital, excepție ridicată de Societatea de Investiții Financiare
ăTransilvania” — S.A. din Brașov într-o cauză având ca obiect
anularea actului administrativ de respingere a cererii de avizare
a Hotărârii adunării generale extraordinare a acționarilor nr. 2
din 20 martie 2009, prin care pragul de deținere pentru acțiunile
emise de societate este majorat de la 1% la 5% din capitalul
social.
În motivarea excepției de neconstituționalitate se susține
că textele criticate încalcă dispozițiile constituționale ale art. 44
referitoare la dreptul de proprietate privată, art. 73 — Categorii
de legi, art. 108 — Actele Guvernului și ale art. 115 privind
delegarea legislativă.
Critica autorului excepției vizează neconstituționalitatea
extrinsecă a prevederilor art. 2861 din Legea nr. 297/2004
privind piața de capital, articol introdus în legea referită prin
art. V al cap. II din Ordonanța Guvernului nr. 41/2005, și a
dispozițiilor art. V al cap. II din Ordonanța Guvernului nr. 41/2005
privind reglementarea unor măsuri financiare în ansamblul său,
arătându-se că emiterea ordonanței ale cărei dispoziții sunt
criticate s-a făcut cu încălcarea prevederilor art. 108 și 115 din
Constituție și, totodată, cu încălcarea dispozițiilor Legii
nr. 209/2005 privind abilitarea Guvernului de a emite ordonanțe.
Referitor la pretinsa neconstituționalitate intrinsecă a
dispozițiilor criticate, autorul excepției arată că impunerea unui
prag maxim de deținere a acțiunilor la societățile de investiții
financiare reprezintă o restrângere a dreptului de proprietate
privată ce încalcă prevederile constituționale ale art. 44 și că,
întrucât acțiunile sunt bunuri mobile, prin reglementarea acestui
prag de deținere prin ordonanță a Guvernului de completare a
Legii nr. 297/2004 sunt încălcate prevederile art. 73 alin. (3)
lit. m) din Constituție, potrivit cărora regimul juridic general al
proprietății poate fi reglementat numai prin lege organică.
Curtea de Apel București — Secția a VIII-a de contencios
administrativ și fiscal apreciază că excepția de
neconstituționalitate invocată este neîntemeiată. Se arată în
acest sens că impunerea prin lege a unui prag maxim de
deținere de acțiuni la societățile de investiții financiare rezultate
din transformarea Fondurilor Proprietății Private nu este de
natură să contravină prevederilor art. 44 din Constituție,
deoarece, conform alin. (1) teza a doua al aceluiași art. 44, atât
conținutul, cât și limitele dreptului de proprietate sunt stabilite
prin lege, iar legiuitorul este competent să stabilească cadrul
juridic pentru exercitarea atributelor dreptului de proprietate în
așa fel încât să nu afecteze interesele generale ale societății
sau interesele particulare legitime ale altor subiecte de drept.
Se susține, totodată, că obligația de a vinde acțiunile ce
depășesc pragul de 1% din capitalul social al unei societăți de
investiții financiare reprezintă o sancțiune a nerespectării unor
dispoziții legale, și nu o nesocotire a dreptului de proprietate
privată.
Instanța apreciază, de asemenea, că nu au fost încălcate nici
prevederile constituționale ale art. 73, 108 și 115, întrucât
Ordonanța Guvernului nr. 41/2005 a fost aprobată prin lege.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Guvernul, în punctul de vedere transmis, arată că excepția
de neconstituționalitate invocată este neîntemeiată, invocând în
susținerea constituționalității intrinseci a dispozițiilor art. 2861 din
Legea nr. 297/2004 Decizia Curții Constituționale nr. 1.068 din
14 iulie 2009, iar în susținerea constituționalității extrinseci
a textelor criticate, faptul aprobării de către Parlament
a Ordonanței Guvernului nr. 41/2005 prin Legea nr. 266/2006.

MONITORUL OFICIAL AL ROMÂNIEI, PARTEA I, Nr. 657/15.IX.2011
Se arată, de asemenea, că lipsa contrasemnării de către
președintele Comisiei Naționale a Valorilor Mobiliare a
ordonanței criticate nu contravine dispozițiilor constituționale ale
art. 108 alin. (4), care prevede semnarea actelor Guvernului de
către miniștrii ce au obligația punerii lor în executare.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, raportul întocmite de
judecătorul-raportor, punctul de vedere al Guvernului, notele
scrise depuse de autorul excepției, concluziile autorului excepției
și ale procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2861 din Legea nr. 297/2004 privind piața de
capital, publicată în Monitorul Oficial al României, Partea I,
nr. 571 din 29 iunie 2004, dispoziții introduse prin Ordonanța
Guvernului nr. 41/2005, publicată în Monitorul Oficial al
României, Partea I, nr. 677 din 28 iulie 2005, aprobată cu
modificări și completări prin Legea nr. 97/2006, publicată în
Monitorul Oficial al României, Partea I, nr. 375 din 2 mai 2006.
Dispozițiile criticate au următorul cuprins: ă(1) Orice persoană
poate dobândi cu orice titlu sau poate deține, singură ori
împreună cu persoanele cu care acționează în mod concertat,
acțiuni emise de către societățile de investiții financiare rezultate
din transformarea fondurilor proprietății private, dar nu mai mult
de 1% din capitalul social al societăților de investiții financiare.
(2) Exercițiul dreptului de vot este suspendat pentru acțiunile
deținute de acționarii care depășesc limitele prevăzute la
alin. (1).
(3) Persoanele menționate la alin. (1) au obligația ca la
atingerea pragului de 1% să informeze în maximum 3 zile
lucrătoare societatea de investiții financiare, C.N.V.M. și piața
reglementată pe care sunt tranzacționate respectivele acțiuni.
(4) În termen de 3 luni de la data depășirii limitei de 1% din
capitalul social al societăților de investiții financiare, acționarii
aflați în această situație sunt obligați să vândă acțiunile care
depășesc limita de deținere.
(5) C.N.V.M. va emite reglementări pentru aplicarea
prezentului articol.”
În opinia autorului excepției se susține că textele criticate
încalcă dispozițiile constituționale ale art. 44 referitoare la dreptul
de proprietate privată, ale art. 73 — Categorii de legi, ale
art. 108 — Actele Guvernului și ale art. 115 cu privire la
delegarea legislativă.
Examinând excepția de neconstituționalitate, Curtea
constată următoarele:
I. Referitor la criticile privind neconstituționalitate extrinsecă
a prevederilor art. V al cap. II din Ordonanța Guvernului
nr. 41/2005 privind reglementarea unor măsuri financiare,
publicată în Monitorul Oficial al României, Partea I, nr. 677 din
28 iulie 2005, Curtea reține că societățile de investiții financiare
sunt societăți comerciale emitente de acțiuni a căror cumpărare
și deținere este limitată, conform prevederilor legale. Aceste
societăți sunt înființate potrivit art. 6 din Legea nr. 297/2004 și
sunt organizate și funcționează conform dispozițiilor Legii
nr. 31/1990 privind societățile comerciale, republicată în
Monitorul Oficial al României, Partea I, nr. 1.066 din
17 noiembrie 2004, având însă un regim juridic special,

15

reglementat prin Legea nr. 133/1996 pentru transformarea
Fondurilor Proprietății Private în societăți de investiții financiare,
publicată în Monitorul Oficial al României, Partea I, nr. 273 din
1 noiembrie 1996, întrucât au fost înființate ca urmare a
transformării Fondurilor Proprietății Private.
Măsura limitării cotei de deținere a acțiunilor în cadrul
societăților de investiții financiare la 1% din capitalul social este
o măsură ce produce efecte în domeniul pieței de capital și are
ca finalitate optima funcționare a acestei piețe. Așa fiind,
prevederile criticate nu constituie o reglementare a regimului
general al proprietății prevăzut la art. 73 alin. (3) lit. m) din
Constituție.
Cu privire la pretinsa încălcare a dispozițiilor constituționale
ale art. 108 alin. (3) și art. 115, Curtea constată că nu poate fi
reținută critica formulată de autorul excepției. Astfel, temeiul
juridic al adoptării Ordonanței Guvernului nr. 41/2005 l-a
constituit art. 1 pct. II.3 din Legea nr. 209/2005 privind abilitarea
Guvernului de a emite ordonanțe, publicată în Monitorul Oficial
al României, Partea I, nr. 568 din 1 iulie 2005, intitulat
ăReglementarea unor măsuri financiare”.
Întrucât ordonanța adoptată de Guvern vizează piața
financiară internă, domeniu ce aparține legilor ordinare, conform
prevederilor art. 73 din Constituție, fiind o măsură de interes
economic specifică acestei piețe, Curtea constată că aceasta
se subsumează domeniului prevăzut la art. 1 pct. II.3 din Legea
nr. 209/2005, motiv pentru care nu se poate reține depășirea de
către puterea executivă, cu prilejul emiterii acestui act normativ,
a domeniilor expres enumerate în legea de abilitare.
În ceea ce privește critica de neconstituționalitate referitoare
la neîndeplinirea cerinței contrasemnării de către președintele
Comisiei Naționale a Valorilor Mobiliare a Ordonanței Guvernului
nr. 41/2005, în forma adoptată de puterea executivă, Curtea
reține că nici aceasta nu poate fi primită, întrucât proiectul
ordonanței criticate a fost contrasemnat de ministrul finanțelor
publice, iar potrivit prevederilor constituționale ale art. 108
alin. (4) hotărârile și ordonanțele adoptate de Guvern se
semnează de primul-ministru și se contrasemnează de miniștrii
care au obligația punerii lor în executare, lipsa semnăturii
președintelui Comisiei Naționale a Valorilor Mobiliare
neconstituind un viciu al procedurii legislative.
II. Referitor la critica ce vizează neconstituționalitatea
intrinsecă a dispozițiilor art. 2861 din Legea nr. 297/2004 privind
piața de capital, respectiv la pretinsa încălcare, prin stabilirea
unei cote maxime de deținere a acțiunilor, a prevederilor art. 44
din Constituție, prin Decizia nr. 1.068 din 14 iulie 2009, publicată
în Monitorul Oficial al României, Partea I, nr. 678 din 9 octombrie
2009, și Decizia nr. 1.120 din 10 septembrie 2009, publicată în
Monitorul Oficial al României, Partea I, nr. 716 din 23 octombrie
2009, Curtea a reținut că, potrivit dispozițiilor de lege criticate,
orice persoană poate dobândi cu orice titlu sau poate deține,
singură ori împreună cu persoanele cu care acționează în mod
concertat, acțiuni emise de către societățile de investiții
financiare rezultate din transformarea Fondurilor Proprietății
Private, dar nu mai mult de 1% din capitalul social al societăților
de investiții financiare. Acest prag maxim de deținere de acțiuni
a fost introdus de către legiuitor din rațiuni ce țin de interesul
public deosebit acordat acțiunilor emise de societățile de
investiții financiare, societăți care — potrivit art. 1 din Legea
nr. 133/1996 pentru transformarea Fondurilor Proprietății Private
în societăți de investiții financiare, publicată în Monitorul Oficial
al României, Partea I, nr. 273 din 1 noiembrie 1996 — provin
din fostele Fonduri ale Proprietății Private și funcționează ca
societăți comerciale pe acțiuni.
Curtea a constatat că societățile de investiții financiare nu
pot fi considerate simple societăți comerciale pe acțiuni, întrucât
au fost constituite prin voința legiuitorului din transformarea

16

MONITORUL OFICIAL AL ROMÂNIEI, PARTEA I, Nr. 657/15.IX.2011

Fondurilor Proprietății Private, acționarii nefiind animați de
affectio societatis, au un obiect de activitate strict prevăzut de
lege, sunt organisme de plasament colectiv care emit acțiuni
nominative și le distribuie cetățenilor care au optat pentru
schimbul titlurilor de privatizare la Fondurile Proprietății Private,
iar majorarea capitalului lor social se poate realiza numai prin
ofertă publică de acțiuni. Prin aceleași decizii Curtea a reținut, în
ceea ce privește critica de neconstituționalitate a dispozițiilor
alin. (4) al art. 2861 din Legea nr. 297/2004, că obligația de a
vinde acțiunile ce depășesc pragul de 1% din capitalul social al
unei societăți de investiții financiare, prag impus de lege,
reprezintă o sancțiune a nerespectării unei dispoziții legale, și

nicidecum o nesocotire a dreptului de proprietate privată,
garantat prin dispozițiile art. 44 din Legea fundamentală.
Întrucât nu au intervenit elemente noi, de natură să
determine schimbarea jurisprudenței Curții Constituționale, atât
soluția, cât și considerentele deciziilor menționate își păstrează
valabilitatea și în cauza de față.
Curtea constată, de asemenea, că stabilirea unei perioade
de timp pentru care este impusă limitarea cotei de deținere a
acțiunilor este de competența legiuitorului, care, pe baza unei
analize economice detaliate care să ateste necesitatea
menținerii limitării cotei de deținere pentru un anumit număr de
ani, poate reglementa în consecință.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 2861 din Legea nr. 297/2004 privind piața
de capital, excepție ridicată de Societatea de Investiții Financiare ăTransilvania” — S.A. din Brașov în Dosarul nr. 8.129/2/2009 al
Curții de Apel București — Secția a VIII-a de contencios administrativ și fiscal.
Definitivă și general obligatorie.
Pronunțată în ședința publică din data de 16 iunie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Cristina Teodora Pop

Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 657/15.IX.2011 conține 16 pagini.

Prețul: 3,20 lei

&JUYDGY|526181]
ISSN 1453—4495

