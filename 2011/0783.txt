Anul 179 (XXIII) — Nr. 783

PARTEA I

Vineri, 4 noiembrie 2011

LEGI, DECRETE, HOTĂRÂRI ȘI ALTE ACTE
SUMAR

Pagina
DECIZII ALE CURȚII CONSTITUȚIONALE
Decizia nr. 1.103 din 8 septembrie 2011 referitoare la excepția
de neconstituționalitate a prevederilor art. 15 din
Legea contenciosului administrativ nr. 554/2004 ......

2–4

Decizia nr. 1.105 din 8 septembrie 2011 referitoare la excepția
de neconstituționalitate a prevederilor art. I pct. 46 din
titlul I al Legii nr. 247/2005 privind reforma în domeniile
proprietății și justiției, precum și unele măsuri
adiacente....................................................................

4–6

Decizia nr. 1.108 din 8 septembrie 2011 referitoare la excepția
de neconstituționalitate a prevederilor art. 40 din
Legea notarilor publici și a activității notariale
nr. 36/1995 ................................................................

6–8

Decizia nr. 1.119 din 8 septembrie 2011 referitoare la excepția
de neconstituționalitate a prevederilor art. 2 din
Ordonanța de urgență a Guvernului nr. 148/2005
privind susținerea familiei în vederea creșterii copilului

8–10

Decizia nr. 1.148 din 13 septembrie 2011 referitoare la
excepția de neconstituționalitate a prevederilor art. 29
alin. (1) din Legea nr. 47/1992 privind organizarea și
funcționarea Curții Constituționale, în privința
sintagmei ăîn vigoare”, și ale art. II din Legea
nr. 48/2004 privind aprobarea Ordonanței de urgență
a Guvernului nr. 184/2002 pentru modificarea și
completarea Legii nr. 10/2001 privind regimul juridic al
unor imobile preluate în mod abuziv în perioada
6 martie 1945 — 22 decembrie 1989, precum și pentru
stabilirea unor măsuri pentru accelerarea aplicării
acesteia și a Ordonanței de urgență a Guvernului
nr. 94/2000 privind retrocedarea unor bunuri imobile
care au aparținut cultelor religioase din România,
aprobată cu modificări și completări prin Legea
nr. 501/2002, raportate la prevederile art. VI alin. (4)
din Ordonanța de urgență a Guvernului nr. 184/2002

10–12

Decizia nr. 1.153 din 13 septembrie 2011 referitoare la
excepția de neconstituționalitate a prevederilor art. 1—4
din Legea nr. 374/2006 privind suspendarea serviciului
public cu specific silvic pentru proprietarii terenurilor
forestiere pentru care au fost emise documentele
prevăzute la art. III alin. (1) din Legea nr. 169/1997
pentru modificarea și completarea Legii fondului
funciar nr. 18/1991......................................................

13–15

2

MONITORUL OFICIAL AL ROMÂNIEI, PARTEA I, Nr. 783/4.XI.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.103
din 8 septembrie 2011

referitoare la excepția de neconstituționalitate a prevederilor art. 15
din Legea contenciosului administrativ nr. 554/2004
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 15 din Legea contenciosului administrativ
nr. 554/2004, excepție ridicată de Societatea Comercială ăTomis
Team” — S.R.L. din București în Dosarul nr. 3.623/105/2010 al
Tribunalului Prahova — Secția comercială și de contencios
administrativ II și care formează obiectul Dosarului
nr. 3.772D/2010 al Curții Constituționale.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele Curții acordă
cuvântul reprezentantului Ministerului Public, care pune
concluzii de respingere, ca neîntemeiată, a excepției de
neconstituționalitate. Apreciază că nu se impune reconsiderarea
jurisprudenței în materie a Curții Constituționale, exemplificând
cu Decizia nr. 700 din 17 iunie 2008, Decizia nr. 783 din 1 iulie
2008 și Decizia nr. 742 din 1 iunie 2010.
C U R T E A,

având în vedere actele și lucrările dosarului, constată
următoarele:
Prin Încheierea din 23 iulie 2010, pronunțată în Dosarul
nr. 3.623/105/2010, Tribunalul Prahova — Secția comercială
și de contencios administrativ II a sesizat Curtea
Constituțională cu excepția de neconstituționalitate a
dispozițiilor art. 15 din Legea contenciosului administrativ
nr. 554/2004, excepție ridicată de Societatea Comercială ăTomis
Team” — S.R.L. din București într-o cauză având ca obiect
soluționarea unui cereri de suspendare a executării unui act
administrativ.
În motivarea excepției de neconstituționalitate autorul
acesteia susține, în esență, că textul de lege criticat, conferind
instanțelor judecătorești posibilitatea de a suspenda un act
administrativ care se bucură de prezumția de legalitate, permite
acestora să interfereze cu atribuțiile ce revin puterii executive. În
opinia sa, este încălcat și dreptul la un proces echitabil, întrucât
textul favorizează reclamantul, de a cărui voință depinde în mod
esențial durata suspendării executării actului administrativ. Arată
că este răsturnată sarcina probei, întrucât beneficiarul actului
administrativ atacat este nevoit să demonstreze legalitatea lui.
Totodată, precizează că art. 15 din Legea contenciosului
administrativ nr. 554/2004 prejudiciază grav drepturile pârâtului

atunci când acesta este constructor de bună-credință în baza
autorizației de înființare a unei capacități energetice, aducând
atingere dreptului de proprietate privată și dreptului de a
desfășura o activitate economică, în măsura în care recunoaște
posibilitatea terților de a obține suspendarea efectelor unui act
administrativ individual înainte de analizarea legalității acestuia.
Tribunalul Prahova — Secția comercială și de
contencios administrativ II apreciază că excepția de
neconstituționalitate este neîntemeiată, precizând că
suspendarea prin hotărâre judecătorească a executării actelor
administrative reprezintă o excepție de la regula executării din
oficiu a acestora, aflată însă în concordanță cu prevederile
constituționale.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie art. 15
din Legea contenciosului administrativ nr. 554/2004, publicată
în Monitorul Oficial al României, Partea I, nr. 1.154 din
7 decembrie 2004, modificat prin art. I pct. 21 din Legea
nr. 262/2007 pentru modificarea și completarea Legii
contenciosului administrativ nr. 554/2004, publicată în Monitorul
Oficial al României, Partea I, nr. 510 din 30 iulie 2007. Textul de
lege criticat are următoarea redactare:
— Art. 15: ă(1) Suspendarea executării actului administrativ
unilateral poate fi solicitată de reclamant, pentru motivele
prevăzute la art. 14, și prin cererea adresată instanței
competente pentru anularea, în tot sau în parte, a actului atacat.
În acest caz, instanța poate dispune suspendarea actului
administrativ atacat, până la soluționarea definitivă și irevocabilă
a cauzei. Cererea de suspendare se poate formula o dată cu
acțiunea principală sau printr-o acțiune separată, până la
soluționarea acțiunii în fond.
(2) Dispozițiile art. 14 alin. (2)—(7) se aplică în mod
corespunzător.
(3) Hotărârea dată cererii de suspendare este executorie de
drept, iar introducerea recursului, potrivit art. 14 alin. (4), nu
suspendă executarea.
(4) În ipoteza admiterii acțiunii de fond, măsura suspendării,
dispusă în condițiile art. 14, se prelungește de drept până la

MONITORUL OFICIAL AL ROMÂNIEI, PARTEA I, Nr. 783/4.XI.2011
soluționarea definitivă și irevocabilă a cauzei, chiar dacă
reclamantul nu a solicitat suspendarea executării actului
administrativ în temeiul alin. (1).”
În opinia autorului excepției, textul de lege menționat
contravine prevederilor din Legea fundamentală cuprinse la
art. 1 alin. (4) care consacră principiul separației și echilibrului
puterilor în stat, art. 21 alin. (3) care instituie dreptul părților la un
proces echitabil și la soluționarea cauzelor într-un termen
rezonabil, art. 44 alin. (1) și (2) privind garantarea dreptului de
proprietate privată și art. 45 referitor la libertatea economică.
Examinând excepția de neconstituționalitate, Curtea observă
că textul de lege criticat oferă persoanei care se consideră
vătămată într-un drept al său ori într-un interes legitim printr-un
act administrativ unilateral posibilitatea ca, odată cu acțiunea
principală prin care solicită anularea acestuia, să ceară instanței
să dispună și suspendarea executării sale. Suspendarea
executării nu intervine însă automat, ci necesitatea acesteia este
apreciată de instanță, în urma analizării îndeplinirii condițiilor
menționate la art. 14 alin. (1) din Legea nr. 554/2004. În acest
scop, instanța va verifica mai întâi dacă a fost parcursă
procedura prealabilă în fața autorității publice care a emis actul
sau a autorității ierarhic superioare potrivit art. 7 din aceeași lege —
aceasta reprezentând o condiție de formă —, iar apoi va aprecia
dacă sunt întrunite și cele două cerințe de fond referitoare la
existența cazului bine justificat și la necesitatea prevenirii unei
pagube iminente. Întrucât acești termeni sunt definiți și
caracterizați chiar prin lege, instanța dispune de repere clare
pentru aprecierea necesității suspendării executării actului
administrativ. Astfel, potrivit art. 2 alin. (1) lit. ș) și t) din Legea
nr. 554/2004, prin pagubă iminentă se înțelege prejudiciul
material viitor și previzibil sau, după caz, perturbarea previzibilă
gravă a funcționării unei autorități publice sau a unui serviciu
public, iar cazurile bine justificate sunt acele împrejurări legate
de starea de fapt și de drept care sunt de natură să creeze o
îndoială serioasă în privința legalității actului administrativ.
Măsura se justifică prin nevoia asigurării unui just echilibru între
interesul particular și cel general și, având în vedere aceste
prevederi legale, instanța va putea să dispună suspendarea
executării actului administrativ, fără ca prin aceasta să impieteze
asupra exigențelor impuse de respectarea principiului separației
și echilibrului puterilor în stat. Prin Decizia nr. 700 din 17 iunie
2008, publicată în Monitorul Oficial al României, Partea I, nr. 570
din 29 iulie 2008, Curtea a reamintit că acesta ăpresupune
existența unui control reciproc între puterile statului sub aspectul
exercitării în conformitate cu legea a atribuțiilor lor specifice,
acesta fiind un mecanism specific statului de drept și democratic
pentru evitarea abuzurilor din partea uneia sau alteia dintre
puterile statului”.
Suspendarea executării unui act administrativ are caracter
esențialmente temporar, durând, în condițiile art. 15 din Legea
nr. 554/2004, până la soluționarea acțiunii principale, finalizată,
după caz, prin admiterea acesteia și anularea actului — ceea
ce va conduce la nepunerea acestuia în executare — sau prin
respingerea acțiunii și confirmarea legalității actului
administrativ, care va reîncepe, de la acel moment, să producă
efectele în vederea căruia a fost emis. Având în vedere aceste
aspecte, Curtea constată că nu este întemeiată nici critica
referitoare la pretinsa încălcare a dreptului la un proces echitabil
prin favorizarea reclamantului, de a cărui voință ar depinde
durata suspendării executării actului administrativ.
Totodată, Curtea observă că susținerea referitoare la
răsturnarea sarcinii probei ca urmare a faptului că beneficiarul
actului administrativ atacat ar fi nevoit să demonstreze
legalitatea lui nu este relevantă în cadrul soluționării prezentei
excepții de neconstituționalitate, întrucât textul de lege criticat
nu vizează procedura de contestare a legalității actului

3

administrativ, ci reglementează cu privire la măsura suspendării
executării acestuia.
În ce privește invocarea dispozițiilor art. 44 alin. (1) și (2) din
Constituție, Curtea constată că măsura amintită nu este de
natură să afecteze dreptul de proprietate al beneficiarului actului
administrativ. În jurisprudența sa, reprezentată, de exemplu, prin
Decizia nr. 167 din 1 aprilie 2004, publicată în Monitorul Oficial
al României, Partea I, nr. 438 din 17 mai 2004, Curtea a reținut
că legiuitorul ordinar este competent să stabilească cadrul juridic
pentru exercitarea atributelor dreptului de proprietate, în
accepțiunea principială conferită de Constituție, în așa fel încât
să nu vină în coliziune cu interesele generale sau cu interesele
particulare legitime ale altor subiecte de drept, instituind astfel
niște limitări rezonabile în valorificarea acestuia, ca drept
subiectiv garantat. De aceea, lipsa temporară a folosinței, ca
atribut al său, nu constituie o încălcare a acestui drept.
Având în vedere caracterul temporar al suspendării
executării actului administrativ unilateral, Curtea constată că nu
poate reține nici critica prin raportare la dispozițiile art. 45 din
Legea fundamentală. Potrivit acestui text constituțional,
exercitarea activităților comerciale și libera inițiativă sunt
garantate doar dacă sunt exercitate în condiții de legalitate. De
aceea, pentru a evita consecințele negative ale executării unui
act administrativ nelegal, se justifică suspendarea efectelor
acestuia până la clarificarea problemei legalității actului
administrativ ce stă la baza desfășurării activității economice,
astfel că restrângerea temporară a libertății economice nu
constituie o încălcare a dispozițiilor art. 45 din Constituție, privită
prin prisma condițiilor enumerate la art. 53 din Legea
fundamentală. Astfel, măsura suspendării executării actului
administrativ — ca factor generator al restrângerii amintite —
este prevăzută prin lege și se impune, în cazul de față, în
vederea apărării drepturilor cetățenilor, respectiv ale persoanei
care a introdus chiar în acest scop acțiunea în contencios
administrativ, fundamentată pe dispozițiile art. 52 din Constituție.
Totodată, Curtea apreciază că o astfel de restrângere a libertății
economice este necesară într-o societate democratică, aceasta
caracterizându-se, printre altele, prin respectul drepturilor și
libertăților celorlalți, precum și prin exercitarea acestora cu
bună-credință. Ținând cont de caracterul său temporar — fiind
dispusă până la soluționarea cauzei pe fond — și având în
vedere faptul că o trăsătură esențială a proceselor în contencios
administrativ o reprezintă celeritatea cu care acestea trebuie
judecate, Curtea reține că durata suspendării efectelor actului
administrativ este, teoretic, cel puțin, suficient de scurtă pentru
a fi considerată proporțională cu situația care a determinat
restrângerea libertății economice. În cauza de față nu se pune
problema aplicării discriminatorii a măsurii care conduce la
restrângerea menționată, nefiind susceptibilă de a se aplica unei
anumite categorii de subiecte de drept, ci fiind incidentă în cazuri
individuale, analizate în concret de instanța care examinează
cererea de suspendare, potrivit prevederilor legale. În fine,
Curtea constată că suspendarea executării actului administrativ
unilateral nu aduce atingere însăși existenței libertății
economice, efectul acesteia constând doar în suspendarea
temporară a posibilității de a desfășura activitatea economică
bazată pe actul administrativ contestat.

4

MONITORUL OFICIAL AL ROMÂNIEI, PARTEA I, Nr. 783/4.XI.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 15 din Legea contenciosului administrativ
nr. 554/2004, excepție ridicată de Societatea Comercială ăTomis Team” — S.R.L. din București în Dosarul nr. 3.623/105/2010 al
Tribunalul Prahova — Secția comercială și de contencios administrativ II.
Definitivă și general obligatorie.
Pronunțată în ședința publică din data de 8 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu

CURTEA CONSTITUȚIONALĂ

D E C I Z I A Nr. 1.105
din 8 septembrie 2011

referitoare la excepția de neconstituționalitate a prevederilor art. I pct. 46 din titlul I al Legii
nr. 247/2005 privind reforma în domeniile proprietății și justiției, precum și unele măsuri adiacente
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ingrid Alina Tudora

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. I pct. 46 din titlul I al Legii nr. 247/2005 privind
reforma în domeniile proprietății și justiției, precum și unele
măsuri adiacente, excepție ridicată de Elisabeta-Rozalia Lukacs
în Dosarul nr. 9.700/62/2009 al Tribunalului Brașov — Secția
civilă și care formează obiectul Dosarului Curții Constituționale
nr. 3.887D/2010.
La apelul nominal răspunde, pentru autorul excepției,
avocatul Daniela-Louise Mohanu, cu delegație depusă la dosar.
Lipsesc celelalte părți, față de care procedura de citare a fost
legal îndeplinită.
Cauza fiind în stare de judecată, președintele acordă
cuvântul avocatului prezent, care solicită admiterea excepției de
neconstituționalitate așa cum a fost formulată. Astfel, apreciază
că reglementarea criticată contravine art. 15 alin. (2) și art. 16
alin. (1) din Legea fundamentală, sens în care invocă

jurisprudența Curții Constituționale, și anume Decizia nr. 830 din
8 iulie 2008.
Reprezentantul Ministerului Public pune concluzii de
respingere a excepției de neconstituționalitate ca fiind
inadmisibilă. În acest sens, arată că autorul excepției tinde la
modificarea
reglementării
supuse
controlului
de
constituționalitate, aspectele invocate privind totodată și
modalitatea de interpretare și aplicare a legii, ceea ce
excedează competenței Curții Constituționale și constituie
atributul exclusiv al instanței de drept comun.
C U R T E A,

având în vedere actele și lucrările dosarului, constată
următoarele:
Prin Încheierea din 20 septembrie 2010, pronunțată în
Dosarul nr. 9.700/62/2009, Tribunalul Brașov — Secția civilă
a sesizat Curtea Constituțională cu excepția de
neconstituționalitate a prevederilor art. I pct. 46 din titlul I al
Legii nr. 247/2005 privind reforma în domeniile proprietății
și justiției, precum și unele măsuri adiacente, excepție
ridicată de Elisabeta-Rozalia Lukacs într-o cauză având ca
obiect o contestație formulată în temeiul Legii nr. 10/2001.
În motivarea excepției de neconstituționalitate autorul
acesteia susține că excluderea societăților comerciale integral
privatizate din categoria unităților deținătoare, enumerate în
art. 21 din Legea nr. 10/2001, conduce la modificarea regimului
juridic al măsurilor reparatorii, fără instituirea unui nou termen
de depunere a notificărilor care să fi făcut posibilă aplicarea legii
civile noi situațiilor juridice create după intrarea ei în vigoare.

MONITORUL OFICIAL AL ROMÂNIEI, PARTEA I, Nr. 783/4.XI.2011
Prin urmare, Legea nr. 247/2005 modifică în mod esențial
regimul juridic creat prin depunerea cererilor de restituire în
termenul legal, cu încălcarea dispozițiilor constituționale ale
art. 15 alin. (2).
Totodată, apreciază că, prin modificarea art. 21 alin. (1) din
Legea nr. 10/2001, se instituie un regim discriminatoriu între
persoanele îndreptățite ale căror notificări au fost rezolvate în
termenul de 60 de zile prevăzut de lege de la depunerea lor,
beneficiind astfel de restituirea în natură a imobilelor, și
persoanele îndreptățite ale căror cereri nu au fost soluționate cu
rea-credință de către societățile deținătoare în termenul legal și
care sunt astfel dezavantajate prin noul text, care prevede
excluderea societăților comerciale integral privatizate din
categoria unităților deținătoare obligate la restituirea în natură a
imobilelor, beneficiind astfel doar de măsuri reparatorii prin
echivalent. În final, consideră că, fără nicio justificare legală,
textul de lege criticat aplică un tratament discriminatoriu
persoanelor juridice de drept public și persoanelor juridice de
drept privat, acestea din urmă fiind, în mod evident, avantajate.
Tribunalul Brașov — Secția civilă consideră că excepția
de neconstituționalitate este nefondată, având în vedere
prevederile art. 21 din Legea nr. 10/2001 raportat la art. 21.1
lit. e) din Normele metodologice de aplicare a Legii nr. 10/2001,
aprobate prin Hotărârea Guvernului nr. 250/2007. Astfel, arată
că excluderea de la soluționarea notificărilor în modalitatea
restituirii în natură vizează doar societățile comerciale privatizate
integral sau cele constituite din inițiativă privată, care au
dobândit astfel de bunuri după privatizare sau, după caz, după
înființarea lor, și nu toate societățile integral privatizate.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, prevederile legale criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate, astfel cum reiese
din încheierea de sesizare, îl constituie prevederile art. I pct. 46
din titlul I al Legii nr. 247/2005 privind reforma în domeniile
proprietății și justiției, precum și unele măsuri adiacente,
publicată în Monitorul Oficial al României, Partea I, nr. 653 din
22 iulie 2005. Aceste prevederi modifică art. 20 alin. (1) din
cap. III al Legii nr. 10/2001 privind regimul juridic al unor imobile
preluate în mod abuziv în perioada 6 martie 1945—
22 decembrie 1989, devenit art. 21 alin. (1) ca urmare a

5

republicării acestei legi în Monitorul Oficial al României, Partea I,
nr. 798 din 2 septembrie 2005.
Textul de lege are următorul conținut:
ăImobilele — terenuri și construcții — preluate în mod abuziv,
indiferent de destinație, care sunt deținute la data intrării în
vigoare a prezentei legi de o regie autonomă, o societate sau
companie națională, o societate comercială la care statul sau o
autoritate a administrației publice centrale sau locale este
acționar ori asociat majoritar, de o organizație cooperatistă sau
de orice altă persoană juridică de drept public, vor fi restituite
persoanei îndreptățite, în natură, prin decizie sau, după caz, prin
dispoziție motivată a organelor de conducere ale unității
deținătoare.”
Autorul
excepției
invocă
încălcarea
dispozițiilor
constituționale ale art. 15 alin. (2) privind neretroactivitatea legii
și art. 16 alin. (1) privind egalitatea în drepturi.
Examinând excepția de neconstituționalitate, Curtea
constată că autorul acesteia susține, în esență, că Legea
nr. 247/2005 modifică în mod esențial regimul juridic creat prin
depunerea cererilor de restituire în termenul legal, cu încălcarea
dispozițiilor constituționale ale art. 15 alin. (2), și că, prin
modificarea art. 21 alin. (1) din Legea nr. 10/2001, se instituie un
regim discriminatoriu între persoanele îndreptățite ale căror
notificări au fost rezolvate în termenul de 60 de zile prevăzut de
lege de la depunerea lor, beneficiind astfel de restituirea în
natură a imobilelor, și persoanele îndreptățite ale căror cereri nu
au fost soluționate cu rea-credință de către societățile
deținătoare în termenul legal.
Față de critica de neconstituționalitate formulată, Curtea
constată că scopul Legii nr. 10/2001 a fost acela de a institui
măsuri reparatorii în interesul proprietarilor ale căror imobile au
fost preluate în mod abuziv, nu numai prin restituirea în natură
a acestora, atunci când este posibil, ci și prin stabilirea de
măsuri reparatorii prin echivalent, în deplină concordanță cu
dispozițiile art. 44 alin. (1) teza a doua din Constituție, potrivit
cărora conținutul și limitele dreptului de proprietate sunt stabilite
de lege.
În ceea ce privește susținerile autorului excepției potrivit
cărora, datorită modificărilor aduse prin Legea nr. 247/2005,
textul de lege criticat este retroactiv, Curtea constată că aceste
susțineri nu sunt întemeiate. Astfel, prin Decizia nr. 529 din
13 mai 2008, publicată în Monitorul Oficial al României, Partea I,
nr. 495 din 2 iulie 2008, Curtea a statuat că o eventuală diferență
de tratament juridic rezultată în urma modificării legii nu
reprezintă o problemă de constituționalitate, ci una de
succesiune în timp a legii, ce se aplică numai pentru viitor. Astfel,
ori de câte ori o lege nouă modifică dispozițiile legale anterioare
cu privire la anumite raporturi sociale, toate efectele produse
înainte de intrarea ei în vigoare nu mai pot fi modificate ca
urmare a adoptării noii reglementări.
Legea nouă este aplicabilă de îndată tuturor situațiilor ce se
vor constitui, se vor modifica sau se vor stinge după intrarea ei
în vigoare, precum și tuturor efectelor produse de raporturile
juridice nou-create. De altfel, a considera întemeiată o atare
critică ar însemna să negăm posibilitatea oricărei modificări a
legislației în vigoare.

6

MONITORUL OFICIAL AL ROMÂNIEI, PARTEA I, Nr. 783/4.XI.2011

De asemenea, prin aceeași decizie, Curtea a reținut că
reglementarea criticată nu instituie un tratament juridic diferit
pentru anumite categorii de cetățeni aflate în situații identice, ci
are în vedere situația concretă a bunurilor preluate. Din acest
text de lege rezultă doar că legiuitorul a considerat, fără a
încălca vreo dispoziție constituțională, că în prezent se poate
reglementa restituirea către foștii proprietari a imobilelor preluate
abuziv care sunt deținute la data intrării în vigoare a Legii
nr. 10/2001 de o regie autonomă, o societate sau companie
națională, o societate comercială la care statul sau o autoritate
a administrației publice centrale sau locale este acționar ori
asociat majoritar, de o organizație cooperatistă sau de orice altă
persoană juridică de drept public.

Întrucât nu au intervenit elemente noi, de natură a determina
o reconsiderare a jurisprudenței Curții Constituționale în materie,
aceste considerente își mențin valabilitatea și în prezenta cauză.
În sfârșit, în subsidiar, Curtea observă că, prin critica sa,
autorul excepției tinde la modificarea reglementării legale
supuse controlului de constituționalitate, invocând totodată
aspecte ce vizează și modalitatea de interpretare și aplicare a
legii. Or, prerogativa interpretării înțelesului unei norme legale
în scopul aplicării acesteia la situația de fapt dedusă judecății
aparține exclusiv instanței de judecată. Modalitatea în care se
interpretează și se aplică în cazuri concrete aceste prevederi
legale nu intră în sfera de atribuții a Curții Constituționale.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. I pct. 46 din titlul I al Legii nr. 247/2005
privind reforma în domeniile proprietății și justiției, precum și unele măsuri adiacente, excepție ridicată de Elisabeta-Rozalia Lukacs
în Dosarul nr. 9.700/62/2009 al Tribunalului Brașov — Secția civilă.
Definitivă și general obligatorie.
Pronunțată în ședința publică din data de 8 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

CURTEA CONSTITUȚIONALĂ

D E C I Z I A Nr. 1.108
din 8 septembrie 2011

referitoare la excepția de neconstituționalitate a prevederilor art. 40 din Legea notarilor publici
și a activității notariale nr. 36/1995
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Valentina Bărbățeanu

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 40 din Legea notarilor publici și a activității
notariale nr. 36/1995, excepție ridicată de Ana Stan în Dosarul

nr. 1.234/46/2009 al Curții de Apel Pitești — Secția comercială
și de contencios administrativ și fiscal și care formează obiectul
Dosarului nr. 4.018D/2010 al Curții Constituționale.
La apelul nominal răspunde, pentru partea Uniunea
Națională a Notarilor Publici, doamna Valentina Carmen Dachin,
consilier juridic având delegație depusă la dosarul cauzei. Se
constată lipsa autorului excepției, față de care procedura de
citare a fost legal îndeplinită. Magistratul-asistent referă asupra
faptului că partea Uniunea Națională a Notarilor Publici a
transmis la dosar note scrise prin care susține respingerea, ca
inadmisibilă, a excepției de neconstituționalitate.
Cauza fiind în stare de judecată, președintele Curții acordă
cuvântul reprezentantului Uniunii Naționale a Notarilor Publici,
care solicită respingerea excepției de neconstituționalitate, ca
inadmisibilă. Arată în acest sens că, deși formal obiect al
acesteia îl reprezintă art. 40 din Legea nr. 36/1995, în realitate
critica are în vedere caracterul prescriptibil sau nu al răspunderii

MONITORUL OFICIAL AL ROMÂNIEI, PARTEA I, Nr. 783/4.XI.2011
disciplinare, or termenele la care face referire autorul excepției
sunt cuprinse în Regulamentul de punere în aplicare a Legii
nr. 36/1995, care a fost aprobat prin ordin al ministrului justiției.
Acest tip de act nu poate forma însă obiectul controlului de
constituționalitate exercitat de Curtea Constituțională.
Reprezentantul Ministerului Public pune concluzii de
respingere, ca neîntemeiată, a excepției de neconstituționalitate,
apreciind că textul de lege criticat se aplică în mod egal tuturor
persoanelor aflate în ipoteza normei, iar, în cadrul procedurii
referitoare la contestarea sancțiunii, notarul poate beneficia de
toate garanțiile specifice procesului echitabil.
C U R T E A,

având în vedere actele și lucrările dosarului, constată
următoarele:
Prin Încheierea din 29 septembrie 2010, pronunțată în
Dosarul nr. 1.234/46/2009, Curtea de Apel Pitești — Secția
comercială și de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 40 din Legea notarilor publici și a
activității notariale nr. 36/1995, excepție ridicată de Ana Stan
într-o cauză având ca obiect soluționarea excepției de
nelegalitate a unui ordin al ministrului justiției.
În motivarea excepției de neconstituționalitate autorul
acesteia susține, în esență, că textul de lege criticat este
neconstituțional în măsura în care se interpretează în sensul că
acțiunea în răspundere disciplinară a notarilor publici este
imprescriptibilă. Precizează că, în opinia sa, din prevederile
Codului civil și ale Codului muncii, precum și din cele ale Legii
nr. 188/1999 privind Statutul funcționarilor publici, rezultă că
exercitarea acțiunii disciplinare este supusă unui termen de
prescripție extinctivă, având ca moment al începerii curgerii
acestuia data la care organul competent de a angaja
răspunderea disciplinară a luat cunoștință de împrejurarea
săvârșirii unei fapte întrunind elementele constitutive ale abaterii
disciplinare și, în același timp, angajarea răspunderii
disciplinare, supusă sancțiunii decăderii, este condiționată de
aplicarea sancțiunii în termenul prevăzut de lege, care începe a
curge de la data săvârșirii abaterii disciplinare.
Curtea de Apel Pitești — Secția comercială și de
contencios administrativ și fiscal a constatat întrunirea
condițiilor de admisibilitate a cererii de sesizare a Curții
Constituționale, fără să își exprime opinia cu privire la
constituționalitatea textului de lege ce formează obiectul
excepției, contrar prevederilor art. 29 alin. (4) din Legea
nr. 47/1992.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul apreciază că excepția de neconstituționalitate este
inadmisibilă întrucât motivarea acesteia vizează o lipsă de
reglementare în domeniul răspunderii disciplinare a notarilor
publici, așadar o lacună legislativă care excedează competenței
Curții Constituționale.

7

Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, notele
scrise și susținerile orale ale reprezentantului părții prezente,
concluziile procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie art. 40
din Legea notarilor publici și a activității notariale nr. 36/1995*),
publicată în Monitorul Oficial al României, Partea I, nr. 92 din
16 mai 1995, care are următorul conținut:
— Art. 40: ăAcțiunea disciplinară se exercită de Colegiul
director și se judecă de Consiliul de disciplină.
Pentru suspendarea din funcție sau excluderea din profesie
este obligatorie o cercetare prealabilă, care se efectuează de
către Colegiul director.
Audierea celui în cauză este obligatorie, acesta fiind
îndreptățit să ia cunoștință de conținutul dosarului și să-și
formuleze apărarea.
Consiliul de disciplină citează părțile și pronunță o hotărâre
motivată, care se comunică acestora.
Împotriva hotărârii părțile pot face contestație la Consiliul
uniunii, în termen de 10 zile de la comunicare.
Hotărârea Consiliului uniunii poate fi atacată la instanța
judecătorească competentă, civilă sau de contencios
administrativ, după caz.
Hotărârea definitivă se comunică și Ministerului Justiției.
Procedura judecării abaterilor disciplinare se stabilește prin
regulament.”
Autorul excepției își motivează critica prin raportare la
dispozițiile din Constituție cuprinse la art. 11 alin. (1) și (2)
referitor la dreptul internațional și dreptul intern, art. 15 alin. (1)
privind universalitatea, art. 16 alin. (1) care consacră principiul
egalității, art. 20 referitor la tratatele internaționale privind
drepturile omului, art. 21 alin. (3) care instituie dreptul la un
proces echitabil și art. 53 care statuează cu privire la
restrângerea exercițiului unor drepturi sau al unor libertăți.
Invocă, de asemenea și prevederile art. 6 paragraful 1 care
garantează dreptul la un proces echitabil, art. 14 ăInterzicerea
discriminării” și art. 17 ăInterzicerea abuzului de drept” din
Convenția pentru apărarea drepturilor omului și a libertăților
fundamentale.
Examinând excepția de neconstituționalitate, Curtea reține
că dispozițiile art. 40 din Legea nr. 36/1995 cuprind o serie de
reguli procedurale referitoare la exercitarea acțiunii disciplinare
împotriva notarilor care au săvârșit abateri disciplinare, fără să
conțină vreo reglementare referitoare la prescripția dreptului

*) Ulterior pronunțării prezentei decizii, Legea nr. 36/1995 a fost republicată în Monitorul Oficial al României, Partea I, nr. 732 din 18 octombrie 2011,
conținutul art. 40 fiind preluat în art. 41.

8

MONITORUL OFICIAL AL ROMÂNIEI, PARTEA I, Nr. 783/4.XI.2011

de exercitare a acestei acțiuni de către Colegiul director al actelor cu privire la care a fost sesizată, fără a putea modifica
Camerei din care notarul în cauză face parte ori la decăderea sau completa prevederile supuse controlului”.
din dreptul de a angaja răspunderea disciplinară. Critica
Curtea observă totodată că, potrivit textului de lege criticat,
autorului excepției vizează tocmai faptul că prin legea de hotărârea Consiliului de disciplină constituit în cadrul uniunii
organizare a profesiei nu sunt prevăzute termene privitoare la
aceste instituții. Or, Curtea nu poate examina constituționalitatea poate fi atacată la instanța de judecată competentă, urmând ca
textelor de lege criticate din perspectiva unei omisiuni legislative, aceasta să aprecieze cu privire la legea aplicabilă speței și să
întrucât, în conformitate cu dispozițiile art. 2 alin. (3) din Legea constate, dacă este cazul, intervenirea prescripției sau a
nr. 47/1992, ăse pronunță numai asupra constituționalității decăderii.
Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 40 din Legea notarilor publici și a activității
notariale nr. 36/1995, excepție ridicată de Ana Stan în Dosarul nr. 1.234/46/2009 al Curții de Apel Pitești — Secția comercială și
de contencios administrativ și fiscal.
Definitivă și general obligatorie.
Pronunțată în ședința publică din data de 8 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Valentina Bărbățeanu
CURTEA CONSTITUȚIONALĂ

D E C I Z I A Nr. 1.119
din 8 septembrie 2011

referitoare la excepția de neconstituționalitate a prevederilor art. 2 din Ordonanța de urgență
a Guvernului nr. 148/2005 privind susținerea familiei în vederea creșterii copilului
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ingrid Alina Tudora

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 2 din Ordonanța de urgență a Guvernului
nr. 148/2005 privind susținerea familiei în vederea creșterii
copilului, excepție ridicată Ioana Ecaterina Brădățeanu în
Dosarul nr. 4.218/99/2010 al Tribunalului Iași — Secția
comercială și de contencios administrativ și care face obiectul
Dosarului Curții Constituționale nr. 4.296D/2010.
La apelul nominal lipsesc părțile, față de care procedura de
citare a fost legal îndeplinită.
Președintele dispune să se facă apelul și în Dosarul Curții
Constituționale nr. 696D/2011, având ca obiect aceeași excepție
de neconstituționalitate, ridicată de Laura Alexandra Bertel în
Dosarul nr. 7.091/112/2010 al Tribunalului Bistrița-Năsăud —
Secția comercială, de contencios administrativ și fiscal.

La apelul nominal lipsesc părțile, față de care procedura de
citare a fost legal îndeplinită.
Magistratul-asistent referă asupra cauzelor și arată că la
dosar au fost depuse note scrise, atât de către Ioana Ecaterina
Brădățeanu, care solicită admiterea excepției de
neconstituționalitate, cât și de Agenția Județeană pentru
Prestații Sociale Iași, care solicită respingerea acesteia.
Având în vedere obiectul identic al excepției de
neconstituționalitate, Curtea, din oficiu, pune în discuție
problema conexării dosarelor nr. 4.296D/2010 și nr. 696D/2011.
Reprezentantul Ministerului Public este de acord cu
conexarea acestor cauze.
Curtea, în temeiul art. 14 și al art. 53 alin. (5) din Legea
nr. 47/1992, dispune conexarea Dosarului nr. 696D/2011 la
Dosarul nr. 4.296D/2010, care este primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care invocă jurisprudența Curții
Constituționale în materie, și anume Decizia nr. 1.145/2010.
C U R T E A,

având în vedere actele și lucrările dosarelor, constată
următoarele:
Prin Încheierea din 6 octombrie 2010, pronunțată în Dosarul
nr. 4.218/99/2010 și Încheierea din 9 martie 2011, pronunțată în
Dosarul nr. 7.091/112/2010, Tribunalul Iași — Secția
comercială și de contencios administrativ și, respectiv,
Tribunalul Bistrița-Năsăud — Secția comercială, de

MONITORUL OFICIAL AL ROMÂNIEI, PARTEA I, Nr. 783/4.XI.2011
contencios administrativ și fiscal au sesizat Curtea
Constituțională cu excepția de neconstituționalitate a
prevederilor art. 2 din Ordonanța de urgență a Guvernului
nr. 148/2005 privind susținerea familiei în vederea creșterii
copilului, excepție ridicată de Ioana Ecaterina Brădățeanu și
Laura Alexandra Bertel în cauze civile având ca obiect anularea
unui act administrativ, respectiv obligația de a face.
În motivarea excepției de neconstituționalitate autorii
acesteia susțin că reglementarea criticată este neconstituțională
întrucât instituie discriminări între persoanele aflate în situații
identice, respectiv între copiii proveniți dintr-o naștere multiplă,
în speță gemeni, și cei rezultați dintr-o naștere simplă, fără a
exista o justificare obiectivă și rezonabilă. În acest sens este
invocată jurisprudența Curții Europene a Drepturilor Omului,
privind existența unui tratament juridic discriminatoriu, atunci
când nu este justificat în mod obiectiv și rezonabil, și anume
hotărârile pronunțate în Cauza Marckx contra Belgiei, 1979, sau
Cauza Rassmusen contra Danemarcei, 1984.
Tribunalul Iași — Secția comercială și de contencios
administrativ consideră că excepția de neconstituționalitate
este întemeiată deoarece reglementarea criticată contravine
dispozițiilor constituționale ale art. 16 alin. (1) și art. 49 alin. (1)
și (2). În acest sens arată că legiuitorul a urmărit susținerea
familiei tocmai pentru a-și putea crește și întreține copiii, astfel
că nu există nicio justificare obiectivă și rezonabilă pentru
instituirea unei diferențieri între copiii proveniți din nașteri
gemelare.
De asemenea, instanța consideră că se creează o situație
discriminatorie între ăsituația copiilor proveniți dintr-o sarcină
gemelară și cea a unui copil provenit dintr-o naștere simplă, care
ar beneficia de o indemnizație de aceeași valoare, acesta din
urmă beneficiind pentru creșterea sa de întregul avantaj
pecuniar oferit de stat, pe când suma ce ar reveni creșterii
gemenilor ar fi cu mult mai mică pentru fiecare dintre ei, în
condițiile în care costurile întreținerii și creșterii lor sunt mult mai
mari”. Așa fiind, se arată că acordarea indemnizației lunare de
creștere a copiilor trebuie făcută prin raportare la numărul
copiilor născuți și nu la numărul nașterilor.
Tribunalul Bistrița-Năsăud — Secția comercială
consideră că cererea de sesizare a Curții Constituționale este
întemeiată și arată că textul de lege criticat a mai făcut obiect al
controlului de constituționalitate, prin Decizia nr. 1.202/2008.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul apreciază că este neîntemeiată critica de
neconstituționalitate a prevederilor legale ce formează obiectul
excepției, sens în care invocă Decizia Curții Constituționale
nr. 937/2006. Totodată, consideră că, în realitate, prevederile de
lege nu sunt criticate pentru conținutul lor normativ, ci pentru
lacunele existente, solicitând modificarea și completarea
acestora.
Avocatul Poporului consideră că prevederile art. 2 din
Ordonanța de urgență a Guvernului nr. 148/2005 privind
susținerea familiei în vederea creșterii copilului sunt
constituționale. În acest sens, arată că textul de lege criticat
instituie o indemnizație care reprezintă o formă de susținere a
familiei în vederea creșterii copilului și are ca scop compensarea
veniturilor persoanei care beneficiază de concediu pentru
creșterea copilului, indemnizația fiind aferentă acestui concediu.
Astfel, indemnizația pentru creșterea copilului reprezintă un
drept al părintelui și nu al copilului, acesta din urmă fiind titularul
dreptului la alocația de stat, acordată pentru toți copiii rezultați
în urma unei nașteri. În susținerea acestui punct de vedere
invocă Decizia Curții Constituționale nr. 1.145/2010.

9

În final arată că dispozițiile constituționale ale art. 22 alin. (1)
referitoare la dreptul la viață și la integritate fizică și psihică și
cele ale art. 34 alin. (1) privind dreptul la ocrotirea sănătății nu
au incidență în cauză.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierile de sesizare, punctele de vedere ale
Guvernului și Avocatului Poporului, rapoartele întocmite de
judecătorul-raportor, notele scrise depuse la dosar, concluziile
procurorului, prevederile legale criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 2 din Ordonanța de urgență a Guvernului
nr. 148/2005 privind susținerea familiei în vederea creșterii
copilului, publicată în Monitorul Oficial al României, Partea I,
nr. 1.008 din 14 noiembrie 2005, ordonanță aprobată cu
modificări și completări prin Legea nr. 7/2007, publicată în
Monitorul Oficial al României, Partea I, nr. 33 din 17 ianuarie
2007, și modificată prin Legea nr. 239/2009 pentru modificarea
art. 2 din Ordonanța de urgență a Guvernului nr. 148/2005
privind susținerea familiei în vederea creșterii copilului, lege
publicată în Monitorul Oficial al României, Partea I, nr. 403 din
15 iunie 2009.
Textul de lege criticat are următorul cuprins:
ăCuantumul indemnizației prevăzute la art. 1 alin. (1) se
majorează cu 600 lei pentru fiecare copil născut dintr-o sarcină
gemelară, de tripleți sau multipleți, începând cu al doilea copil
provenit dintr-o astfel de naștere.”
Autorii excepției invocă încălcarea dispozițiilor constituționale
ale art. 16 alin. (1) privind egalitatea în drepturi, art. 22 alin. (1)
referitoare la dreptul la viață și la integritate fizică și psihică,
art. 34 alin. (1) privind dreptul la ocrotirea sănătății, art. 49
alin. (1) și (2) privind protecția copiilor și a tinerilor, precum și
ale art. 53 privind restrângerea exercițiului unor drepturi sau al
unor libertăți.
Examinând excepția de neconstituționalitate, Curtea
constată că soluția legislativă criticată a mai făcut obiect al
controlului de constituționalitate cu privire la aspecte similare
celor invocate în cauza de față.
În acest sens sunt, de exemplu, Decizia nr. 1.202 din
11 noiembrie 2008, publicată în Monitorul Oficial al României,
Partea I, nr. 823 din 8 decembrie 2008, sau Decizia nr. 1.145
din 28 septembrie 2010, publicată în Monitorul Oficial al
României, Partea I, nr. 742 din 5 noiembrie 2010, prin care
Curtea a statuat că reglementarea criticată este constituțională.
De asemenea, prin Decizia nr. 937 din 19 decembrie 2006,
publicată în Monitorul Oficial al României, Partea I, nr. 64 din
26 ianuarie 2007, Curtea a statuat că ăapare ca firească
acordarea unei singure indemnizații lunare, indiferent de
numărul de copii rezultați în urma unei nașteri, întrucât aceasta
este aferentă concediului pentru creșterea copilului, de care
persoana îndreptățită beneficiază în condițiile prezentei
ordonanțe de urgență”. Prin aceeași decizie, Curtea a constatat
că, ăpotrivit Legii nr. 61/1993, copiii beneficiază, fără
discriminare, de o alocație lunară, ca formă de ocrotire din
partea statului”.
Așa fiind, Curtea a constatat că Ordonanța de urgență a
Guvernului nr. 148/2005 instituie o formă de protecție socială
destinată familiilor cu copii în vârstă de până la 2 ani, respectiv
3 ani în cazul copiilor cu handicap, prin susținerea acesteia în

10

MONITORUL OFICIAL AL ROMÂNIEI, PARTEA I, Nr. 783/4.XI.2011

vederea creșterii copiilor, în scopul stimulării creșterii natalității
și diminuării fenomenului de abandon al acestora.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în deciziile
menționate își păstrează valabilitatea și în cauza de față.
De altfel, Curtea consideră că, în principiu, aspectele criticate
nu privesc o problemă de control al constituționalității legii, ci de

politică legislativă. Organul legislativ poate hotărî, în limitele
prevăzute în Constituție, asupra conținutului reglementărilor
legale și oportunității adoptării acestora.
Parlamentul, în temeiul art. 61 alin. (1) din Constituție, ținând
seama de realitățile social-economice și demografice ale țării,
este singurul îndreptățit să stabilească acordarea unui alt
cuantum reprezentând indemnizația lunară.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 2 din Ordonanța de urgență a Guvernului
nr. 148/2005 privind susținerea familiei în vederea creșterii copilului, excepție ridicată de Ioana Ecaterina Brădățeanu în Dosarul
nr. 4.218/99/2010 al Tribunalului Iași — Secția comercială și de contencios administrativ și de către Laura Alexandra Bertel în
Dosarul nr. 7.091/112/2010 al Tribunalului Bistrița-Năsăud — Secția comercială, de contencios administrativ și fiscal.
Definitivă și general obligatorie.
Pronunțată în ședința publică din data de 8 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

CURTEA CONSTITUȚIONALĂ

D E C I Z I A Nr. 1.148
din 13 septembrie 2011

referitoare la excepția de neconstituționalitate a prevederilor art. 29 alin. (1) din Legea nr. 47/1992
privind organizarea și funcționarea Curții Constituționale, în privința sintagmei ăîn vigoare”,
și ale art. II din Legea nr. 48/2004 privind aprobarea Ordonanței de urgență a Guvernului
nr. 184/2002 pentru modificarea și completarea Legii nr. 10/2001 privind regimul juridic al unor
imobile preluate în mod abuziv în perioada 6 martie 1945 — 22 decembrie 1989, precum și pentru
stabilirea unor măsuri pentru accelerarea aplicării acesteia și a Ordonanței de urgență a Guvernului
nr. 94/2000 privind retrocedarea unor bunuri imobile care au aparținut cultelor religioase din
România, aprobată cu modificări și completări prin Legea nr. 501/2002, raportate la prevederile
art. VI alin. (4) din Ordonanța de urgență a Guvernului nr. 184/2002
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 29 alin. (1) din Legea nr. 47/1992 privind
organizarea și funcționarea Curții Constituționale și ale art. II din
Legea nr. 48/2004 privind aprobarea Ordonanței de urgență a

Guvernului nr. 184/2002 pentru modificarea și completarea Legii
nr. 10/2001 privind regimul juridic al unor imobile preluate în mod
abuziv în perioada 6 martie 1945 — 22 decembrie 1989, precum
și pentru stabilirea unor măsuri pentru accelerarea aplicării
acesteia și a Ordonanței de urgență a Guvernului nr. 94/2000
privind retrocedarea unor bunuri imobile care au aparținut
cultelor religioase din România, aprobată cu modificări și
completări prin Legea nr. 501/2002, raportate la prevederile
art. VI alin. (4) din Ordonanța de urgență a Guvernului
nr. 184/2002, excepție ridicată de Emil Simon, Edita Maria
Simon și Anna Maria Budai în Dosarul nr. 422/117/2010 al Curții
de Apel Cluj — Secția civilă, de muncă și asigurări sociale,
pentru minori și familie și care formează obiectul Dosarului Curții
Constituționale nr. 4.594D/2010.
La apelul nominal lipsesc părțile, față de care procedura de
citare este legal îndeplinită.

MONITORUL OFICIAL AL ROMÂNIEI, PARTEA I, Nr. 783/4.XI.2011
Președintele dispune să se facă apelul și în Dosarul
nr. 4.595D/2010, care are obiect identic cu excepția ridicată de
Jeno Istvan Kovacs, Jolan Kovacs, Crăciun Ivan, Elisabeta Ivan,
Zoltan Gyongyosi, Annamaria Gyongyosi, Denes Kiss și Elena
Claudia Kiss în Dosarul nr. 1.448/33/2010 al aceleiași instanțe.
La apelul nominal lipsesc părțile, față de care procedura de
citare este legal îndeplinită.
Curtea, având în vedere identitatea de obiect a excepțiilor
de neconstituționalitate în cele două dosare, pune în discuție,
din oficiu, problema conexării cauzelor.
Reprezentantul Ministerului Public este de acord cu
conexarea dosarelor.
Curtea dispune, în temeiul art. 53 alin. (5) din Legea
nr. 47/1992, conexarea Dosarului nr. 4.595D/2010 la Dosarul
nr. 4.594D/2010, care este primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca inadmisibilă a excepției de
neconstituționalitate.
C U R T E A,

având în vedere actele și lucrările dosarelor, constată
următoarele:
Prin încheierile din 22 septembrie 2010, pronunțate în
dosarele nr. 422/117/2010 și nr. 1.448/33/2010, Curtea de Apel
Cluj — Secția civilă, de muncă și asigurări sociale, pentru
minori și familie a sesizat Curtea Constituțională cu
excepția de neconstituționalitate a prevederilor art. 29
alin. (1) din Legea nr. 47/1992 privind organizarea și
funcționarea Curții Constituționale și ale art. II din Legea
nr. 48/2004 privind aprobarea Ordonanței de urgență a
Guvernului nr. 184/2002 pentru modificarea și completarea
Legii nr. 10/2001 privind regimul juridic al unor imobile
preluate în mod abuziv în perioada 6 martie 1945 —
22 decembrie 1989, precum și pentru stabilirea unor măsuri
pentru accelerarea aplicării acesteia și a Ordonanței de
urgență a Guvernului nr. 94/2000 privind retrocedarea unor
bunuri imobile care au aparținut cultelor religioase din
România, aprobată cu modificări și completări prin Legea
nr. 501/2002, raportate la prevederile art. VI alin. (4) din
Ordonanța de urgență a Guvernului nr. 184/2002.
Excepția a fost ridicată de Emil Simon, Edita Maria Simon și
Anna Maria Budai, Jeno Istvan Kovacs, Jolan Kovacs, Crăciun
Ivan, Elisabeta Ivan, Zoltan Gyongyosi, Annamaria Gyongyosi,
Denes Kiss și Elena Claudia Kiss în cauze civile având ca obiect
acțiuni în constatarea nulității.
În motivarea excepției de neconstituționalitate autorii
acesteia susțin, în esență, că sintagma ăîn vigoare” din cuprinsul
prevederilor art. 29 alin. (1) din Legea nr. 47/1992 contravine
principiului constituțional al liberului acces la justiție, deoarece
exclude de la jurisdicția constituțională actele care nu mai sunt
în vigoare la momentul formulării excepției de
neconstituționalitate, dar a căror neconstituționalitate se impune
a fi constatată pentru a fi posibilă înlăturarea aspectelor lor
prejudiciabile. Totodată, susțin că acest text de lege adaugă la
art. 146 lit. d) din Constituție, restrângând competența Curții
Constituționale stabilită de Legea fundamentală. În continuare
arată că și Curtea Europeană a Drepturilor Omului, în
jurisprudența sa, a statuat ăîn sensul includerii în sfera de
aplicabilitate a art. 6 din Convenția pentru apărarea drepturilor
omului și a libertăților fundamentale a litigiilor în fața Curții
Constituționale” (Hotărârea din 25 februarie 2000, pronunțată în
Cauza Gast și Popp contra Germaniei).
În ce privește prevederile art. II din Legea nr. 48/2004, autorii
excepției susțin că acestea contravin principiului securității
juridice, principiu ce reprezintă o componentă a dreptului la un
proces echitabil prevăzut de art. 6 paragraful 1 din Convenția
pentru apărarea drepturilor omului și a libertăților fundamentale.
De asemenea, arată că, deși nu este prevăzut expres în
legislația românească, acest principiu este recunoscut de

11

instanțele europene și cele naționale, fiind amintit în mai multe
hotărâri pronunțate împotriva României de către Curtea
Europeană a Drepturilor Omului și regăsindu-se și în hotărârile
pronunțate de Curtea de Justiție a Uniunii Europene.
Curtea de Apel Cluj — Secția civilă de muncă și asigurări
sociale pentru minori și familie, exprimându-și opinia,
consideră că prevederile art. 29 alin. (1) din Legea nr. 47/1992,
prin sintagma ăîn vigoare”, contravin dispozițiilor art. 146 lit. d)
din Constituție, întrucât adaugă la acest text din Legea
fundamentală. Totodată, prin limitarea accesului la controlul
constituționalității legilor sau ordonanțelor în vigoare la
momentul sesizării Curții Constituționale, se încalcă accesul
liber la justiție în sens larg, astfel cum este reglementat de
art. 21 din Constituție și de art. 6 din Convenția pentru apărarea
drepturilor omului și a libertăților fundamentale. În ce privește
celelalte prevederi de lege criticate, arată că în cazul acestora
situația este similară cu cea reținută de Curtea Constituțională
în Decizia nr. 1.352/2008, prin care a fost admisă excepția de
neconstituționalitate a prevederilor art. III din titlul II al Legii
nr. 247/2005.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Avocatul Poporului apreciază că excepția de
neconstituționalitate a prevederilor art. II din Legea nr. 48/2004
este inadmisibilă, întrucât art. VI alin. (4) din titlul II al Ordonanței
de urgență a Guvernului nr. 184/2008 a fost abrogat prin art. VI
din titlul II al Legii nr. 247/2005 și ca atare acest text de lege a
rămas fără obiect.
În ceea ce privește art. 29 alin. (1) din Legea nr. 47/1992,
arată că acest text de lege este constituțional. Astfel, Curtea nu
se poate referi la dispoziții legale abrogate sau în forma
anterioară unei modificări, deoarece decizia ei ar avea efecte
retroactive, încălcând dispozițiile art. 147 alin. (4) din Constituție.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctele de vedere al
Avocatului Poporului, rapoartele întocmite de judecătorulraportor, concluziile procurorului, prevederile de lege criticate,
raportate la dispozițiile Constituției, precum și Legea
nr. 47/1992, reține următoarele:
Curtea Constituțională este competentă, potrivit dispozițiilor
art. 146 lit. d) din Constituție, precum și ale art. 1 alin. (2), ale
art. 2, 3, 10 și 29 din Legea nr. 47/1992, să soluționeze excepția
de neconstituționalitate cu care a fost sesizată.
Obiectul excepției, așa cum rezultă din încheierile de
sesizare, îl constituie prevederile art. 29 alin. (1) din Legea
nr. 47/1992 privind organizarea și funcționarea Curții
Constituționale, republicată în Monitorul Oficial al României,
Partea I, nr. 807 din 3 decembrie 2010, și prevederile art. II din
Legea nr. 48/2004 privind aprobarea Ordonanței de urgență a
Guvernului nr. 184/2002 pentru modificarea și completarea Legii
nr. 10/2001 privind regimul juridic al unor imobile preluate în mod
abuziv în perioada 6 martie 1945 — 22 decembrie 1989, precum
și pentru stabilirea unor măsuri pentru accelerarea aplicării
acesteia și a Ordonanței de urgență a Guvernului nr. 94/2000
privind retrocedarea unor bunuri imobile care au aparținut
cultelor religioase din România, aprobată cu modificări și
completări prin Legea nr. 501/2002, publicată în Monitorul Oficial
al României, Partea I, nr. 262 din 25 martie 2004, raportate la
prevederile art. VI alin. (4) din Ordonanța de urgență a
Guvernului nr. 184/2002.
În realitate, în privința art. 29 alin. (1) din Legea nr. 47/1992
este criticată numai sintagma ăîn vigoare”, astfel încât obiect al
excepției îl constituie prevederile art. 29 alin. (1) din Legea

12

MONITORUL OFICIAL AL ROMÂNIEI, PARTEA I, Nr. 783/4.XI.2011

nr. 47/1992, în privința sintagmei ăîn vigoare”, precum și
prevederile art. II din Legea nr. 48/2004, raportate la prevederile
art. VI alin. (4) din Ordonanța de urgență a Guvernului
nr. 184/2002.
Textele criticate au următoarea redactare:
— Art. 29 alin. (1) din Legea nr. 47/1992, în privința sintagmei
ăîn vigoare”: ăCurtea Constituțională decide asupra excepțiilor
ridicate în fața instanțelor judecătorești sau de arbitraj comercial
privind neconstituționalitatea unei legi sau ordonanțe ori a unei
dispoziții dintr-o lege sau dintr-o ordonanță în vigoare, care are
legătură cu soluționarea cauzei în orice fază a litigiului și oricare
ar fi obiectul acestuia.”;
— Art. II din Legea nr. 48/2004: ăDreptul la acțiune prevăzut
la titlul II art. VI alin. (4) din Ordonanța de urgență a Guvernului
nr. 184/2002 se poate exercita și în termen de 6 luni de la data
intrării în vigoare a prezentei legi.”
În opinia autorului excepției de neconstituționalitate textele
de lege criticate contravin dispozițiilor constituționale ale art. 11
privind dreptul intern, art. 20 alin. (2) — Tratatele internaționale
privind drepturile omului, art. 146 lit. d) privind atribuțiile Curții
Constituționale și ale art. 148 alin. (2) — Integrarea în Uniunea
Europeană. Este invocată și încălcarea art. 6 din Convenția
pentru apărarea drepturilor omului și a libertăților fundamentale.
Analizând excepția de neconstituționalitate, Curtea reține
următoarele:
I. Prevederile art. 29 alin. (1) din Legea nr. 47/1992,
republicată, în privința sintagmei ăîn vigoare”, au mai fost supuse
controlului de constituționalitate. Astfel, prin Decizia nr. 766 din
15 iunie 2011, publicată în Monitorul Oficial al României, Partea I,
nr. 549 din 3 august 2011, Curtea a constatat că sintagma ăîn
vigoare” din cuprinsul prevederilor art. 29 alin. (1) din Legea
nr. 47/1992, republicată, este constituțională în măsura în care
se interpretează în sensul că sunt supuse controlului de
constituționalitate și legile sau ordonanțele ori dispozițiile din legi
sau din ordonanțe ale căror efecte juridice continuă să se
producă și după ieșirea lor din vigoare.
Având în vedere că atât considerentele, cât și dispozitivul
deciziilor Curții Constituționale sunt general obligatorii pentru
toate subiectele de drept, devin incidente dispozițiile art. 29
alin. (3) din Legea nr. 47/1992, republicată, potrivit cărora ăNu

pot face obiectul excepției prevederile constatate ca fiind
neconstituționale printr-o decizie anterioară a Curții
Constituționale”, coroborate cu prevederile alin. (5) teza întâi a
aceluiași articol, potrivit cărora, ăDacă excepția este inadmisibilă,
fiind contrară prevederilor alin. (1), (2) sau (3), instanța respinge
printr-o încheiere motivată cererea de sesizare a Curții
Constituționale [...]”.
Prin urmare, reținând că acest caz de inadmisibilitate a
excepției de neconstituționalitate a intervenit după momentul
sesizării Curții Constituționale de către instanța judecătorească,
aceasta urmează să fie respinsă ca devenită inadmisibilă.
II. În ce privește prevederile art. II din Legea nr. 48/2004,
Curtea observă că art. VI alin. (4) din titlul II al Ordonanței de
urgență a Guvernului nr. 184/2002, la care face trimitere textul
de lege criticat, a fost abrogat prin art. VI din titlul II al Legii
nr. 247/2005 privind reforma în domeniile proprietății și justiției,
precum și unele măsuri adiacente, publicată în Monitorul Oficial
al României, Partea I, nr. 653 din 22 iulie 2005.
În aceste condiții, se va proceda conform Deciziei Curții
Constituționale nr. 766 din 15 iunie 2011, publicată în Monitorul
Oficial al României, Partea I, nr. 541 din 3 august 2011, prin care
s-a statuat că, în condițiile în care norma legală, deși abrogată,
a servit ca temei legal pentru o acțiune în justiție, conformitatea
acesteia cu prevederile constituționale va putea fi verificată de
Curtea Constituțională fără a afecta sintagma ăîn vigoare” din
cuprinsul art. 29 alin. (1) din Legea nr. 47/1992.
În speță, termenul de 6 luni prevăzut de textul de lege criticat
a fost instituit ca măsură reparatorie pentru cei care nu au
introdus acțiuni în restituirea imobilelor în decursul termenului
de 6 luni prevăzut inițial de Ordonanța de urgență a Guvernului
nr. 184/2002, astfel că susținerea autorilor excepției de
neconstituționalitate, potrivit căreia prevederile art. II din Legea
nr. 48/2004 contravin principiului securității raporturilor juridice,
nu poate fi primită.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

1. Respinge, ca devenită inadmisibilă, excepția de neconstituționalitate a prevederilor art. 29 alin. (1) din Legea nr. 47/1992
privind organizarea și funcționarea Curții Constituționale, în privința sintagmei ăîn vigoare”, excepție ridicată de Emil Simon, Edita
Maria Simon și Anna Maria Budai în Dosarul nr. 422/117/2010 al Curții de Apel Cluj — Secția civilă, de muncă și asigurări sociale,
pentru minori și familie și de Jeno Istvan Kovacs, Jolan Kovacs, Crăciun Ivan, Elisabeta Ivan, Zoltan Gyongyosi, Annamaria
Gyongyosi, Denes Kiss și Elena Claudia Kiss în Dosarul nr. 1.448/33/2010 al aceleiași instanțe.
2. Respinge ca neîntemeiată excepția de neconstituționalitate a prevederilor art. II din Legea nr. 48/2004 privind aprobarea
Ordonanței de urgență a Guvernului nr. 184/2002 pentru modificarea și completarea Legii nr. 10/2001 privind regimul juridic al unor
imobile preluate în mod abuziv în perioada 6 martie 1945 — 22 decembrie 1989, precum și pentru stabilirea unor măsuri pentru
accelerarea aplicării acesteia și a Ordonanței de urgență a Guvernului nr. 94/2000 privind retrocedarea unor bunuri imobile care
au aparținut cultelor religioase din România, aprobată cu modificări și completări prin Legea nr. 501/2002, raportate la prevederile
art. VI alin. (4) din Ordonanța de urgență a Guvernului nr. 184/2002, excepție ridicată de aceeași autori în aceleași dosare ale
aceleiași instanțe.
Definitivă și general obligatorie.
Pronunțată în ședința publică din data de 13 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

MONITORUL OFICIAL AL ROMÂNIEI, PARTEA I, Nr. 783/4.XI.2011

13

CURTEA CONSTITUȚIONALĂ

D E C I Z I A Nr. 1.153
din 13 septembrie 2011

referitoare la excepția de neconstituționalitate a prevederilor art. 1—4 din Legea nr. 374/2006
privind suspendarea serviciului public cu specific silvic pentru proprietarii terenurilor forestiere
pentru care au fost emise documentele prevăzute la art. III alin. (1) din Legea nr. 169/1997 pentru
modificarea și completarea Legii fondului funciar nr. 18/1991
Augustin Zegrean
Aspazia Cojocaru
Acsinte Gaspar
Petre Lăzăroiu
Iulia Antoanella Motoc
Ion Predescu
Puskás Valentin Zoltán
Tudorel Toader
Maria Bratu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a prevederilor art. 1—4 din Legea nr. 374/2006 privind
suspendarea serviciului public cu specific silvic pentru
proprietarii terenurilor forestiere pentru care au fost emise
documentele prevăzute la art. III alin. (1) din Legea nr. 169/1997
pentru modificarea și completarea Legii fondului funciar
nr. 18/1991, excepție ridicată de Obștea Moșnenilor Voineșari
din comuna Voineasa, județul Vâlcea, în Dosarul
nr. 1.085/198/2010 al Judecătoriei Brezoi și care formează
obiectul Dosarului Curții Constituționale nr. 4.798D/2010.
La apelul nominal se prezintă, pentru autorul excepției,
avocatul Mihaela Zgripcea, care depune la dosar delegația de
substituire. Lipsește partea Comisia județeană Vâlcea pentru
stabilirea dreptului de proprietate privată asupra terenurilor, față
de care procedura de citare este legal îndeplinită.
Cauza fiind în stare de judecată, președintele acordă
cuvântul reprezentantului autorului excepției, care solicită
admiterea criticii de neconstituționalitate, pentru motivele
invocate în fața instanței de judecată.
Reprezentantul Ministerului Public pune concluzii de
respingere ca neîntemeiată a excepției de neconstituționalitate,
arătând că prevederile de lege criticate nu contravin dispozițiilor
constituționale invocate, întrucât acestea vizează clarificarea
situației juridice a terenurilor forestiere în scopul protejării
proprietarilor care au primit terenuri pe alte amplasamente.
C U R T E A,

având în vedere actele și lucrările dosarului, constată
următoarele:
Prin Încheierea din 6 decembrie 2010, pronunțată în Dosarul
nr. 1.085/198/2010, Judecătoria Brezoi a sesizat Curtea
Constituțională cu excepția de neconstituționalitate a
prevederilor art. 1—4 din Legea nr. 374/2006 privind
suspendarea serviciului public cu specific silvic pentru
proprietarii terenurilor forestiere pentru care au fost emise

documentele prevăzute la art. III alin. (1) din Legea
nr. 169/1997 pentru modificarea și completarea Legii
fondului funciar nr. 18/1991, excepție ridicată de Obștea
Moșnenilor Voineșari din comuna Voineasa, județul Vâlcea,
într-un litigiu de fond funciar.
În motivarea excepției de neconstituționalitate autorul
acesteia susține, în esență, că prevederile de lege criticate sunt
neconstituționale deoarece reglementează suspendarea
prerogativelor dreptului de proprietate privată printr-o procedură
administrativă, ceea ce echivalează cu o privare de proprietate,
în lipsa unei cauze de utilitate publică și fără acordarea de
despăgubiri.
Judecătoria Brezoi apreciază excepția ca neîntemeiată,
sens în care arată că limitările aduse exercițiului dreptului de
proprietate sunt în acord cu dispozițiile art. 44 alin. (1) teza finală
din Constituție.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că prevederile de lege
criticate sunt constituționale și că nu contravin dispozițiilor art. 44
alin. (1)—(4) și art. 136 alin. (5) din Constituție, întrucât
legiuitorul este competent să stabilească cadrul juridic pentru
exercitarea atributelor dreptului de proprietate, în accepțiunea
principială conferită de Constituție, în așa fel încât să nu vină în
coliziune cu interesele generale sau cu interesele particulare
legitime, instituind astfel limitări rezonabile în valorificarea
acestuia, ca drept subiectiv garantat.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, prevederile de lege criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl reprezintă
art. 1—4 din Legea nr. 374/2006 privind suspendarea serviciului
public cu specific silvic pentru proprietarii terenurilor forestiere
pentru care au fost emise documentele prevăzute la art. III
alin. (1) din Legea nr. 169/1997 pentru modificarea și

14

MONITORUL OFICIAL AL ROMÂNIEI, PARTEA I, Nr. 783/4.XI.2011

completarea Legii fondului funciar nr. 18/1991, publicată în
Monitorul Oficial al României, Partea I, nr. 846 din 13 octombrie
2006.
Aceste texte de lege au următoarea redactare:
— Art. 1: ăServiciul public cu specific silvic la nivel național
pentru proprietarii terenurilor forestiere pentru care au fost emise
documentele prevăzute la art. III alin. (1) din Legea nr. 169/1997
pentru modificarea și completarea Legii fondului funciar
nr. 18/1991, cu modificările și completările ulterioare, se
suspendă în condițiile prezentei legi.”;
— Art. 2: ăComisiile județene pentru stabilirea dreptului de
proprietate privată asupra terenurilor identifică proprietarii
terenurilor forestiere pentru care au fost emise documentele
prevăzute la art. III alin. (1) din Legea nr. 169/1997, cu
modificările și completările ulterioare, și introduc la instanțele
judecătorești competente acțiuni în constatarea nulității
documentelor respective, dacă acestea nu au fost introduse de
persoanele prevăzute la art. III alin. (2) din Legea nr. 169/1997,
cu modificările și completările ulterioare, care au obligația de a
face cunoscut comisiilor introducerea acțiunii în constatarea
nulității.”;
— Art. 3: ă(1) Comisiile județene pentru stabilirea dreptului
de proprietate privată asupra terenurilor comunică
inspectoratelor teritoriale de regim silvic și de vânătoare care
sunt proprietarii terenurilor forestiere situate pe raza unității
administrativ-teritoriale pentru care s-a invocat nulitatea titlurilor
de proprietate la instanțele judecătorești.
(2) Comunicarea prevăzută la alin. (1) se face cu precizarea
clară a datelor de identificare a terenurilor forestiere, în
conformitate cu amenajamentul silvic.
(3) Inspectoratele teritoriale de regim silvic și de vânătoare
suspendă serviciul public silvic pentru proprietarii terenurilor
forestiere pe baza comunicării prevăzute la alin. (1).”;
— Art. 4: ă(1) Suspendarea prevăzută la art. 3 alin. (3)
încetează la data comunicării de către comisiile județene pentru
stabilirea drepturilor de proprietate privată asupra terenurilor a
hotărârilor judecătorești definitive și irevocabile, favorabile
proprietarilor, care clarifică situația juridică a terenurilor
forestiere, către inspectoratele teritoriale de regim silvic și de
vânătoare.
(2) Hotărârile judecătorești prevăzute la alin. (1) se aduc la
cunoștință comisiilor județene pentru stabilirea dreptului de
proprietate privată asupra terenurilor de către proprietari și de
către autoritățile parte în procese.
(3) Pe perioada suspendării serviciului silvic prevăzut la art. 3
alin. (3) paza terenurilor forestiere se asigură de Regia Națională
a Pădurilor — Romsilva.
(4) Cheltuielile determinate de asigurarea pazei prevăzute la
alin. (3) se suportă de la bugetul de stat și se decontează în
condițiile art. 17 din Ordonanța de urgență a Guvernului
nr. 139/2005 privind administrarea pădurilor din România, aprobată
cu modificări și completări prin Legea nr. 38/2006, și ale art. 6
din Hotărârea Guvernului nr. 483/2006 pentru aprobarea
atribuțiilor ocoalelor silvice de stat și ale celor constituite ca
structuri proprii, a obligațiilor ce revin deținătorilor de păduri, în
vederea respectării regimului silvic, precum și a Regulamentului
de aplicare a Ordonanței de urgență a Guvernului nr. 139/2005
privind administrarea pădurilor din România.”

În opinia autorului excepției de neconstituționalitate,
prevederile de lege criticate contravin dispozițiilor constituționale
ale art. 44 alin. (1)—(4) privind proprietatea privată, art. 45
privind libertatea economică, art. 135 — Economia și ale
art. 136 alin. (5) privind inviolabilitatea proprietății private în
condițiile legii organice. Este invocată și încălcarea art. 1 din
Primul Protocol adițional la Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea reține
următoarele:
Prevederile de lege criticate reglementează procedura
suspendării serviciului public cu specific silvic pentru proprietarii
terenurilor forestiere restituite în favoarea persoanelor care nu
aveau acest drept. Această măsură este valabilă și pentru
persoanele care au primit proprietăți pe alt amplasament decât
pe cel deținut în proprietate, precum și pentru alte situații
menționate de Legea nr. 169/1997 pentru modificarea și
completarea Legii fondului funciar nr. 18/1991. Suspendarea
serviciului public cu specific silvic încetează la momentul
clarificării situației juridice a terenurilor forestiere, iar pe perioada
suspendării paza acestor terenuri se asigură de Regia Națională
a Pădurilor — Romsilva, cheltuielile fiind asigurate de la bugetul
de stat și decontate de către proprietarii stabiliți prin hotărâri
judecătorești definitive și irevocabile.
Potrivit textelor de lege criticate, comisiile județene pentru
stabilirea dreptului de proprietate privată asupra terenurilor
identifică proprietarii terenurilor forestiere pentru care au fost
emise documentele prevăzute la art. III din Legea nr. 169/1997
și invocă în fața instanțelor judecătorești nulitatea acestor acte,
în situația în care nu au invocat-o proprietarii în cauză.
Proprietarii au obligația de a anunța comisiile despre invocarea
nulității. Comisiile județene comunică inspectoratelor teritoriale
de regim silvic și de vânătoare care sunt proprietarii pădurilor
situate pe raza unității administrativ-teritoriale pentru care s-a
invocat nulitatea titlurilor de proprietate. Comunicarea trebuie să
cuprindă precizarea clară a datelor de identificare a terenurilor
forestiere, conform amenajamentului silvic.
Așa fiind, legiuitorul a prevăzut, pentru anumite situații
speciale, cum este cea din actul normativ criticat, posibilitatea
suspendării serviciului public cu specific silvic pentru proprietarii
terenurilor forestiere pentru care au fost emise documentele
prevăzute la art. III alin. (1) din Legea nr. 169/1997, dispoziții
legale ce precizează o dată în plus sancțiunea nulității actelor
translative de proprietate încheiate cu încălcarea normelor
legale imperative. Or, cum un act nul nu poate produce efecte,
fiind desființat de la data încheierii lui, un asemenea act nu poate
să constituie temeiul dobândirii valabile a dreptului de
proprietate și, ca atare, nu poate fi reținută critica privind
încălcarea dispozițiilor art. 44 și art. 136 alin. (5) din Constituție.
De altfel, în sensul celor arătate mai sus s-a pronunțat Curtea
prin Decizia nr. 451 din 12 aprilie 2011, publicată în Monitorul
Oficial al României, Partea I, nr. 424 din 17 iunie 2011,
referitoare la soluționarea excepției de neconstituționalitate a
prevederilor Legii nr. 374/2004 în integralitatea ei, ale cărei
considerente și soluție sunt valabile și în cauza de față.

MONITORUL OFICIAL AL ROMÂNIEI, PARTEA I, Nr. 783/4.XI.2011

15

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 1—4 din Legea nr. 374/2006 privind
suspendarea serviciului public cu specific silvic pentru proprietarii terenurilor forestiere pentru care au fost emise documentele
prevăzute la art. III alin. (1) din Legea nr. 169/1997 pentru modificarea și completarea Legii fondului funciar nr. 18/1991, excepție
ridicată de Obștea Moșnenilor Voineșari din comuna Voineasa, județul Vâlcea, în Dosarul nr. 1.085/198/2010 al Judecătoriei Brezoi.
Definitivă și general obligatorie.
Pronunțată în ședința publică din data de 13 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Maria Bratu

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2011 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

330

120

1.

Monitorul Oficial, Partea I

900

1.200

2.

Monitorul Oficial, Partea I, limba maghiară

144

1.500

140

3.

Monitorul Oficial, Partea a II-a

245

2.250

200

4.

Monitorul Oficial, Partea a III-a

370

430

40

5.

Monitorul Oficial, Partea a IV-a

5.270

1.720

160

6.

Monitorul Oficial, Partea a VI-a

300

1.600

150

7.

Monitorul Oficial, Partea a VII-a

35

540

8.

Colecția Legislația României

4

450

9.

Colecția Hotărâri ale Guvernului României

12

750

50
120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2011 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

100

250

630

1.510

3.320

1.000

2.500

6.250

15.000

33.000

Autentic+ExpertMO

130

330

830

1.990

4.380

1.300

3.250

8.130

19.510

42.920

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

60

150

380

910

2.000

600

1.500

3.750

9.000

19.800

ExpertMO

120

300

750

1.800

3.960

1.200

3.000

7.500

18.000

39.600

Autentic+ExpertMO

150

380

950

2.280

5.020

1.500

3.750

9.380

22.510

49.520

Colecția Monitorul Oficial în format electronic PDF, oricare dintre părțile acestuia

50 lei/an

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica online comanda.
Georgeta N. Stoica

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 783/4.XI.2011 conține 16 pagini.

Prețul: 3,20 lei

&JUYDGY|527447]
ISSN 1453—4495

