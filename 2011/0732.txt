PARTEA I

Anul 179 (XXIII) — Nr. 732

Marți, 18 octombrie 2011

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
DECRETE

742.

— Decret privind acordarea Drapelului de luptă
Batalionului 168 Sprijin Logistic ăPontus Euxinus” ....

2

— Decret privind acordarea Drapelului de luptă
Batalionului 300 Sprijin ăSarmis” ................................

2

744.

— Decret privind acordarea Drapelului de luptă Școlii
de Aplicație a Forțelor Navale ăViceamiral Constantin
Bălescu” ....................................................................

3

745.

— Decret privind acordarea Drapelului de luptă
Batalionului 912 Tancuri ăScythia Minor” ....................

3

743.

DECIZII ALE CURȚII CONSTITUȚIONALE
Decizia nr. 1.060 din 14 iulie 2011 referitoare la excepția de
neconstituționalitate a prevederilor art. 5 pct. 14,
art. 85 alin. (10), art. 87 alin. (1) lit. a) și c) din Legea
nr. 448/2006 privind protecția și promovarea drepturilor
persoanelor cu handicap ............................................

4–5

REPUBLICĂRI
Legea notarilor publici și a activității notariale nr. 36/1995 ....

6–15

2

MONITORUL OFICIAL AL ROMÂNIEI, PARTEA I, Nr. 732/18.X.2011

DECRETE
PREȘEDINTELE ROMÂNIEI

DECRET
privind acordarea Drapelului de luptă Batalionului 168
Sprijin Logistic ăPontus Euxinus”
În temeiul prevederilor art. 92 și ale art. 100 alin. (1) din Constituția României,
republicată, precum și ale art. 1 din Legea nr. 34/1995 privind acordarea drapelului
de luptă marilor unități și unităților militare,
având în vedere propunerea ministrului apărării naționale,
Președintele României d e c r e t e a z ă:
Articol unic. — Se acordă Drapelul de luptă Batalionului 168 Sprijin Logistic
ăPontus Euxinus”.
PREȘEDINTELE ROMÂNIEI

TRAIAN BĂSESCU
București, 13 octombrie 2011.
Nr. 742.

PREȘEDINTELE ROMÂNIEI

DECRET
privind acordarea Drapelului de luptă Batalionului 300
Sprijin ăSarmis”
În temeiul prevederilor art. 92 și ale art. 100 alin. (1) din Constituția României,
republicată, precum și ale art. 1 din Legea nr. 34/1995 privind acordarea drapelului
de luptă marilor unități și unităților militare,
având în vedere propunerea ministrului apărării naționale,
Președintele României d e c r e t e a z ă:
Articol unic. — Se acordă Drapelul de luptă Batalionului 300 Sprijin ăSarmis”.
PREȘEDINTELE ROMÂNIEI

TRAIAN BĂSESCU
București, 13 octombrie 2011.
Nr. 743.

MONITORUL OFICIAL AL ROMÂNIEI, PARTEA I, Nr. 732/18.X.2011
PREȘEDINTELE ROMÂNIEI

DECRET
privind acordarea Drapelului de luptă Școlii de Aplicație
a Forțelor Navale ăViceamiral Constantin Bălescu”
În temeiul prevederilor art. 92 și ale art. 100 alin. (1) din Constituția României,
republicată, precum și ale art. 1 din Legea nr. 34/1995 privind acordarea drapelului
de luptă marilor unități și unităților militare,
având în vedere propunerea ministrului apărării naționale,
Președintele României d e c r e t e a z ă:
Articol unic. — Se acordă Drapelul de luptă Școlii de Aplicație a Forțelor
Navale ăViceamiral Constantin Bălescu”.
PREȘEDINTELE ROMÂNIEI

TRAIAN BĂSESCU

București, 13 octombrie 2011.
Nr. 744.

PREȘEDINTELE ROMÂNIEI

DECRET
privind acordarea Drapelului de luptă Batalionului 912
Tancuri ăScythia Minor”
În temeiul prevederilor art. 92 și ale art. 100 alin. (1) din Constituția României,
republicată, precum și ale art. 1 din Legea nr. 34/1995 privind acordarea drapelului
de luptă marilor unități și unităților militare,
având în vedere propunerea ministrului apărării naționale,
Președintele României d e c r e t e a z ă:
Articol unic. — Se acordă Drapelul de luptă Batalionului 912 Tancuri ăScythia
Minor”.
PREȘEDINTELE ROMÂNIEI

TRAIAN BĂSESCU

București, 13 octombrie 2011.
Nr. 745.

3

4

MONITORUL OFICIAL AL ROMÂNIEI, PARTEA I, Nr. 732/18.X.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.060
din 14 iulie 2011

referitoare la excepția de neconstituționalitate a prevederilor art. 5 pct. 14,
art. 85 alin. (10), art. 87 alin. (1) lit. a) și c) din Legea nr. 448/2006 privind protecția
și promovarea drepturilor persoanelor cu handicap
Augustin Zegrean
Acsinte Gaspar
Mircea Ștefan Minea
Petre Lăzăroiu
Ion Predescu
Puskás Valentin Zoltán
Tudorel Toader
Simina Gagu

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate a
prevederilor art. 5 pct. 14, art. 85 alin. (5) și art. 87 alin. (1) lit. a)
și c) din Legea nr. 448/2006 privind protecția și promovarea
drepturilor persoanelor cu handicap, excepție ridicată, din oficiu,
de Curtea de Apel Brașov — Secția de contencios administrativ și
fiscal în Dosarul nr. 202/119/2009 al acestei instanțe judecătorești
și care formează obiectul Dosarului Curții Constituționale
nr. 3.948D/2010.
La apelul nominal răspunde partea Comisia Superioară de
Evaluare a Persoanelor Adulte cu Handicap, prin consilierul juridic
Adrian Călin, cu delegație depusă la dosar. Lipsesc celelalte părți,
față de care procedura de citare este legal îndeplinită.
Cauza fiind în stare de judecată, președintele Curții acordă
cuvântul reprezentantului părții prezente, care solicită respingerea
excepției de neconstituționalitate deoarece deciziile emise de
Comisia Superioară de Evaluare a Persoanelor Adulte cu
Handicap pot fi contestate în fața instanței judecătorești, potrivit
Legii contenciosului administrativ nr. 554/2004. Susține că
Legea nr. 448/2006 stabilește atribuția comisiilor de evaluare de
a realiza o evaluare a persoanelor cu handicap, și nu o expertiză
de specialitate, astfel încât nu poate fi pusă în discuție
contrarietatea dintre calitatea de pârât, pe care o au Comisia
Superioară de Evaluare a Persoanelor Adulte cu Handicap și
Comisia județeană de evaluare a persoanelor adulte cu handicap
în cauza dedusă judecății, și cea de expert în aceeași cauză. De
asemenea, arată că dispozițiile legale criticate nu afectează
drepturile persoanelor cu handicap.
Reprezentantul Ministerului Public pune concluzii de
respingere a excepției de neconstituționalitate ca nefondată,
deoarece nu sunt încălcate dispozițiile art. 21 și 50 din Constituție.
În acest sens arată că este asigurat accesul liber la justiție,
întrucât certificatele de încadrare în grad și tip de handicap
eliberate de Comisia județeană de evaluare a persoanelor adulte
cu handicap pot fi contestate în termen de 30 de zile la Comisia
Superioară de Evaluare a Persoanelor Adulte cu Handicap, în
componența căreia există medici specialiști, iar deciziile emise de
această comisie pot fi supuse controlului instanței judecătorești.
Exclusivitatea acordată acestor comisii în ceea ce privește
încadrarea în grad și tip de handicap nu duce la încălcarea
dispozițiilor art. 21 din Constituție, având în vedere caracterul strict
al acestor evaluări. În plus, subliniază că procedura reevaluării
persoanelor adulte cu handicap se realizează de o comisie de
experți din domeniul medicinei, din domeniul psihologiei și din
domeniul asistenței sociale, desemnați prin tragere la sorți din
Lista națională de specialiști.

C U R T E A,

având în vedere actele și lucrările dosarului, constată următoarele:
Prin Încheierea din 20 septembrie 2010, pronunțată în Dosarul
nr. 202/119/2009, Curtea de Apel Brașov — Secția de
contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 5 pct. 14, art. 85 alin. (5) și art. 87 alin. (1) lit. a)
și c) din Legea nr. 448/2006 privind protecția și promovarea
drepturilor persoanelor cu handicap, excepție ridicată, din
oficiu, de instanța judecătorească într-o cauză având ca obiect
refuzul acordării unor drepturi la protecție socială.
În motivarea excepției de neconstituționalitate instanța
judecătorească susține că prevederile art. 5 pct. 14, art. 85 alin. (5)
și art. 87 lit. a) și c) din Legea nr. 448/2006 sunt neconstituționale,
în măsura în care se interpretează în sensul că limitează dreptul
de a efectua expertiza asupra încadrării în grad de handicap, dând
aceste atribuții exclusiv în competența Comisiei Superioare de
Evaluare a Persoanelor cu Handicap și a comisiilor județene de
evaluare a persoanelor adulte cu handicap, care, de regulă, au
calitatea de pârâte în cauzele având ca obiect contestațiile
formulate de persoanele fizice nemulțumite de activitatea acestor
comisii. Instanța consideră că atât timp cât comisia de evaluare
este parte în cauzele având ca obiect încadrarea în grad de
handicap a unei persoane atunci se încalcă și dreptul la un proces
echitabil consacrat de art. 21 alin. (3) din Constituție și art. 6 din
Convenția pentru apărarea drepturilor omului și a libertăților
fundamentale, întrucât una dintre părți are și rol de expert în
aceeași cauză, împrejurare care afectează major obiectivitatea
activității sale de expertizare în cadrul aceluiași litigiu. Lacunele
prevederilor legale criticate sunt de natură să conducă la concluzia
îngrădirii accesului la justiție, afectării dreptului la un proces
echitabil al persoanelor nemulțumite de actele emise de comisia
de evaluare, precum și a limitării caracterului egal al justiției,
consacrat de art. 124 alin. (2) din Constituție.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor două
Camere ale Parlamentului, Guvernului și Avocatului Poporului,
pentru a-și formula punctele de vedere asupra excepției de
neconstituționalitate.
Avocatul Poporului consideră că prevederile criticate din
Legea nr. 448/2006 sunt constituționale deoarece nu înlătură
posibilitatea persoanelor fizice nemulțumite de activitatea Comisiei
Superioare de Evaluare a Persoanelor Adulte cu Handicap de a se
adresa instanței judecătorești și de a beneficia de drepturile și
garanțiile procesuale instituite prin lege, în cadrul unui proces
public, judecat de o instanță independentă, imparțială și stabilită
prin lege, într-un termen rezonabil. În plus, observă că în realitate
autorul excepției dorește o completare a soluțiilor legislative
criticate, în sensul introducerii unor reglementări referitoare la
expertizele de specialitate în cauzele având ca obiect încadrarea
în grad și tip de handicap. Totodată, în opinia sa, critica de
neconstituționalitate vizează dificultățile care, într-adevăr, pot
apărea în procesul de aplicare a legii, fără însă ca acest aspect să
constituie o problemă de constituționalitate, deoarece modul de
interpretare și de aplicare a legii în raport cu situațiile de fapt nu

MONITORUL OFICIAL AL ROMÂNIEI, PARTEA I, Nr. 732/18.X.2011
intră în competența Curții Constituționale, ci se realizează de către
instanțele judecătorești.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
legale criticate, raportate la prevederile Constituției, precum și
Legea nr. 47/1992, reține următoarele:
Curtea Constituțională a fost legal sesizată și este competentă,
potrivit dispozițiilor art. 146 lit. d) din Constituție, precum și ale
art. 1 alin. (2), ale art. 2, 3, 10 și 29 din Legea nr. 47/1992, să
soluționeze excepția de neconstituționalitate.
Obiectul excepției de neconstituționalitate, așa cum rezultă din
încheierea de sesizare, îl constituie prevederile art. 5 pct. 14,
art. 85 alin. (5) și art. 87 alin. (1) lit. a) și c) din Legea nr. 448/2006
privind protecția și promovarea drepturilor persoanelor cu
handicap, republicată în Monitorul Oficial al României, Partea I,
nr. 1 din 3 ianuarie 2008.
Analizând aceste texte de lege, Curtea constată, în ceea ce
privește prevederile art. 85 și ale art. 87 alin. (1) din Legea
nr. 448/2006, că, ulterior sesizării sale cu excepția de
neconstituționalitate, acestea au fost modificate și completate prin
art. I pct. 6 și 7 din Ordonanța de urgență a Guvernului nr. 84/2010
pentru modificarea și completarea Legii nr. 448/2006 privind
protecția și promovarea drepturilor persoanelor cu handicap,
publicată în Monitorul Oficial al României, Partea I, nr. 654 din
22 septembrie 2010. Soluțiile legislative criticate din textele de
lege au fost preluate în art. 85 alin. (10) și art. 87 alin. (1) lit. a) și c)
din Legea nr. 448/2006, cu modificările și completările ulterioare.
În aceste condiții, Curtea urmează să exercite controlul de
constituționalitate al prevederilor art. 5 pct. 14, art. 85 alin. (10) și
art. 87 alin. (1) lit. a) și c) din Legea nr. 448/2006, care, în prezent,
au următorul cuprins:
— Art. 5 pct. 14: ăÎn înțelesul prezentei legi, termenii și
expresiile folosite au următoarele semnificații:
[....]
14. comisie de evaluare a persoanelor adulte cu handicap —
organul de specialitate fără personalitate juridică în subordinea
consiliilor județene, respectiv a consiliilor locale ale sectoarelor
municipiului București, ale cărei atribuții principale sunt stabilite
prin prezenta lege;”;
— Art. 85 alin. (10): ăCriteriile medicopsihosociale pe baza
cărora se stabilește încadrarea în grad și tip de handicap sunt

5

aprobate prin ordin comun al ministrului muncii, familiei și
protecției sociale și al ministrului sănătății.”;
— Art. 87 alin. (1) lit. a) și c): ăComisia de evaluare are
următoarele atribuții principale:
a) stabilește încadrarea în grad și tip de handicap și, după caz,
orientarea profesională a adultului cu handicap;
[....]
c) reevaluează periodic sau la sesizarea direcțiilor generale de
asistență socială și protecția copilului județene, respectiv locale
ale sectoarelor municipiului București încadrarea în grad și tip de
handicap, orientarea profesională, precum și celelalte măsuri de
protecție a adulților cu handicap;”.
În opinia autorului excepției de neconstituționalitate, textele de
lege criticate contravin dispozițiilor din Constituție cuprinse în
art. 21 privind accesul liber la justiție și art. 50 referitor la protecția
persoanelor cu handicap, precum și prevederilor art. 6 din
Convenția pentru apărarea drepturilor omului și a libertăților
fundamentale privind dreptul la un proces echitabil.
Examinând excepția de neconstituționalitate, Curtea reține că
argumentele autorului se referă la caracterul exclusiv al atribuțiilor
comisiilor de evaluare a persoanelor adulte cu handicap în ceea
ce privește stabilirea încadrării în grad și tip de handicap și
reevaluarea acestei încadrări, fiind îngrădită orice altă competență
de expertizare medicală în acest domeniu.
În legătură cu acest aspect, Curtea constată că instanța
judecătorească nu formulează o veritabilă critică de
neconstituționalitate, ci, nemulțumită fiind de soluțiile legislative
criticate, solicită, în realitate, modificarea și completarea
prevederilor art. 5 pct. 14, art. 85 alin. (10) și art. 87 alin. (1) lit. a)
și c) din Legea nr. 448/2006, în sensul stabilirii unei alte instituții
sau autorități publice, în afara Comisiei superioare și comisiilor de
evaluare a persoanelor adulte cu handicap, care să fie învestită cu
competența de a efectua expertize, în condiții de deplină
imparțialitate, în cauzele având ca obiect încadrarea în grad și tip
de handicap. Or, potrivit art. 2 alin. (3) din Legea nr. 47/1992,
ăCurtea Constituțională se pronunță numai asupra
constituționalității actelor cu privire la care a fost sesizată, fără a
putea modifica sau completa prevederile supuse controlului”.
Prin urmare, excepția de neconstituționalitate a prevederilor
art. 5 pct. 14, art. 85 alin. (10) și art. 87 alin. (1) lit. a) și c) din
Legea nr. 448/2006, astfel cum a fost formulată, urmează a fi
respinsă ca inadmisibilă.
De altfel, prin Decizia nr. 618 din 12 mai 2011, publicată în
Monitorul Oficial al României, Partea I, nr. 482 din 7 iulie 2011,
Curtea Constituțională a respins ca inadmisibilă excepția de
neconstituționalitate a prevederilor art. 85 alin. (10) din Legea
nr. 448/2006, ridicată din perspectiva unor critici similare celor
formulate în situația de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca inadmisibilă, excepția de neconstituționalitate a prevederilor art. 5 pct. 14, art. 85 alin. (10) și art. 87 alin. (1)
lit. a) și c) din Legea nr. 448/2006 privind protecția și promovarea drepturilor persoanelor cu handicap, excepție ridicată, din oficiu, de
Curtea de Apel Brașov — Secția de contencios administrativ și fiscal în Dosarul nr. 202/119/2009 al acestei instanțe judecătorești.
Definitivă și general obligatorie.
Pronunțată în ședința publică din data de 14 iulie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Simina Gagu

6

MONITORUL OFICIAL AL ROMÂNIEI, PARTEA I, Nr. 732/18.X.2011

REPUBLICĂRI
LEGEA
notarilor publici și a activității notariale nr. 36/1995*)
CAPITOLUL I
Dispoziții generale

CAPITOLUL II
Competența notarilor publici

Art. 1. — Activitatea notarială asigură persoanelor fizice și
juridice constatarea raporturilor juridice civile sau comerciale
nelitigioase, precum și exercițiul drepturilor și ocrotirea
intereselor, în conformitate cu legea.
Art. 2. — Activitatea notarială se realizează de notarii publici
prin acte notariale și consultații juridice notariale, în condițiile
prezentei legi.
Art. 3. — Notarul public este învestit să îndeplinească un
serviciu de interes public și are statutul unei funcții autonome.
Art. 4. — Actul îndeplinit de notarul public, purtând sigiliul și
semnătura acestuia, este de autoritate publică și are forța
probantă prevăzută de lege.
Art. 5. — Actele notariale pot fi efectuate și de misiunile
diplomatice și oficiile consulare ale României, precum și de alte
instituții, în condițiile și limitele prevăzute de lege.
Art. 6. — (1) Notarii publici și celelalte instituții prevăzute la
art. 5, care desfășoară activitate notarială, au obligația să
verifice ca actele pe care le instrumentează să nu cuprindă
clauze contrare legii și bunelor moravuri, să ceară și să dea
lămuriri părților asupra conținutului acestor acte spre a se
convinge că le-au înțeles sensul și le-au acceptat efectele, în
scopul prevenirii litigiilor.
(2) În cazul în care actul solicitat este contrar legii și bunelor
moravuri, notarul public va refuza întocmirea lui.
(3) Dacă înscrisul prezentat are un conținut îndoielnic, iar
notarul public nu poate refuza instrumentarea actului, va atrage
atenția părților asupra consecințelor juridice la care se expun și
va face mențiune expresă în act.
(4) Dacă partea se opune la inserarea mențiunii, notarul
public va refuza întocmirea actului.
Art. 7. — Activitatea notarială se înfăptuiește în mod egal
pentru toate persoanele, fără deosebire de rasă, de
naționalitate, de origine etnică, de limbă, de religie, de sex, de
opinie, de apartenență politică, de avere sau de origine socială.

Art. 8. — Notarul public îndeplinește următoarele acte
notariale:
a) redactarea înscrisurilor cu conținut juridic, la solicitarea
părților;
b) autentificarea înscrisurilor redactate de notarul public, de
parte personal sau de avocat;
c) procedura succesorală notarială;
d) certificarea unor fapte, în cazurile prevăzute de lege;
e) legalizarea semnăturilor de pe înscrisuri, a specimenelor
de semnătură, precum și a sigiliilor;
f) darea de dată certă înscrisurilor prezentate de părți;
g) primirea în depozit a înscrisurilor și documentelor
prezentate de părți;
h) actele de protest al cambiilor, al biletelor la ordin și al
cecurilor;
i) legalizarea copiilor de pe înscrisuri;
j) efectuarea și legalizarea traducerilor;
k) eliberarea de duplicate de pe actele notariale pe care le-a
întocmit;
l) orice alte operațiuni prevăzute de lege.
Art. 9. — Notarii publici dau consultații juridice în materie
notarială, altele decât cele referitoare la conținutul actelor pe
care le îndeplinesc și participă, în calitate de specialiști
desemnați de părți, la pregătirea și întocmirea unor acte juridice
cu caracter notarial.
Art. 10. — În îndeplinirea atribuțiilor ce-i revin, notarul public
are competență generală, cu excepțiile prevăzute în situațiile
următoare:
a) procedura succesorală notarială este de competența
notarului public din biroul notarial situat în circumscripția
teritorială a judecătoriei în care defunctul și-a avut ultimul
domiciliu;
b) în cazul moștenirilor succesive, moștenitorii pot alege
competența oricăruia dintre birourile notariale din circumscripția

*) Republicată în temeiul art. 218 din Legea nr. 71/2011 pentru punerea în aplicare a Legii nr. 287/2009 privind Codul civil, publicată în Monitorul Oficial
al României, Partea I, nr. 409 din 10 iunie 2011, dându-se textelor o nouă numerotare.
Legea nr. 36/1995 a fost publicată în Monitorul Oficial al României, Partea I, nr. 92 din 16 mai 1995, iar ulterior a mai fost modificată și completată prin:
— Ordonanța de urgență a Guvernului nr. 85/1997 privind impunerea veniturilor realizate de persoanele fizice, publicată în Monitorul Oficial al României,
Partea I, nr. 378 din 29 decembrie 1997, aprobată cu modificări și completări prin Legea nr. 246/1998, publicată în Monitorul Oficial al României, Partea I, nr. 495
din 22 decembrie 1998, abrogată prin Ordonanța Guvernului nr. 73/1999 privind impozitul pe venit, publicată în Monitorul Oficial al României, Partea I, nr. 419 din
31 august 1999, respinsă prin Legea nr. 206/2002, publicată în Monitorul Oficial al României, Partea I, nr. 275 din 24 aprilie 2002;
— Ordonanța de urgență a Guvernului nr. 177/2000 pentru completarea Legii notarilor publici și a activității notariale nr. 36/1995, publicată în Monitorul
Oficial al României, Partea I, nr. 535 din 31 octombrie 2000, respinsă prin Legea nr. 223/2001, publicată în Monitorul Oficial al României, Partea I, nr. 229 din 4 mai
2001;
— Ordonanța de urgență a Guvernului nr. 295/2000 pentru suspendarea aplicării sau abrogarea unor ordonanțe și ordonanțe de urgență ale Guvernului,
publicată în Monitorul Oficial al României, Partea I, nr. 707 din 30 decembrie 2000, aprobată prin Legea nr. 109/2001, publicată în Monitorul Oficial al României,
Partea I, nr. 157 din 29 martie 2001;
— Legea nr. 267/2003 pentru completarea art. 3 din Ordonanța Guvernului nr. 24/1992 privind stabilirea serviciilor consulare și a taxelor percepute
pentru prestarea acestora și a art. 13 din Legea notarilor publici și a activității notariale nr. 36/1995, publicată în Monitorul Oficial al României, Partea I, nr. 424 din
17 iunie 2003;
— Ordonanța de urgență a Guvernului nr. 25/2005 pentru abrogarea art. 31 din Legea notarilor publici și a activității notariale nr. 36/1995, publicată în
Monitorul Oficial al României, Partea I, nr. 278 din 4 aprilie 2005, aprobată prin Legea nr. 178/2005, publicată în Monitorul Oficial al României, Partea I, nr. 499 din
13 iunie 2005;
— Ordonanța de urgență a Guvernului nr. 190/2005 pentru realizarea unor măsuri necesare în procesul de integrare europeană, publicată în Monitorul
Oficial al României, Partea I, nr. 1.179 din 28 decembrie 2005, aprobată cu modificări și completări prin Legea nr. 332/2006, publicată în Monitorul Oficial al
României, Partea I, nr. 629 din 20 iulie 2006;
— Ordonanța de urgență a Guvernului nr. 125/2007 pentru modificarea art. 13 din Legea notarilor publici și a activității notariale nr. 36/1995, publicată
în Monitorul Oficial al României, Partea I, nr. 760 din 9 noiembrie 2007, aprobată prin Legea nr. 9/2009, publicată în Monitorul Oficial al României, Partea I, nr. 105
din 20 februarie 2009;
— Ordonanța de urgență a Guvernului nr. 166/2008 pentru modificarea și completarea Legii notarilor publici și a activității notariale nr. 36/1995, publicată
în Monitorul Oficial al României, Partea I, nr. 789 din 25 noiembrie 2008, aprobată cu modificări și completări prin Legea nr. 298/2009, publicată în Monitorul Oficial
al României, Partea I, nr. 645 din 1 octombrie 2009;
— Legea nr. 202/2010 privind unele măsuri pentru accelerarea soluționării proceselor, publicată în Monitorul Oficial al României, Partea I, nr. 714 din
26 octombrie 2010.

MONITORUL OFICIAL AL ROMÂNIEI, PARTEA I, Nr. 732/18.X.2011
teritorială a judecătoriei în care și-a avut ultimul domiciliu acela
dintre autori care a decedat cel din urmă;
c) actele de protest al cambiilor, biletelor la ordin și cecurilor
se fac de notarul public din circumscripția teritorială a
judecătoriei în care urmează a se face plata;
d) eliberarea duplicatelor și reconstituirea actelor notariale
se fac de notarul public în al cărui birou se află originalul
acestora.
Art. 11. — (1) Conflictele de competență între birourile
notarilor publici situate în aceeași circumscripție a unei
judecătorii se soluționează de acea judecătorie, la sesizarea
părții interesate. Hotărârea judecătoriei este definitivă.
(2) Când conflictul intervine între birouri notariale situate în
circumscripții diferite, competența aparține judecătoriei în a cărei
circumscripție se află biroul de notar public cel din urmă sesizat.
Art. 12. — (1) Secretarii consiliilor locale ale comunelor și
orașelor unde nu funcționează birouri ale notarilor publici vor
îndeplini, la cererea părților, următoarele acte notariale:
a) legalizarea semnăturilor de pe înscrisurile prezentate de
părți;
b) legalizarea copiilor de pe înscrisuri, cu excepția
înscrisurilor sub semnătură privată.
(2) Actele prevăzute la alin. (1), în cazul în care depunerea
lor este necesară la unele instituții sau operatori economici, vor
fi îndeplinite de acestea.
Art. 13. — (1) Activitatea notarială a misiunilor diplomatice și
oficiilor consulare ale României se desfășoară pe baza legii
române și a înțelegerilor internaționale la care România este
parte, precum și potrivit uzanțelor internaționale.
(2) La cererea persoanelor fizice având cetățenia română,
precum și a persoanelor juridice române, misiunile diplomatice
și oficiile consulare ale României îndeplinesc următoarele acte
notariale:
a) redactarea de înscrisuri în vederea autentificării sau
legalizării semnăturii;
b) autentificarea înscrisurilor, cu excepția transmisiunilor
imobiliare încheiate prin acte juridice între vii;
c) legalizarea sigiliilor și a semnăturilor;
d) darea de dată certă înscrisurilor prezentate de părți;
e) certificarea unor fapte;
f) legalizarea de copii de pe înscrisuri;
g) efectuarea și legalizarea traducerilor;
h) primirea în depozit a înscrisurilor și documentelor
prezentate de părți;
i) eliberarea de duplicate de pe actele notariale întocmite de
misiunile diplomatice sau oficiile consulare.
(3) Activitățile notariale prevăzute la alin. (2), care produc
efecte juridice în România, pot fi îndeplinite de către misiunile
diplomatice și oficiile consulare ale României și la cererea
persoanelor fizice sau juridice străine, în măsura în care legile
și reglementările statului de reședință sau acordurile bilaterale
nu se opun.
(4) Actele notariale se îndeplinesc la sediile misiunilor
diplomatice sau oficiilor consulare, precum și la bordul navelor
și aeronavelor sub pavilion românesc care se află staționate în
raza de activitate a acestor organe, precum și la domiciliul
cetățeanului român ori în alt loc, dacă acest lucru este prevăzut
în convențiile internaționale la care România și statul de
reședință sunt părți sau legea locală nu se opune.

7

CAPITOLUL III
Organizarea activității notarilor publici
SECȚIUNEA 1
Organizarea și funcționarea birourilor notarilor publici

Art. 14. — (1) Activitatea notarilor publici se desfășoară în
cadrul unui birou, în care pot funcționa unul sau mai mulți notari
publici asociați, cu personalul auxiliar corespunzător.
(2) Prin asociere, notarul public nu-și pierde dreptul la birou
notarial individual.
(3) Notarul public sau notarii publici asociați, titulari ai unui
birou, pot angaja notari stagiari, traducători, alt personal de
specialitate, precum și personal administrativ și de serviciu
necesar activității notariale.
(4) Evidența birourilor de notari publici și lucrările privind
numirea și încetarea funcției notarilor publici se întocmesc de
personalul de specialitate notarială din Ministerul Justiției.
Art. 15. — (1) În circumscripția unei judecătorii pot funcționa
unul sau mai multe birouri de notari publici. Numărul notarilor
publici și al birourilor în care aceștia își desfășoară activitatea se
stabilește de ministrul justiției, la propunerea Consiliului Uniunii
Naționale a Notarilor Publici.
(2) Numărul de notari publici se actualizează anual de către
ministrul justiției, potrivit propunerilor Camerelor Notarilor Publici
și, cu prioritate, în raport cu numărul notarilor stagiari care au
promovat examenul de notar public.
(3) În cazul în care în circumscripția unei judecătorii
funcționează mai multe birouri de notari publici, competența
teritorială a fiecăruia se întinde pe tot cuprinsul acelei
circumscripții.
Art. 16. — Notar public poate fi cel care îndeplinește
următoarele condiții:
a) are cetățenia română și domiciliul în România și are
capacitatea de exercițiu al drepturilor civile;
b) este licențiat în drept — științe juridice — sau doctor în
drept;
c) nu are antecedente penale;
d) se bucură de o bună reputație;
e) cunoaște limba română;
f) este apt din punct de vedere medical pentru exercitarea
funcției;
g) a îndeplinit timp de 2 ani funcția de notar stagiar și a
promovat examenul de notar public sau a exercitat timp de 5 ani
funcția de notar, judecător, procuror, avocat sau o altă funcție
de specialitate juridică și dovedește cunoștințele necesare
funcției de notar public, prin promovarea unui concurs organizat,
potrivit regulamentului de aplicare a prezentei legi, de Consiliul
Uniunii Naționale a Notarilor Publici.
Art. 17. — Notarul public este numit de ministrul justiției, la
propunerea Consiliului Uniunii Naționale a Notarilor Publici, în
baza cererii celui interesat și după ce face dovada îndeplinirii
cerințelor arătate la art. 16.
Art. 18. — (1) Înainte de a-și începe activitatea, în termen de
60 de zile de la numire, notarul public este obligat să-și
înregistreze biroul la Curtea de apel în circumscripția căreia își
are sediul biroul de notar public. Pentru înregistrarea biroului,
notarul public va prezenta sigiliul și specimenul de semnătură.
(2) Ministrul justiției poate, în cazuri temeinic justificate, să
prelungească acest termen.
(3) Neîndeplinirea condițiilor prevăzute la alin. (1) atrage
revocarea numirii notarului public.
Art. 19. — (1) După îndeplinirea condițiilor prevăzute la
art. 18, notarul public va depune jurământul în fața ministrului
justiției și a președintelui Uniunii Naționale a Notarilor Publici
sau a reprezentanților acestora.

8

MONITORUL OFICIAL AL ROMÂNIEI, PARTEA I, Nr. 732/18.X.2011

(2) Jurământul are următorul conținut:
ăJur să respect Constituția și legile țării, să-mi îndeplinesc cu
onoare și credibilitate publică, cu conștiință și fără părtinire
atribuțiile ce-mi revin și să păstrez secretul profesional. Așa
să-mi ajute Dumnezeu!”
(3) Referirea la divinitate din formula jurământului se schimbă
potrivit credinței religioase a notarului public.
(4) Notarul public fără confesiune va depune jurământul fără
formulă religioasă, pe conștiință și onoare.
Art. 20. — Poate fi notar stagiar cel care:
a) îndeplinește condițiile prevăzute la art. 16 lit. a)—f);
b) este angajat într-un birou de notar public;
c) se află în perioada de stagiu până la promovarea
examenului de notar public.
Art. 21. — (1) Notarul public poate delega pe notarul stagiar
să îndeplinească următoarele atribuții:
a) efectuarea lucrărilor de secretariat;
b) legalizarea copiilor de pe înscrisuri;
c) legalizarea semnăturii traducătorului;
d) darea de dată certă a înscrisurilor prezentate de părți;
e) redactarea unor proiecte de înscrisuri cu conținut juridic.
(2) Condițiile de încheiere a contractului de muncă și
formarea profesională a notarului stagiar sunt în sarcina
Camerei Notarilor Publici și se stabilesc prin statutul Uniunii
Naționale a Notarilor Publici.
Art. 22. — Examenul de notar public se susține în fața unei
comisii formate din: un membru al Consiliului Uniunii Naționale
a Notarilor Publici, reprezentantul Ministerului Justiției, un
membru al corpului didactic din învățământul superior de
specialitate și doi notari publici cu pregătire și cu prestigiu
profesional, desemnați în condițiile prevăzute în regulamentul
de aplicare a prezentei legi.
Art. 23. — (1) Calitatea de notar public încetează:
a) la cerere;
b) prin pensionare sau în cazul constatării incapacității de
muncă, în condițiile legii;
c) prin desființarea biroului notarului public, urmată de
neexercitarea fără justificare de către titularul acestuia a
profesiei, în condițiile legii, într-un alt birou de notar public, în
termen de 6 luni;
d) prin excluderea din profesie, dispusă ca sancțiune
disciplinară, în condițiile prezentei legi;
e) în cazul văditei sale incapacități profesionale, constatată
în urma unor inspecții repetate;
f) în cazul condamnării definitive pentru săvârșirea cu intenție
a unei infracțiuni grave sau care aduce atingere prestigiului
profesiei;
g) în cazul în care notarul public nu mai îndeplinește
condițiile prevăzute de art. 16 lit. a), d) și f).
(2) Încetarea calității de notar public se constată sau se
dispune, după caz, de ministrul justiției.
Art. 24. — Exercițiul funcției de notar public se suspendă:
a) în caz de incompatibilitate;
b) în situațiile prevăzute la art. 42 lit. c) și art. 43 din prezenta
lege;
c) în caz de neachitare a obligațiilor bănești profesionale,
după 6 luni de la scadența acestora, până la achitarea debitului;
d) în caz de incapacitate temporară de muncă.
Art. 25. — (1) Suspendarea se dispune de ministrul justiției,
la solicitarea Consiliului Uniunii Naționale a Notarilor Publici.
(2) Încetarea suspendării se poate dispune cu respectarea
condiției prevăzute în alineatul precedent.

SECȚIUNEA a 2-a
Camera Notarilor Publici

Art. 26. — (1) În circumscripția fiecărei Curți de apel
funcționează câte o Cameră a Notarilor Publici, cu personalitate
juridică.
(2) Din Cameră fac parte toți notarii publici care funcționează
în circumscripția Curții de apel.
(3) Camera Notarilor Publici este condusă de un colegiu
director format dintr-un președinte, un vicepreședinte și
3—5 membri. Colegiul director este ales de adunarea generală
a membrilor Camerei, pentru o perioadă de 3 ani, dintre notarii
publici.
(4) Președintele Colegiului director va primi o indemnizație al
cărei cuantum se va stabili de adunarea generală.
(5) Colegiul director va avea un secretar salarizat și personal
auxiliar, în numărul și în structura stabilite de adunarea generală
a notarilor publici din județele ce compun circumscripția
Camerei.
(6) Colegiul director al Camerei Notarilor Publici are
următoarele atribuții:
a) rezolvă plângerile părților împotriva notarilor publici și a
notarilor stagiari, luând măsurile corespunzătoare și aducându-le
la cunoștința Uniunii Naționale a Notarilor Publici;
b) deleagă, în cazuri excepționale, pentru o perioadă
determinată, un notar public, din aceeași circumscripție a
judecătoriei, care să asigure funcționarea unui alt birou de notar
public, cu încunoștințarea Uniunii Naționale a Notarilor Publici.
Cheltuielile cu delegarea se suportă din veniturile biroului
notarului public la care este delegat;
c) informează Uniunea Națională a Notarilor Publici în
legătură cu activitatea birourilor notarilor publici, asupra
necesarului de notari publici și notari stagiari și face recomandări
cu privire la persoanele ce urmează să fie propuse de uniune
pentru numirea lor în funcția de notar public de către ministrul
justiției;
d) reprezintă, camera în relațiile cu terții la nivelul
circumscripției Curții de apel;
e) întocmește documentarea juridică și asigură consultarea
și informarea curentă a notarilor publici;
f) ține evidența veniturilor și cheltuielilor Camerei și a
contribuției membrilor săi;
g) procură datele și lucrările necesare pentru Buletinul
Notarilor Publici și asigură difuzarea acestuia;
h) îndeplinește alte atribuții prevăzute de lege și de
regulament.
SECȚIUNEA a 3-a
Uniunea Națională a Notarilor Publici

Art. 27. — Notarii publici din România se constituie în
Uniunea Națională a Notarilor Publici, organizație profesională
cu personalitate juridică, care își alege un consiliu de conducere
și alte organe stabilite prin statutul propriu.
Art. 28. — (1) Consiliul Uniunii Naționale a Notarilor Publici
este constituit din câte un reprezentant al fiecărei Camere a
Notarilor Publici, din care se aleg președintele și doi
vicepreședinți, în condițiile stabilite prin statutul uniunii.
(2) Consiliul uniunii are următoarele atribuții:
a) propune ministrului justiției numirea, suspendarea,
revocarea ori încetarea calității de notar public;
b) propune ministrului justiției numărul necesar al birourilor
de notari publici și condițiile de desfășurare a examenelor de
notari publici;
c) stabilește, cu aprobarea ministrului justiției, onorariile
minimale pentru serviciile prestate de notarii publici;

MONITORUL OFICIAL AL ROMÂNIEI, PARTEA I, Nr. 732/18.X.2011
d) aprobă cotele de contribuție ale birourilor notarilor publici
la Cameră, precum și cele ale Camerelor la Uniunea Națională
a Notarilor Publici, potrivit statutului acesteia;
e) reprezintă Uniunea Națională a Notarilor Publici în
raporturile cu terții, pe plan intern și internațional;
f) îndeplinește alte atribuții prevăzute de lege sau de
regulament.
Art. 29. — În cadrul Uniunii Naționale a Notarilor Publici se va
organiza și va funcționa o casă de asigurări pentru garantarea
responsabilității civile a notarilor publici, cu personalitate juridică,
în condițiile stabilite prin statut propriu, aprobat de Uniunea
Națională a Notarilor Publici.
Art. 30. — (1) În cadrul Uniunii Naționale a Notarilor Publici
din România se înființează, se organizează și funcționează
Institutul Notarial Român, entitate cu personalitate juridică, în
condițiile stabilite prin statutul propriu, aprobat de Consiliul
Uniunii Naționale a Notarilor Publici din România.
(2) Institutul Notarial Român asigură perfecționarea activității
notariale, pregătirea notarilor stagiari, precum și pregătirea
profesională continuă a notarilor publici și a altor specialiști
licențiați în drept, având dreptul de a elibera diplome
recunoscute de instituțiile abilitate.
(3) Institutul Notarial Român are ștampilă și siglă proprii și
se înființează, se organizează și funcționează fără îndeplinirea
altor formalități.
(4) Statutul Institutului Notarial Român, Regulamentul de
organizare și funcționare, precum și modalitățile de formare
profesională continuă a notarilor publici și a notarilor stagiari se
vor aproba prin hotărâre a Consiliului Uniunii Naționale a
Notarilor Publici din România.
Art. 31. — La nivelul Uniunii Naționale a Notarilor Publici se
înființează Registrul național notarial al regimurilor matrimoniale.
Organizarea și funcționarea acestui registru, precum și
procedura de înscriere și consultare se stabilesc prin ordin al
ministrului justiției.
CAPITOLUL IV
Drepturile și îndatoririle notarilor publici
SECȚIUNEA 1
Drepturile notarilor publici

Art. 32. — Notarii publici își exercită personal profesiunea și
se bucură de stabilitate în funcție, neputând fi mutați în altă
localitate fără acordul lor.
Art. 33. — Notarii publici au dreptul la onorarii pentru fiecare
serviciu prestat, în conformitate cu art. 28 alin. (2) lit. c).
Art. 34. — Notarul public are dreptul la concediu de odihnă,
în condițiile stabilite prin statut.
Art. 35. — Notarii publici beneficiază de drepturile de
asigurări sociale pe baza contribuției la sistemul asigurărilor
sociale de stat, în condițiile legii.
Art. 36. — Exercitarea profesiei de notar public este
incompatibilă cu:
a) desfășurarea unei activități salarizate sau de executor
judecătoresc, avocat ori consilier juridic, cu excepția:
— activității didactice universitare;
— activității literare și publicistice;
— calității de deputat sau senator ori a celei de consilier în
consiliile județene sau locale, pe durata mandatului;
— calității de membru în organele de conducere sau în alte
organisme ale Uniunii Naționale a Notarilor Publici, Camerelor
Notarilor Publici ori în alte organizații interne și internaționale la
care Uniunea Națională a Notarilor Publici și Camerele Notarilor
Publici sunt afiliate sau cu care colaborează;
b) desfășurarea unor activități comerciale, direct sau prin
persoane interpuse;

9

c) calitatea de asociat într-o societate în nume colectiv, de
asociat comanditat în societățile în comandită simplă sau pe
acțiuni, administrator al unei societăți cu răspundere limitată,
președinte al unui consiliu de administrație, membru al
consiliului de conducere, director general sau director al unei
societăți pe acțiuni, administrator al unei societăți civile.
SECȚIUNEA a 2-a
Îndatoririle și răspunderile notarilor publici

Art. 37. — Notarii publici și personalul birourilor notariale au
obligația să păstreze secretul profesional cu privire la actele și
faptele despre care au luat cunoștință în cadrul activității lor,
chiar și după încetarea funcției, cu excepția cazurilor în care
legea sau părțile interesate îi eliberează de această obligație.
Art. 38. — (1) Notarul public nu poate absenta mai mult de
5 zile consecutiv, fără a asigura funcționalitatea biroului său, în
condițiile legii.
(2) În cazul nerespectării dispozițiilor alin. (1), camera
Notarilor Publici poate delega, după caz, un alt notar public
pentru îndeplinirea atribuțiilor notarului public absent, în
condițiile prevăzute de statutul uniunii.
Art. 39. — (1) Răspunderea civilă a notarului public poate fi
angajată, în condițiile legii civile, pentru încălcarea obligațiilor
sale profesionale, atunci când acesta a cauzat un prejudiciu.
(2) Asigurarea de răspundere profesională a notarului public
se realizează prin casa de asigurări, constituită în acest scop.
Art. 40. — Răspunderea disciplinară a notarului public
intervine pentru următoarele abateri:
a) întârziere sau neglijență în efectuarea lucrărilor;
b) lipsă nejustificată de la birou;
c) nerespectarea secretului profesional;
d) comportament care aduce atingere onoarei sau probității
profesionale.
Art. 41. — (1) Acțiunea disciplinară se exercită de Colegiul
director și se judecă de Consiliul de disciplină.
(2) Pentru suspendarea din funcție sau excluderea din
profesie este obligatorie o cercetare prealabilă, care se
efectuează de către Colegiul director.
(3) Audierea celui în cauză este obligatorie, acesta fiind
îndreptățit să ia cunoștință de conținutul dosarului și să-și
formuleze apărarea.
(4) Consiliul de disciplină citează părțile și pronunță o
hotărâre motivată, care se comunică acestora.
(5) Împotriva hotărârii părțile pot face contestație la Consiliul
uniunii, în termen de 10 zile de la comunicare.
(6) Hotărârea Consiliului uniunii poate fi atacată la instanța
judecătorească competentă, civilă sau de contencios
administrativ, după caz.
(7) Hotărârea definitivă se comunică și Ministerului Justiției.
(8) Procedura judecării abaterilor disciplinare se stabilește
prin regulament.
Art. 42. — Sancțiunile disciplinare se aplică în raport cu
gravitatea faptelor și constau în:
a) observație scrisă;
b) amendă de la 5 lei la 20 lei, care se face venit la bugetul
Camerei Notarilor Publici. Neachitarea în termen de 30 de zile
de la data rămânerii definitive a hotărârii atrage suspendarea de
drept a notarului public până la achitarea sumei.
Hotărârea definitivă constituie titlu executoriu;
c) suspendarea din funcție pe o durată de maximum 6 luni;
d) excluderea din profesie.
Art. 43. — (1) În cazul în care împotriva notarului public s-a
luat măsura arestării preventive, ministrul justiției, la propunerea
Consiliului Uniunii Naționale a Notarilor Publici, va lua măsura
suspendării din funcție până la soluționarea cauzei penale,
potrivit legii.

10

MONITORUL OFICIAL AL ROMÂNIEI, PARTEA I, Nr. 732/18.X.2011

(2) Dacă hotărârea de condamnare a rămas definitivă și ea
se referă la infracțiunile prevăzute de art. 23 alin. (1) lit. f) din
lege, cu acea dată ministrul justiției dispune excluderea din
profesie a notarului public condamnat.
(3) Sigiliul, registrele și lucrările notarului public suspendat
sau exclus vor fi depuse la, Camera Notarilor Publici, sub luare
de dovadă.
CAPITOLUL V
Procedura actelor notariale
SECȚIUNEA 1
Dispoziții comune

Art. 44. — (1) Toate actele notariale se îndeplinesc la cerere.
(2) Înscrisurile redactate de părți sau, după caz, de
reprezentanții lor legali sau convenționali vor fi verificate cu
privire la îndeplinirea condițiilor de fond și formă, notarul public
putându-le aduce modificările și completările corespunzătoare,
cu acordul părților.
(3) Înscrisurile referitoare la actele notariale se redactează
potrivit voinței părților și în condițiile prevăzute de lege.
(4) Înscrisurile vor fi redactate citeț, îngrijit și fără prescurtări;
mențiunile în cifre se vor înscrie și în litere, iar locurile goale se
vor completa prin tragere de linii.
(5) În cadrul lucrărilor de îndeplinire a actelor notariale,
notarul public stabilește identitatea, domiciliul și capacitatea
părților, în afara cazurilor în care se solicită dare de dată certă,
întocmirea de copii legalizate sau acordarea de consultații
juridice notariale.
Art. 45. — (1) Înscrisurile pentru care legea prevede forma
autentică vor fi redactate numai de notari publici, de avocatul
părților interesate sau de consilierul juridic ori reprezentantul
legal al persoanei juridice. Persoanele care au pregătire juridică
superioară vor putea redacta înscrisurile în care figurează ca
parte ele, soții, ascendenții sau descendenții lor.
(2) Consultațiile date de notarul public în domeniul juridic
notarial sunt scrise sau verbale și se dau persoanelor fizice sau
juridice, la solicitare sau pe bază de contract cu durată
determinată.
Art. 46. — (1) Notarul public are obligația să deslușească
raporturile reale dintre părți cu privire la actul pe care vor să-l
încheie, să verifice dacă scopul pe care îl urmăresc este în
conformitate cu legea și să le dea îndrumările necesare asupra
efectelor lui juridice.
(2) De asemenea, el trebuie să ceară părților, ori de câte ori
este cazul, documentele justificative și autorizațiile necesare
pentru încheierea actului sau, la cererea acestora, va putea
obține el însuși documentația necesară.
(3) Actele din care rezultă drepturi ce urmează a fi supuse
publicității mobiliare sau imobiliare se vor comunica de îndată,
la locul unde se ține această evidență, de notarul public, care va
face și demersurile necesare în numele titularilor pentru
aducerea la îndeplinire a tuturor lucrărilor de publicitate. Se
exceptează cazul în care părțile interesate vor cere în scris să
îndeplinească ele însele formalitățile de mai sus.
(4) În vederea îndeplinirii obligațiilor ce-i revin potrivit alin. (2)
și (3), notarul public va avea acces liber la birourile de publicitate
mobiliară și imobiliară.
(5) Notarul public nu poate refuza îndeplinirea actului notarial
solicitat decât în condițiile arătate la art. 6.
Art. 47. — Organele de ordine publică vor acorda sprijin
notarilor publici, în cazul în care aceștia sunt împiedicați să-și
exercite atribuțiile. De asemenea, autoritățile administrației
publice locale au obligația ca în cadrul atribuțiilor lor să acorde
notarilor publici concursul solicitat pentru îndeplinirea actelor
notariale.

Art. 48. — (1) Actele solicitate de părți și orice acte de
procedură notarială se întocmesc în limba română.
(2) Cetățenilor aparținând minorităților naționale sau
persoanelor care nu vorbesc sau nu înțeleg limba română li se
acordă posibilitatea de a lua cunoștință de cuprinsul actului
printr-un interpret. Funcția de interpret poate fi îndeplinită, în
afară de notarul public, și de un angajat din cadrul biroului
notarial, care cunoaște limba acelei persoane, precum și de
traducătorii autorizați.
(3) Actele redactate de părți și prezentate pentru efectuarea
operațiunilor notariale vor fi în limba română.
(4) La cererea justificată a părților, notarul public poate
îndeplini acte în legătură cu înscrisurile întocmite de părți într-o
altă limbă decât cea română, numai dacă notarul instrumentator
cunoaște limba în care sunt întocmite actele sau după ce a luat
cunoștință de cuprinsul acestora prin interpret, caz în care un
exemplar tradus în limba română și semnat de cel ce a efectuat
traducerea va fi atașat la dosar.
(5) Înscrisurile destinate a fi traduse într-o limbă străină se
vor redacta fie pe două coloane, cuprinzând în prima coloană
textul în limba română, iar în cea de-a doua, textul în limba
străină, fie în mod succesiv, mai întâi textul în limba română,
continuându-se cu textul în limba străină.
Art. 49. — (1) Actele notariale se îndeplinesc la sediul biroului
notarului public în timpul programului de serviciu cu publicul,
afișat în mod corespunzător.
(2) Un act notarial se poate îndeplini în afara sediului biroului
notarului public, în limitele circumscripției sale teritoriale, dacă la
încheierea lui este interesat un număr mai mare de persoane
sau partea care-l solicită este împiedicată să se prezinte, din
motive temeinice, la sediul biroului.
(3) În cazul în care întocmirea unui act notarial nu suferă
amânare din motive obiective, acesta va putea fi îndeplinit și în
afara programului de lucru, la cererea părții interesate.
Art. 50. — Îndeplinirea actelor notariale, în afară de
redactarea înscrisurilor și de consultațiile juridice notariale, se
constată prin încheiere, care va cuprinde:
a) sediul biroului notarial;
b) denumirea încheierii și numărul acesteia;
c) data îndeplinirii actului notarial;
d) numele și prenumele notarului public;
e) locul unde s-a îndeplinit actul notarial, în cazul îndeplinirii
în afara sediului biroului notarial, precizându-se împrejurarea
care justifică întocmirea înscrisului în acel loc;
f) numele sau denumirea părților, domiciliul sau sediul
acestora și mențiunea faptului prezentării lor în persoană,
reprezentate ori asistate, precum și modul în care li s-a constatat
identitatea, cu excepția încheierilor prin care se dă dată certă
înscrisurilor sau se legalizează copii de pe înscrisuri;
g) arătarea îndeplinirii condițiilor de fond și de formă ale
actului notarial întocmit în raport cu natura acelui act;
h) constatarea îndeplinirii actului notarial și a citirii acestuia
de către părți;
i) mențiunea perceperii taxelor de timbru, a onorariului și
cuantumul acestora;
j) semnătura notarului public;
k) sigiliul biroului notarului public.
Art. 51. — (1) Părțile participante la actul notarial pot fi
identificate de notarul public prin mențiunea în încheiere că ele
sunt cunoscute personal de acesta. În cazul în care notarul
public nu cunoaște părțile, este obligat să se convingă de
identitatea acestora, stabilită, după caz, prin:
a) acte de identitate sau legitimații oficiale prevăzute cu
semnătură, ștampilă și fotografia posesorului;
b) atestarea avocatului care asistă partea;
c) doi martori de identitate, cunoscuți personal de notarul
public sau legitimați conform lit. a).

MONITORUL OFICIAL AL ROMÂNIEI, PARTEA I, Nr. 732/18.X.2011
(2) Nu poate fi martor de identitate cel care:
a) nu a împlinit 18 ani;
b) figurează în act ca parte sau ca beneficiar;
c) din cauza unei deficiențe psihice sau fizice nu este apt
pentru dovedirea identității.
Art. 52. — (1) În situația în care se refuză îndeplinirea actului
notarial, încheierea de respingere se va da numai dacă părțile
stăruie în cerere, după ce li s-a atras atenția că actul solicitat
este contrar legii sau bunelor moravuri. Încheierea va cuprinde
și motivarea refuzului, calea de atac la judecătorie și termenul
de exercitare.
(2) Îndeplinirea actului notarial poate fi respinsă și pentru
următoarele motive:
a) solicitarea lucrărilor în afara orelor de lucru, cu excepțiile
prevăzute la art. 49 alin. (3);
b) neprezentarea documentației necesare sau prezentarea ei
incompletă;
c) neplata taxelor și a onorariului stabilit;
d) imposibilitatea identificării părților sau lipsa lor de
discernământ.
Art. 53. — Încălcarea cerințelor prevăzute la art. 50 lit. c), f),
j) și k) se sancționează cu nulitatea, iar a celorlalte cerințe cu
anularea, în afară de cazul în care îndeplinirea acestora rezultă
din lucrările actului.
Art. 54. — Actele notariale care prezintă erori materiale sau
omisiuni vădite pot fi îndreptate sau completate prin încheiere de
către notarul public, la cerere sau din oficiu, cu acordul părților,
dacă lucrările cuprind date care fac posibilă îndreptarea
greșelilor sau completarea omisiunilor. Acordul părților se
prezumă dacă, fiind legal citate, nu-și manifestă opunerea.
Despre îndreptarea sau completarea efectuată se face
mențiune pe toate exemplarele actului.
Art. 55. — (1) Actele care au dispărut fără a mai fi rămas un
exemplar original se reconstituie la cerere, prin încheiere, pe
baza acordului părților sau, după caz, a succesorilor acestora.
Reconstituirea se face la biroul notarului la care s-a întocmit
actul.
(2) În lipsa acordului părților, reconstituirea actelor dispărute
se va face de judecătoria în circumscripția căreia își are sediul
biroul notarial care a întocmit actul, în conformitate cu dispozițiile
din Codul de procedură civilă.
(3) În cazul în care actul dispărut a fost întocmit de alte
instituții cu activitate notarială, reconstituirea se face de
judecătoria în circumscripția căreia își are sediul instituția care
a întocmit acel act sau se află domiciliul ori sediul uneia dintre
părți, după caz.
Art. 56. — (1) La cererea părții de a i se da un duplicat al
actului original, biroul notarial care a întocmit acel act poate
încuviința eliberarea duplicatului. În acest scop, notarul public
va cita părțile sau, după caz, pe succesorii acestora.
(2) În textul duplicatului se reproduc, cuvânt cu cuvânt,
cuprinsul înscrisului, cât și al încheierii prin care s-a constatat
întocmirea înscrisului original. În locul semnăturilor originale se
menționează numele de familie și prenumele fiecărui semnatar.
(3) Duplicatul are aceeași forță probantă ca și originalul.
Art. 57. — Notarul public nu poate îndeplini acte notariale,
sub sancțiunea nulității, dacă:
a) în cauză sunt părți sau interesați în orice calitate, el, soțul,
ascendenții și descendenții lor;
b) este reprezentantul legal ori împuternicitul unei părți care
participă la procedura notarială.
Art. 58. — (1) În cazul în care, pentru valabilitatea în
străinătate a actului notarial, este necesară supralegalizarea
semnăturii și a sigiliului notarului public sau apostilarea actelor
notariale, aceste proceduri se îndeplinesc de către Camera
Notarilor Publici, la sediul principal sau la sediile județene ale
acesteia, în a cărei circumscripție își desfășoară activitatea

11

notarul public care a instrumentat actul, în condițiile stabilite prin
regulament. Notarul public va pune în vedere părții obligația
îndeplinirii acestei cerințe.
(2) Birourile notariale nu pot lua în considerare actele care
emană de la autoritățile altui stat, decât dacă semnăturile și
sigiliile acelor autorități sunt supralegalizate de către misiunea
diplomatică sau oficiul consular al României din acest stat sau
de către Ministerul Afacerilor Externe al României.
(3) În cazul în care prin convenții internaționale la care
România este parte se prevede altfel, se aplică acele convenții.
SECȚIUNEA a 2-a
Autentificarea actelor

Art. 59. — (1) Pentru autentificarea unui act, notarul public
verifică și stabilește, în prealabil, identitatea părților.
(2) Părțile pot fi reprezentate la autentificare printr-un
mandatar cu procură specială autentică. În această situație,
notarul este obligat să verifice în Registrul național notarial dacă
acea procură a fost revocată, iar în cazul revocării va respinge
cererea de autentificare.
(3) În vederea aplicării alin. (2), regulamentul va prevedea
organizarea și modalitățile de întocmire și de consultare a
Registrului național electronic al revocărilor procurilor autentice.
Art. 60. — Când notarul public are îndoieli cu privire la
deplinătatea facultăților mintale ale vreuneia dintre părți,
procedează la autentificare numai dacă un medic specialist
atestă în scris că partea poate să-și exprime în mod valabil
consimțământul în momentul încheierii actului.
Art. 61. — (1) Pentru a lua consimțământul părților, după
citirea actului, notarul public le va întreba dacă au înțeles
conținutul acestuia și dacă cele cuprinse în act exprimă voința
lor.
(2) Pentru motive temeinice, notarul public poate lua separat,
dar în aceeași zi, consimțământul părților care figurează în act.
În acest caz, în încheierea de încuviințare a autentificării se va
menționa ora și locul luării consimțământului fiecărei părți.
Art. 62. — (1) Declarația de voință a surdului, mutului sau
surdomutului, știutori de carte, se va da în scris în fața notarului
public, prin înscrierea de către parte, înaintea semnăturii, a
mențiunii ăconsimt la prezentul act, pe care l-am citit”.
(2) Dacă surdul, mutul sau surdomutul se găsesc din orice
motiv în imposibilitate de a scrie, declarația de voință se va lua
prin interpret.
(3) Pentru a lua consimțământul unui nevăzător, notarul
public va întreba dacă a auzit bine când i s-a citit înscrisul și
dacă cele auzite reprezintă voința sa, consemnând acestea în
încheierea de autentificare.
Art. 63. — În cazul acelora care din pricina infirmității, a bolii
sau din orice alte cauze nu pot semna, notarul public,
îndeplinind actul, va face mențiune despre această împrejurare
în încheierea pe care o întocmește, mențiunea astfel făcută
ținând loc de semnătură.
Art. 64. — Notarul public sau părțile pot solicita ca martorii
prevăzuți la art. 51 să fie prezenți și la semnarea actului.
Art. 65. — (1) Toate exemplarele originale ale înscrisului
autentificat, cerute de părți, precum și cel ce se păstrează în
arhiva biroului notarial, împreună cu anexele care fac parte
integrantă din acest înscris, se semnează în fața notarului public
de către părți sau reprezentanții lor și, după caz, de cei chemați
a încuviința actele pe care părțile le întocmesc, de martoriiasistenți, atunci când este cerută prezența lor, și — dacă este
cazul — de cel care a redactat înscrisul, în condițiile prezentei
legi.
(2) Fiecare parte poate solicita cel puțin un exemplar original
al înscrisului autentic.

12

MONITORUL OFICIAL AL ROMÂNIEI, PARTEA I, Nr. 732/18.X.2011

Art. 66. — Încheierea care constată autentificarea unui
înscris va cuprinde, sub sancțiunea nulității, pe lângă datele
prevăzute la art. 50, și următoarele mențiuni:
a) constatarea că s-a luat consimțământul părților;
b) constatarea că înscrisul a fost semnat în fața notarului de
toți cei ținuți să-l semneze.
Mențiunea notarului public că una dintre părți nu a putut
semna ține loc de semnătură pentru aceasta;
c) numărul anexelor cuprinse în actul autentic;
d) dispoziția de învestire cu formă autentică, care se exprimă
prin cuvintele: ăSe declară autentic prezentul înscris”.
Art. 67. — Actul autentificat de notarul public care constată
o creanță certă și lichidă are putere de titlu executoriu la data
exigibilității acesteia. În lipsa actului original, titlul executoriu îl
poate constitui duplicatul sau copia legalizată de pe exemplarul
din arhiva notarului public.
Art. 68. — (1) În cazul în care notarul public respinge cererea
de autentificare, încheierea va cuprinde mențiunile de la art. 52
alin. (1).
(2) Dacă se face plângere împotriva încheierii de respingere
și judecătoria o admite, notarul public va da încheierea de
autentificare a actului, conform hotărârii judecătorești rămasă
definitivă și irevocabilă, și va menționa că actul produce efecte
de la înregistrarea cererii de autentificare.
SECȚIUNEA a 3-a
Procedura succesorală

Art. 69. — (1) Procedura succesorală notarială se deschide
la cererea oricărei persoane interesate, precum și a secretarului
consiliului local al localității în raza căreia se aflau bunurile
defunctului la data deschiderii moștenirii.
(2) Notarul public sesizat are obligația de a verifica în
prealabil competența teritorială, iar dacă constată că
succesiunea este în competența altui birou notarial, se
desesizează, fără să mai citeze părțile, trimițând cauza notarului
public competent.
(3) În cazul în care într-o circumscripție teritorială sunt mai
multe birouri de notari publici, competența de îndeplinire a
procedurii succesorale aparține primului birou sesizat. Notarul
public va verifica dacă procedura succesorală nu s-a deschis la
un alt birou de notar public din aceeași circumscripție,
cercetând, în acest scop, registrul de evidență a succesiunilor,
potrivit regulamentului.
Art. 70. — (1) În cererea de deschidere a procedurii
succesorale vor fi menționate datele de stare civilă ale
defunctului, numele, prenumele și domiciliul moștenitorilor
prezumtivi, bunurile defunctului, cu menționarea valorii acestora,
precum și a pasivului succesoral.
(2) Cererea va fi înscrisă în registrul succesoral al notarului
public.
Art. 71. — (1) În cazurile prevăzute de lege sau la cererea
celor interesați, notarul public, personal sau printr-un delegat,
va face inventarierea bunurilor succesorale. Dacă nu există
cerere anterioară pentru deschiderea procedurii succesorale,
cererea de inventariere ține loc și de cerere de deschidere a
acestei proceduri.
(2) Inventarierea notarială se va putea face numai cu acordul
persoanei în posesia căreia se află bunurile defunctului. În caz
de refuz, se va încheia un proces-verbal, semnat de cei prezenți.
Art. 72. — (1) După ce constată că este legal sesizat, notarul
public înregistrează cauza și dispune citarea celor care au

vocație la moștenire, iar dacă există testament, citează și pe
legatari și executorul testamentar instituit.
(2) Citația trebuie să cuprindă, sub sancțiunea nulității
acesteia, pe lângă elementele prevăzute de Codul de procedură
civilă, și precizarea că, dacă succesibilul nu-și exercită dreptul
de a accepta în termenul prevăzut la art. 1103 din Codul civil, va
fi prezumat că renunță la moștenire.
(3) Dacă printr-un testament autentic s-a instituit un legatar
universal, se citează, în lipsă de moștenitori rezervatari, numai
legatarul; dacă testamentul este olograf sau mistic, se citează și
moștenitorii legali. În ambele cazuri se va cita și executorul
testamentar, dacă a fost desemnat prin testament.
(4) În succesiunea ce urmează a fi declarată vacantă, notarul
public citează autoritatea administrației publice competentă a
prelua bunurile.
(5) În cazul moștenitorului incapabil, se citează
reprezentantul său legal și autoritatea tutelară.
Art. 73. — (1) În cadrul procedurii succesorale, notarul public
stabilește calitatea moștenitorilor și legatarilor, întinderea
drepturilor acestora, precum și compunerea masei succesorale.
(2) În cazul existenței unui testament găsit la inventar sau
prezentat de partea interesată, notarul public procedează la
deschiderea lui. Dacă testamentul este olograf sau mistic se
constată starea lui materială și se întocmește un proces-verbal.
(3) Pe bază de declarație sau probe administrate în cauză
se va stabili dacă succesorii au acceptat succesiunea în
termenul legal.
(4) Declarațiile de renunțare la succesiune și cele de
acceptare sub beneficiu de inventar se înscriu într-un registru
special.
Art. 74. — (1) Calitatea de moștenitor și numărul acestora
se stabilesc prin acte de stare civilă și cu martori, iar bunurile
ce compun masa succesorală se dovedesc prin înscrisuri sau
orice alte mijloace de probă admise de lege.
(2) În succesiunile care privesc bunurile comune ale autorului
succesiunii și ale soțului supraviețuitor, cotele de contribuție ale
acestora la dobândirea bunurilor se stabilesc prin acordul
moștenitorilor.
Art. 75. — (1) Procedura succesorală se poate suspenda în
următoarele cazuri:
a) a trecut un an de la deschiderea moștenirii și, deși au fost
legal citați, succesibilii nu s-au prezentat ori au abandonat
procedura succesorală, fără a cere eliberarea certificatului de
moștenitor și există dovada că cel puțin unul dintre ei a acceptat
moștenirea;
b) succesibilii își contestă unii altora calitatea sau nu se
înțeleg cu privire la compunerea masei succesorale și la
întinderea drepturilor care li se cuvin;
c) moștenitorii sau alte persoane interesate prezintă dovada
că s-au adresat instanței de judecată pentru stabilirea drepturilor
lor.
(2) În încheierea de suspendare se consemnează
elementele care au rezultat din dezbateri, până la momentul
suspendării, cu privire la identitatea celor prezenți, opțiunea
succesorală a acestora și compunerea masei succesorale.
(3) În cazurile prevăzute la alin. (1) lit. b), notarul public
stabilește prin încheiere masa succesorală, cu precizarea
bunurilor sau a drepturilor care se contestă, întinderea
drepturilor moștenitorilor și motivele neînțelegerii, îndrumând
părțile să soluționeze neînțelegerile dintre ele pe cale
judecătorească.
(4) În cazurile de suspendare a procedurii succesorale
prevăzute la alin. (1) lit. a) și b), dacă nu s-a făcut dovada că cei

MONITORUL OFICIAL AL ROMÂNIEI, PARTEA I, Nr. 732/18.X.2011
în cauză s-au adresat instanței sau cei interesați n-au cerut
repunerea pe rol a cauzei, notarul public va stabili taxele
succesorale provizorii și onorariile și le va comunica organelor
financiare.
(5) La cererea părților, notarul public va putea repune pe rol
dosarul succesoral oricând, dacă se constată încetarea cauzelor
care au determinat suspendarea lui.
Art. 76. — În cadrul dezbaterilor succesorale, la fiecare
termen notarul public întocmește o încheiere motivată, care va
cuprinde mențiunile referitoare la îndeplinirea procedurii,
declarațiile părților, prezența martorilor și măsurile dispuse în
vederea soluționării cauzei.
Art. 77. — Dacă notarul public constată că în masa
succesorală nu există bunuri, dispune prin încheiere închiderea
procedurii succesorale și clasează cauza ca fără obiect.
Art. 78. — (1) În succesiunea în care există bunuri, s-a
realizat acordul între moștenitori și s-au administrat probe
îndestulătoare, notarul public întocmește încheierea finală a
procedurii succesorale.
(2) Încheierea finală va cuprinde, pe lângă mențiunile
comune încheierilor notariale, numele, prenumele și ultimul
domiciliu al defunctului, data decesului, numele, domiciliul și
întinderea drepturilor tuturor moștenitorilor și legatarilor, bunurile
și datoriile succesiunii, taxele de timbru, onorariul, precum și alte
date care au fost necesare la soluționarea cauzei.
(3) Dacă moștenitorii și-au împărțit bunurile prin bunăînvoială, în încheiere se va arăta modul de împărțeală și bunurile
succesorale atribuite fiecăruia. Actul de împărțeală va putea fi
cuprins în încheierea finală sau se va putea întocmi separat, în
una dintre formele prescrise de lege.
Art. 79. — (1) Încheierea procedurii succesorale se poate
face și înainte de expirarea termenului de acceptare a
succesiunii, dacă este neîndoielnic că nu mai sunt și alte
persoane îndreptățite la succesiune.
(2) De asemenea, procedura succesorală se poate încheia
de îndată, în temeiul unui testament, dacă acesta îndeplinește
condițiile legale de formă, nu conține dispoziții contrare legii și nu
aduce atingere drepturilor moștenitorilor rezervatari sau există
acordul acestora. În aceleași condiții, notarul public va putea
stabili drepturile legatarului particular asupra bunurilor
determinate prin testament.
(3) Notarul public, având acordul tuturor moștenitorilor, va
putea proceda la reducerea liberalităților, până la limitele
prevăzute de lege.
Art. 80. — (1) Pe baza încheierii finale, în termen de 20 de
zile, se redactează certificatul de moștenitor sau de legatar, care
va cuprinde constatările din această încheiere referitoare la
masa succesorală, numărul și calitatea moștenitorilor și cotele
ce le revin din patrimoniul defunctului.
(2) Un exemplar al certificatului de moștenitor se eliberează
fiecăruia dintre moștenitori sau legatari, după caz, după
achitarea taxelor succesorale și a onorariilor.
(3) În cazul în care s-a instituit un executor testamentar, se
va elibera, în condițiile de mai sus, un certificat constatator al
acestei calități.
(4) După suspendarea procedurii succesorale în condițiile
art. 75 alin. (1) lit. b) și c), certificatul de moștenitor se eliberează
în baza hotărârii judecătorești rămase definitivă și irevocabilă.
Art. 81. — În cazul în care nu s-a făcut dovada existenței
unor bunuri în patrimoniul defunctului ori determinarea acestora
necesită operațiuni de durată și moștenitorii solicită să li se
stabilească numai calitatea, se poate emite certificat de calitate
de moștenitor.

13

Art. 82. — În lipsa moștenitorilor legali sau testamentari, la
cererea reprezentantului statului, notarul public constată că
succesiunea este vacantă, eliberând certificat de vacanță
succesorală, după expirarea termenului legal de acceptare a
succesiunii.
Art. 83. — (1) După emiterea certificatului de moștenitor nu
se mai poate întocmi alt certificat, decât în situațiile prevăzute de
lege.
(2) Cu acordul tuturor moștenitorilor, notarul public poate
relua procedura succesorală, în vederea completării încheierii
finale cu bunurile omise din masa succesorală, eliberând un
certificat de moștenitor suplimentar.
Art. 84. — Erorile materiale cuprinse în încheierea finală,
precum și eventualele omisiuni se vor putea îndrepta, la cererea
moștenitorilor, în baza unei încheieri, făcându-se mențiune
despre aceasta în încheierea finală și pe toate exemplarele
certificatului de moștenitor.
Art. 85. — (1) Cei care se consideră vătămați în drepturile
lor prin emiterea certificatului de moștenitor pot cere instanței
judecătorești anularea acestuia și stabilirea drepturilor lor,
conform legii. Până la anularea sa prin hotărâre judecătorească,
certificatul de moștenitor face dovada deplină în privința calității
de moștenitor și a cotei sau bunurilor care se cuvin fiecărui
moștenitor în parte.
(2) În cazul anulării certificatului de moștenitor, notarul public
va elibera un nou certificat, pe baza hotărârii judecătorești
definitive și irevocabile. În acest scop, instanțelor judecătorești
le revine obligația de a trimite la biroul notarului public competent
în soluționarea cauzei o copie de pe hotărârea rămasă definitivă
și irevocabilă, împreună cu dosarul notarial, dacă a fost cerut în
timpul judecății.
SECȚIUNEA a 4-a
Alte proceduri notariale

A. Legalizarea semnăturilor și a sigiliilor
Art. 86. — (1) Notarul public poate legaliza semnătura părților
numai pe înscrisurile pentru care legea nu cere formă autentică
ca o condiție de valabilitate a actului.
(2) Pentru legalizarea semnăturii, părțile vor prezenta
exemplarele înscrisului nesemnate.
(3) Notarul public va identifica părțile, se va convinge că
acestea cunosc conținutul înscrisului, după care le va cere să
subscrie în fața sa toate exemplarele înscrisului.
(4) În încheiere se va arăta că s-au îndeplinit condițiile
esențiale ale legalizării de semnătură, în sensul art. 50 lit. g),
prin următoarele mențiuni:
a) data (anul, luna, ziua);
b) numele părții și faptul prezentării ei în persoană;
c) constatarea subscrierii în fața notarului public a tuturor
exemplarelor înscrisului.
(5) La cererea părții, notarul public poate legaliza specimenul
de semnătură al persoanei care se va prezenta personal la
sediul biroului notarial și care va semna în fața notarului public.
(6) Pentru legalizarea sigiliului, partea îl va prezenta notarului
public care, după verificare, va întocmi încheierea de legalizare.
B. Dare de dată certă înscrisurilor
Art. 87. — (1) Înscrisul căruia urmează să i se dea dată certă
se întocmește în numărul de exemplare cerut de parte.
(2) În încheiere se va arăta că s-au îndeplinit condițiile
esențiale pentru dare de dată certă, în sensul art. 50 lit. g), prin
următoarele mențiuni:
a) data (anul, luna, ziua), iar la cererea părții, și ora;
b) starea în care se află înscrisul.

14

MONITORUL OFICIAL AL ROMÂNIEI, PARTEA I, Nr. 732/18.X.2011

C. Certificarea unor fapte
Art. 88. — (1) Notarul public poate certifica următoarele fapte
pe care le constată personal:
a) faptul că o persoană se află în viață;
b) faptul că o persoană se află într-un anumit loc;
c) faptul că persoana din fotografie este aceeași cu persoana
care cere certificarea;
d) faptul că o persoană, ca urmare a unei somații sau
notificări, s-a prezentat sau nu într-o anumită zi și la o anumită
oră la sediul biroului notarial și declarația acesteia.
(2) În încheiere se vor menționa și ora constatării, precum și
fapta care se certifică.
Art. 89. — (1) Notarul public certifică, la cerere, proceseleverbale și hotărârile adunărilor generale ale acționarilor sau
asociaților societăților comerciale, printr-o încheiere în care se
vor menționa data și locul adunării, faptul semnării procesuluiverbal sau a hotărârii de către președintele adunării generale
sau de către toți participanții.
(2) La cererea președintelui sau a unei părți dintre
participanții la adunarea generală, notarul public poate stabili
identitatea participanților.
D. Legalizarea copiilor după înscrisuri
Art. 90. — (1) Notarul public eliberează copii legalizate după
înscrisurile originale prezentate de părți, după confruntarea
copiei cu originalul.
(2) În încheiere se va arăta că s-au îndeplinit condițiile
esențiale ale legalizării copiei, în sensul art. 50 lit. g), prin
următoarele mențiuni:
a) atestarea conformității copiei cu înscrisul prezentat;
b) starea în care se află înscrisul;
c) semnătura secretarului care a făcut colaționarea.
(3) Dacă se legalizează un înscris sub semnătură privată sau
din arhiva biroului notarial, în încheiere se va face mențiune
expresă în acest sens.
(4) În cazul în care confruntarea copiei cu originalul
înscrisului cere o pregătire de specialitate, copia se va elibera
numai pe baza confruntării efectuate de către un expert
desemnat de notar, potrivit prevederilor legale. În acest caz
încheierea este semnată și de expert.
(5) Copii legalizate de pe actele autentificate din arhiva
biroului notarial se eliberează numai părților, succesorilor și
reprezentanților acestora, precum și celor ce justifică un drept
sau un interes legitim.
E. Efectuarea și legalizarea traducerilor
Art. 91. — (1) Pentru efectuarea traducerii, dacă aceasta nu
este făcută de notarul public autorizat în acest scop, traducătorul
atestat potrivit legii, care a întocmit traducerea, va semna
formula de certificare a acesteia, iar notarul va legaliza
semnătura traducătorului. Legalizarea semnăturii traducătorului
se poate face și după specimenul de semnătură depus la biroul
notarului public.
(2) Dacă înscrisul se traduce din limba română într-o limbă
străină sau dintr-o limbă străină în altă limbă străină, atât
certificarea traducerii, cât și legalizarea semnăturii traducătorului
de către notarul public se vor face și în limba străină în care se
face traducerea.
F. Primirea în depozit de înscrisuri și documente
Art. 92. — La primirea în depozit a unor înscrisuri și
documente, notarul public va menționa, în încheiere, că s-au
îndeplinit condițiile esențiale ale primirii în depozit, în sensul
art. 50 lit. g), prin următoarele mențiuni:
a) data depunerii (anul, luna, ziua), iar la cererea părții, și
ora;

b) identificarea înscrisurilor predate, arătându-se toate datele
necesare în acest scop;
c) numele deponentului și al persoanei căreia trebuie să i se
elibereze înscrisurile;
d) termenul de păstrare.
G. Acte de protest al cambiilor, cecurilor și al altor titluri la
ordin
Art. 93. — Întocmirea actelor de protest al cambiilor, cecurilor
și al altor titluri la ordin se face în condițiile stabilite prin legile
speciale.
H. Eliberarea de duplicate ale înscrisurilor notariale
Art. 94. — (1) La cererea părții, notarul public poate elibera
un duplicat al unui act original aflat în arhiva sa. În acest scop
notarul public va cita toate părțile sau, după caz, pe succesorii
acestora.
(2) În textul duplicatului se reproduc cuvânt cu cuvânt atât
cuprinsul înscrisului, cât și cel al încheierii prin care s-a
încuviințat întocmirea înscrisului original. În locul semnăturii
originale se menționează numele de familie și prenumele
fiecărui semnatar.
(3) Duplicatul are aceeași forță probantă ca și înscrisul
original.
(4) Competența eliberării duplicatelor de pe actele emise de
notariatele de stat sau de alte organe cu activitate notarială
aparține instituției care a preluat arhiva acestora.
I. Reconstituirea actelor originale
Art. 95. — (1) În situația dispariției unui act din care nu mai
există niciun exemplar original se va proceda, la cererea și cu
acordul părților, la reconstituirea acelui act.
(2) Reconstituirea se va face la biroul notarului public unde
s-a întocmit actul, cu citarea tuturor părților sau, după caz, a
succesorilor acestora.
(3) În cazul în care actul dispărut a fost întocmit de alte
organe cu activitate notarială, reconstituirea se face de
judecătoria în raza căreia și-a avut sau își are sediul organul
care a întocmit actul, în condițiile prevăzute la alineatele
precedente.
CAPITOLUL VI
Controlul activității notariale, arhiva și evidența activității
SECȚIUNEA 1
Controlul activității notariale

Art. 96. — (1) Actele notariale sunt supuse controlului
judecătoresc, în condițiile art. 97.
(2) Activitatea notarilor publici este supusă controlului
profesional administrativ, în condițiile prezentei legi.
Art. 97. — (1) Actele notariale pot fi atacate de părți sau de
orice persoană interesată prin acțiune în anulare la instanța
judecătorească, în conformitate cu prevederile Codului de
procedură civilă.
(2) Totodată, partea nemulțumită poate introduce plângere
împotriva încheierii de respingere a cererii de îndeplinire a unui
act notarial, în termen de 10 zile de la data când a luat
cunoștință, la judecătoria în circumscripția căreia își are sediul
biroul notarial care a refuzat îndeplinirea actului.
(3) Plângerea se depune la biroul notarului public care a
refuzat cererea, iar acesta o va înainta de îndată instanței,
împreună cu dosarul cauzei.
(4) Judecarea plângerii se face cu citarea tuturor părților
interesate în cauză. În cazul admiterii plângerii, instanța indică
în hotărâre modul în care trebuie întocmit actul.

MONITORUL OFICIAL AL ROMÂNIEI, PARTEA I, Nr. 732/18.X.2011
(5) Notarul public este obligat să se conformeze hotărârii
judecătorești rămase definitivă și irevocabilă.
Art. 98. — (1) Controlul profesional administrativ se exercită
de către Uniunea Națională a Notarilor Publici prin consiliul său
de conducere și va avea în vedere:
a) organizarea Camerelor Notarilor Publici și a birourilor
notarilor publici;
b) calitatea actelor și lucrărilor încheiate de notarii publici.
(2) Consiliul uniunii poate delega Colegiului director al
Camerei Notarilor Publici exercitarea controlului prevăzut la
alin. (1) lit. b), în circumscripția sa.
(3) Ministrul justiției poate ordona controlul activității notarilor
publici prin inspectori generali de specialitate.
SECȚIUNEA a 2-a
Arhiva și evidența activității

Art. 99. — Arhiva activității notariale este proprietatea statului
și se păstrează, se conservă și se predă în condițiile legii.
Art. 100. — (1) Biroul de notar public va avea arhivă și
registratură proprii.
(2) Secretariatul va efectua operațiuni privind primirea,
înregistrarea și expedierea corespondenței, înregistrarea și
îndosarierea actelor, păstrarea registrelor, precum și alte lucrări
cu caracter auxiliar, necesare bunei desfășurări a activității
notariale.
(3) Notarul public va ține și o evidență financiar-contabilă.
CAPITOLUL VII
Dispoziții tranzitorii și finale
Art. 101. — Dispozițiile prezentei legi se completează cu
prevederile Codului civil și cu cele ale Codului de procedură
civilă.
Art. 102. — În termen de 90 de zile de la data intrării în
vigoare a prezentei legi, notarii publici vor proceda la
constituirea Camerelor Notarilor Publici și a Uniunii Naționale a
Notarilor Publici*).
Art. 103. — Regulamentul de punere în aplicare a prezentei
legi va fi adoptat de Ministerul Justiției, în termen de 60 de zile
de la intrarea în vigoare a acesteia**).
Art. 104. — (1) La împlinirea termenului prevăzut la art. 102
de la intrarea în vigoare a legii, atribuțiile de publicitate mobiliară
și imobiliară, toate lucrările, evidențele, registrele de
transcripțiuni-inscripțiuni, mapele de amanet, precum și cărțile
funciare vor trece în competența judecătoriilor în circumscripția
cărora se află notariatele de stat.
(2) Pe aceeași dată denumirile de ănotariat de stat” ănotar de
stat” ăsecretariat” sau ăsecretar”, prevăzute în reglementările în
vigoare privind atribuțiile de publicitate imobiliară și mobiliară
introduse prin Decretul nr. 378/1960, se înlocuiesc cu cele de
ăjudecătorie”, ăjudecător”, ăgrefă” sau ăgrefier”, după caz.
(3) Pentru îndeplinirea atribuțiilor de la alin. (1), judecătoriile
vor prelua numărul necesar de notari de stat, precum și
personalul cu astfel de atribuții de publicitate, existent la
notariatele de stat.
Art. 105. — Notarii publici își vor începe activitatea după
6 luni de la intrarea în vigoare a prezentei legi.
Art. 106. — Consiliile locale și județene, prefecții, precum și
Ministerul Justiției au obligația de a pune la dispoziția notarilor
publici, la cererea acestora, spațiile necesare în vederea
organizării și funcționării corespunzătoare a serviciilor publice
pe care le prestează, prin închiriere, fără licitație.

15

Art. 107. — (1) Notarii publici vor angaja, cu prioritate, notarii
debutanți, personalul auxiliar administrativ și de serviciu de la
notariatele de stat.
(2) Personalul rămas disponibil va fi încadrat prin redistribuire
de către Ministerul Justiției, în sistemul său, în condițiile legii.
Art. 108. — (1) Lucrările notariale în curs de rezolvare la
notariatele de stat vor fi finalizate până la data preluării activității
de către notarii publici, în conformitate cu procedura stabilită în
prezenta lege.
(2) Arhiva notariatelor de stat care își încetează activitatea
se va preda judecătoriilor în a căror circumscripție teritorială se
află.
(3) Cauzele succesorale care au în continuare termene de
dezbatere, după încetarea activității notariatelor de stat, se vor
preda notarilor publici ale căror birouri sunt situate în
circumscripția judecătoriei în raza căreia defunctul și-a avut
ultimul domiciliu, potrivit criteriilor stabilite de Colegiul director
al Camerei Notarilor Publici.
Art. 109. — Competența teritorială a birourilor de notari
publici cu sediul în municipiul București se întinde pe tot
cuprinsul municipiului.
Art. 110. — (1) Birourile notariale constituite în condițiile
prezentei legi își pot organiza sedii secundare în localitățile din
aceeași circumscripție teritorială în care nu au luat ființă birouri
de notari publici.
(2) Sediile secundare își vor înceta activitatea odată cu
constituirea în acea localitate a unui birou de notar public.
(3) Înregistrarea sediului secundar se face cu respectarea
procedurii prevăzute la art. 18 alin. (1).
Art. 111. — Ori de câte ori în alte acte normative se folosește
expresia ănotariat de stat” sau ănotar de stat” se va înțelege
ăbiroul notarului public” și, după caz, ănotar public”.
Art. 112. — La expirarea termenului prevăzut la art. 105,
Decretul nr. 387/1952 privitor la urmărirea unor datorii pe cale
notarială, Decretul nr. 40/1953 privitor la procedura succesorală
notarială, Decretul nr. 377/1960 pentru organizarea și
funcționarea Notariatului de Stat și Regulamentul privind
aplicarea dispozițiilor Decretului nr. 377/1960 pentru organizarea
și funcționarea Notariatului de Stat, aprobat prin H.C.M.
nr. 1.518/1960, precum și orice alte dispoziții contrare se
abrogă.
N O T Ă:

Reproducem mai jos prevederile art. II din Ordonanța de
urgență a Guvernului nr. 166/2008 pentru modificarea art. 16
lit. a) din Legea notarilor publici și a activității notariale
nr. 36/1995 care nu se regăsesc în forma republicată a Legii
nr. 36/1995 și care se aplică, în continuare, ca dispoziții proprii
ale actului modificator:
ăArt. II. — Concursul de admitere în profesia de notar aflat în
curs de derulare la data intrării în vigoare a prezentei ordonanțe
de urgență rămâne supus dispozițiilor în vigoare la data
anunțării acestuia.”

*) Prezenta lege a fost publicată în Monitorul Oficial al României, Partea I, nr. 92 din 16 mai 1995.
**) A se vedea Ordinul ministrului justiției nr. 710/C/1995 pentru adoptarea Regulamentului de punere în aplicare a Legii notarilor publici și a activității
notariale nr. 36/1995, publicat în Monitorul Oficial al României, Partea I, nr. 176 din 8 august 1995, cu modificările și completările ulterioare.

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2011 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

330

120

1.

Monitorul Oficial, Partea I

900

1.200

2.

Monitorul Oficial, Partea I, limba maghiară

144

1.500

140

3.

Monitorul Oficial, Partea a II-a

245

2.250

200

4.

Monitorul Oficial, Partea a III-a

370

430

40

5.

Monitorul Oficial, Partea a IV-a

5.270

1.720

160

6.

Monitorul Oficial, Partea a VI-a

300

1.600

150

7.

Monitorul Oficial, Partea a VII-a

35

540

8.

Colecția Legislația României

4

450

9.

Colecția Hotărâri ale Guvernului României

12

750

50
120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2011 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

100

250

630

1.510

3.320

1.000

2.500

6.250

15.000

33.000

Autentic+ExpertMO

130

330

830

1.990

4.380

1.300

3.250

8.130

19.510

42.920

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

60

150

380

910

2.000

600

1.500

3.750

9.000

19.800

ExpertMO

120

300

750

1.800

3.960

1.200

3.000

7.500

18.000

39.600

Autentic+ExpertMO

150

380

950

2.280

5.020

1.500

3.750

9.380

22.510

49.520

Colecția Monitorul Oficial în format electronic PDF, oricare dintre părțile acestuia

50 lei/an

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica online comanda.
Gabriel S. Popa

Motivul: Format electronic AUTENTIC, conform Legii nr. 202/1998, republicata.
Locatia: Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 732/18.X.2011 conține 16 pagini.

Prețul: 3,20 lei

&JUYDGY|526938]
ISSN 1453—4495

