Anul 179 (XXIII) — Nr. 317

PARTEA I

LEGI, DECRETE, HOTĂRÂRI ȘI ALTE ACTE

Luni, 9 mai 2011

SUMAR

Pagina

Pagina
lit. a) și ale art. 111 alin. (1) lit. c) din Ordonanța de
urgență a Guvernului nr. 195/2002 privind circulația pe
drumurile publice ........................................................

DECIZII ALE CURȚII CONSTITUȚIONALE

8–9

10–11

Decizia nr. 205 din 10 februarie 2011 referitoare la excepția de
neconstituționalitate a dispozițiilor art. 304 pct. 9 din
Codul de procedură civilă..........................................

2–3

Decizia nr. 255 din 22 februarie 2011 referitoare la excepția de
neconstituționalitate a dispozițiilor art. 5 alin. (2) teza a
doua și art. 33 alin. (3) din Legea nr. 85/2006 privind
procedura insolvenței ................................................

Decizia nr. 360 din 22 martie 2011 referitoare la excepția de
neconstituționalitate a dispozițiilor Ordonanței de
urgență a Guvernului nr. 134/2005 pentru modificarea
și completarea Ordonanței de urgență a Guvernului
nr. 43/2002 privind Direcția Națională Anticorupție ....

3–5

Decizia nr. 260 din 22 februarie 2011 referitoare la excepția de
neconstituționalitate a dispozițiilor art. 318 din Codul
de procedură civilă ....................................................

Decizia nr. 369 din 22 martie 2011 referitoare la excepția de
neconstituționalitate a dispozițiilor art. 30 alin. 1,
art. 31 și art. 34 din Codul de procedură civilă ..........

11–12

5–6

Decizia nr. 295 din 24 februarie 2011 referitoare la excepția de
neconstituționalitate a dispozițiilor art. 4041 și ale
art. 4042 din Codul de procedură civilă ......................

6–8

Decizia nr. 374 din 22 martie 2011 referitoare la excepția de
neconstituționalitate a dispozițiilor art. 15 alin. (2) din
Ordonanța de urgență a Guvernului nr. 23/2008 privind
pescuitul și acvacultura ..............................................

13–14

Decizia nr. 375 din 22 martie 2011 referitoare la excepția de
neconstituționalitate a dispozițiilor art. 156 din Codul
de procedură civilă ....................................................

14–15

Decizia nr. 325 din 10 martie 2011 referitoare la excepția de
neconstituționalitate a dispozițiilor art. 101 alin. (3)

2

MONITORUL OFICIAL AL ROMÂNIEI, PARTEA I, Nr. 317/9.V.2011

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 205
din 10 februarie 2011

referitoare la excepția de neconstituționalitate a dispozițiilor art. 304 pct. 9
din Codul de procedură civilă
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Fabian Niculae

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 304 pct. 9 din Codul de procedură civilă,
excepție ridicată de Emilia Adela Lazăr în Dosarul
nr. 5.095/107/2008 al Curții de Apel Alba Iulia — Secția conflicte
de muncă și asigurări sociale și care face obiectul Dosarului
nr. 18D/2011 al Curții Constituționale.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în dosarele
nr. 19D—27D/2011, având ca obiect excepția de
neconstituționalitate a dispozițiilor art. 304 pct. 9 din Codul de
procedură civilă, excepție ridicată de Cornelia Farcașiu, Mariana
Ranza, Petru Zuga, Roland Salber, Nicolae Chirilă Borca,
Mărioara Dandea, Maria Cîndescu, Maria Florea și Maria
Moiseș în dosarele nr. 5.091/107/2008, nr. 5.092/107/2008,
nr. 6.023/107/2008, nr. 5.110/107/2008, nr. 6.020/107/2008,
nr. 5.065/107/2008, nr. 5.094/107/2008, nr. 5.067/107/2008 și
nr. 5.098/107/2008 ale Curții de Apel Alba Iulia — Secția
conflicte de muncă și asigurări sociale.
La apelul nominal se constată lipsa părților, față de care
procedura de citare este legal îndeplinită.
Având în vedere obiectul excepției de neconstituționalitate
în dosarele mai sus menționate, Curtea, din oficiu, pune în
discuție conexarea dosarelor nr. 19D—27D/2011 la Dosarul
nr. 18D/2011, care este primul înregistrat.
Reprezentantul Ministerului Public arată că este de acord cu
conexarea cauzelor. Curtea, în temeiul dispozițiilor art. 53
alin. (5) din Legea nr. 47/1992, dispune conexarea dosarelor
nr. 19D—27D/2011 la Dosarul nr. 18D/2011, care este primul
înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarelor, reține următoarele:
Prin încheierile din 6 decembrie 2010, pronunțate în dosarele
nr. 5.095/107/2008, nr. 5.091/107/2008, nr. 5.092/107/2008,
nr. 6.023/107/2008, nr. 5.110/107/2008, nr. 6.020/107/2008,
nr. 5.065/107/2008, nr. 5.094/107/2008, nr. 5.067/107/2008 și
nr. 5.098/107/2008, Curtea de Apel Alba Iulia — Secția
conflicte de muncă și asigurări sociale a sesizat Curtea
Constituțională cu excepția de neconstituționalitate a
prevederilor art. 304 pct. 9 din Codul de procedură civilă.

Excepția a fost invocată de Emilia Adela Lazăr, Cornelia
Farcașiu, Mariana Ranza, Petru Zuga, Roland Salber, Nicolae
Chirilă Borca, Mărioara Dandea, Maria Cîndescu, Maria Florea
și Maria Moiseș, în dosare având ca obiect pretenții.
În motivarea excepției de neconstituționalitate autorii
acesteia susțin, în esență, că prin textul de lege criticat se
creează o diferență între cei ale căror litigii au deschisă și calea
de atac a apelului și cei pentru ale căror litigii este reglementată
doar calea de atac a recursului. Totodată, prin aplicarea acestor
dispoziții se ajunge la o prelungire nejustificată a procesului.
Curtea de Apel Alba Iulia — Secția conflicte de muncă și
asigurări sociale consideră că textele legale criticate sunt
constituționale.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 304 pct. 9 din Codul de procedură civilă, care au
următorul conținut: ăModificarea sau casarea unor hotărâri se
poate cere în următoarele situații, numai pentru motive de
nelegalitate: [...]
9. când hotărârea pronunțată este lipsită de temei legal ori a
fost dată cu încălcarea sau aplicarea greșită a legii.”
În opinia autorilor excepției de neconstituționalitate, textele
de lege criticate sunt contrare prevederilor constituționale ale
art. 16 alin. (1) privind egalitatea în fața legii și ale art. 21 alin (3)
privind dreptul la un proces echitabil.
Examinând excepția, Curtea constată că s-a mai pronunțat
asupra dispozițiilor criticate, prin raportare la critici similare,
constatând că sunt constituționale. Astfel, prin Decizia nr. 65 din
31 ianuarie 2008, publicată în Monitorul Oficial al României,
Partea I, nr. 117 din 14 februarie 2008, Curtea a constatat că
dispozițiile art. 304 pct. 9 din Codul de procedură civilă, care
constituie temeiul de drept al controlului judiciar exercitat pe
calea recursului, nu relevă niciun fine de neconstituționalitate.
Curtea a statuat că acestea reprezintă norme de procedură
ce au fost adoptate de legiuitor în cadrul competenței sale
constituționale consacrate prin dispozițiile art. 126 alin. (2) din
Legea fundamentală, potrivit cărora ăCompetența instanțelor
judecătorești și procedura de judecată sunt prevăzute numai
prin lege”.

MONITORUL OFICIAL AL ROMÂNIEI, PARTEA I, Nr. 317/9.V.2011
Întrucât nu au intervenit elemente noi, de natură a determina
reconsiderarea jurisprudenței Curții, atât soluția, cât și
considerentele cuprinse în această decizie își păstrează
valabilitatea și în prezenta cauză.
De asemenea, Curtea observă că, în cadrul procedurii de
judecată aplicabile litigiilor de muncă, recursul are un caracter
devolutiv, fiind incidente dispozițiile art. 3041 din Codul de
procedură civilă, în care, ca și în cazul apelului, instanța de
recurs judecă atât sub aspectul legalității, cât și sub acela al
temeiniciei, nelimitându-se să examineze hotărârea pronunțată

3

de prima instanță exclusiv pentru motivele de casare prevăzute
în art. 304 din Codul de procedură civilă. Legiuitorul a prevăzut
caracterul devolutiv al recursului în această materie, întrucât
hotărârile judecătorești pronunțate în primă instanță nu sunt
supuse apelului, ca o cale devolutivă de atac.
În consecință, Curtea constată că această specificitate a
procedurii de judecată aplicabile litigiilor de muncă justifică
caracterul devolutiv al recursului, fără a fi încălcate prevederile
art. 16 din Constituție.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 304 pct. 9 din Codul de procedură civilă,
excepție ridicată de Emilia Adela Lazăr, Cornelia Farcașiu, Mariana Ranza, Petru Zuga, Roland Salber, Nicolae Chirilă Borca,
Mărioara Dandea, Maria Cîndescu, Maria Florea și Maria Moiseș în dosarele nr. 5.095/107/2008, nr. 5.091/107/2008,
nr. 5.092/107/2008, nr. 6.023/107/2008, nr. 5.110/107/2008, nr. 6.020/107/2008, nr. 5.065/107/2008, nr. 5.094/107/2008,
nr. 5.067/107/2008 și nr. 5.098/107/2008 ale Curții de Apel Alba Iulia — Secția conflicte de muncă și asigurări sociale.
Definitivă și general obligatorie.
Pronunțată în ședința publică din data de 10 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae
CURTEA CONSTITUȚIONALĂ

D E C I Z I A Nr. 255
din 22 februarie 2011

referitoare la excepția de neconstituționalitate a dispozițiilor art. 5 alin. (2) teza a doua
și art. 33 alin. (3) din Legea nr. 85/2006 privind procedura insolvenței
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 5 alin. (2) teza a doua și art. 33 alin. (3) din
Legea nr. 85/2006 privind procedura insolvenței, excepție
ridicată de Societatea Comercială ăEsteuro Plast Group” —
S.R.L. din comuna Boldești-Scăeni, județul Prahova, în Dosarul
nr. 3.231/105/2009 al Tribunalului Prahova — Secția comercială
și de contencios administrativ — Biroul faliment și care face
obiectul Dosarului nr. 1.334D/2010 al Curții Constituționale.
La apelul nominal se constată lipsa părților, față de care
procedura de citare a fost legal îndeplinită.
Președintele dispune a se face apelul și în Dosarul
nr. 1.335D/2010, având ca obiect excepția de neconstituționalitate a dispozițiilor art. 5 alin. (2) teza a doua și art. 33 alin. (3)

din Legea nr. 85/2006 privind procedura insolvenței, excepție
ridicată de Societatea Comercială ăCristexim Rol 2002” —
S.R.L. din comuna Blejoi, județul Prahova, în Dosarul
nr. 6.208/105/2009 al Tribunalului Prahova — Secția comercială
și de contencios administrativ — Biroul faliment.
La apelul nominal se constată lipsa părților, față de care
procedura de citare a fost legal îndeplinită.
Având în vedere identitatea de obiect a excepției de
neconstituționalitate în dosarele mai sus menționate, Curtea, din
oficiu, pune în discuție conexarea Dosarului nr. 1.335D/2010 la
Dosarul nr. 1.334D/2010, care este primul înregistrat.
Reprezentantul Ministerului Public arată că este de acord cu
conexarea cauzelor. Curtea, în temeiul dispozițiilor art. 53
alin. (5) din Legea nr. 47/1992, dispune conexarea Dosarului
nr. 1.335D/2010 la Dosarul nr. 1.334D/2010.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.
C U R T E A,

având în vedere actele și lucrările dosarelor, reține următoarele:

4

MONITORUL OFICIAL AL ROMÂNIEI, PARTEA I, Nr. 317/9.V.2011

Prin încheierile din 12 martie 2010, pronunțate în dosarele
nr. 3.231/105/2009 și nr. 6.208/105/2009, Tribunalul Prahova —
Secția comercială și de contencios administrativ — Biroul
faliment a sesizat Curtea Constituțională pentru
soluționarea excepției de neconstituționalitate a
prevederilor art. 5 alin. (2) teza a doua și art. 33 alin. (3) din
Legea nr. 85/2006 privind procedura insolvenței.
Excepția a fost invocată de Societatea Comercială ăEsteuro
Plast Group” — S.R.L. din Boldești-Scăeni și de Societatea
Comercială ăCristexim Rol 2002” — S.R.L. din comuna Blejoi în
cauze având ca obiect cereri privind deschiderea procedurii
insolvenței.
În motivarea excepției de neconstituționalitate autorii
excepției consideră că dispozițiile legale criticate stabilesc un
drept discreționar al instanței de judecată de a proteja și garanta
doar anumite drepturi invocate de către părți. De asemenea,
dispozițiile art. 33 din Legea nr. 85/2006, dacă se interpretează
în sensul că nu instituie obligativitatea cauțiunii, creează
discriminări între creditori și debitori, întrucât aceștia din urmă,
în cazul în care nu au solicitat depunerea acestei cauțiuni, nu
mai au posibilitatea de a se dezdăuna pentru prejudiciile
provocate prin promovarea abuzivă a cererii.
Tribunalul Prahova — Secția comercială și de
contencios administrativ — Biroul faliment consideră că
excepția de neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului consideră că dispozițiile legale atacate
sunt constituționale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctul de vedere al
Avocatului Poporului, rapoartele întocmite de judecătorulraportor, concluziile procurorului, dispozițiile de lege criticate,
raportate la prevederile Constituției, precum și Legea nr. 47/1992,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 5 alin. (2) teza a doua și art. 33 alin. (3) din
Legea nr. 85/2006 privind procedura insolvenței, publicată în
Monitorul Oficial al României, Partea I, nr. 359 din 21 aprilie
2006, prevederi care au următorul cuprins:
— Art. 5 alin. (2) teza a doua: ăOrganele prevăzute la alin. (1)
trebuie să asigure efectuarea cu celeritate a actelor și
operațiunilor prevăzute de prezenta lege, precum și realizarea
în condițiile legii a drepturilor și obligațiilor celorlalți participanți
la aceste acte și operațiuni.”;
— Art. 33 alin. (3): ăLa cererea debitorului, judecătorul-sindic
îi poate obliga pe creditorii care au introdus cererea să
consemneze, în termen de 15 zile, la o bancă, o cauțiune de cel
mult 10% din valoarea creanțelor. Cauțiunea va fi restituită
creditorilor, dacă cererea lor va fi admisă. Dacă cererea va fi
respinsă, cauțiunea va fi folosită pentru a acoperi pagubele
suferite de debitori. Dacă nu este consemnată în termen
cauțiunea, cererea introductivă va fi respinsă.”

Dispozițiile legale ale art. 33 alin. (3) au fost modificate prin
Legea nr. 169/2010, publicată în Monitorul Oficial al României,
Partea I, nr. 505 din 21 iulie 2010, și au următorul conținut:
ăLa cererea debitorului, judecătorul-sindic îi poate obliga pe
creditorii care au introdus cererea să consemneze, în termen de
5 zile, la o bancă, o cauțiune de cel mult 10% din valoarea
creanțelor. Cauțiunea va fi restituită creditorilor, dacă cererea lor
va fi admisă. Dacă cererea va fi respinsă, cauțiunea va fi folosită
pentru a acoperi pagubele suferite de debitori. Dacă nu este
consemnată în termen cauțiunea, cererea introductivă va fi
respinsă”.
În opinia autorilor excepției de neconstituționalitate,
prevederile legale criticate contravin dispozițiilor art. 21
referitoare la accesul liber la justiție din Constituție, precum și
art. 6 paragraful 1 privind dreptul la un proces echitabil din
Convenția pentru apărarea drepturilor omului și a libertăților
fundamentale.
Curtea constată că, ulterior sesizării sale, dispozițiile art. 33
alin. (3) din Legea nr. 85/2006 privind procedura insolvenței au
fost modificate prin Legea nr. 169/2010, însă soluția legislativă
inițială a fost preluată în noua reglementare. În aceste condiții,
Curtea urmează a se pronunța asupra noilor dispoziții, cu
modificările aduse prin Legea nr. 169/2010.
Examinând excepția de neconstituționalitate, Curtea reține
că s-a pronunțat asupra dispozițiilor art. 33 alin. (3) din Legea
nr. 85/2006 prin mai multe decizii și, răspunzând unor critici
asemănătoare, a statuat constant că prevederile respective sunt
în acord cu dispozițiile constituționale.
Astfel, de exemplu, prin Decizia nr. 484 din 6 mai 2008,
publicată în Monitorul Oficial al României, Partea I, nr. 430 din
9 iunie 2008, Curtea a constatat că dispozițiile art. 33 alin. (3) din
Legea nr. 6 privind procedura insolvenței permit instanței de
judecată ca, ținând seama de circumstanțele cauzei, să
aprecieze asupra caracterului eventual șicanator al cererii
creditorului de deschidere a procedurii insolvenței și să
stabilească o cauțiune de natură să descurajeze cererile
nefundamentate sau exercitarea cu rea-credință a drepturilor
procesuale. Totodată, depunerea cauțiunii constituie o garanție,
în sensul că, în urma respingerii cererii, debitorul va putea cere
și obține despăgubiri pentru pagubele suferite datorită
deschiderii nejustificate a procedurii insolvenței.
De altfel, cu privire la constituționalitatea măsurii obligării la
plata unei cauțiuni, stabilită printr-un act normativ, Curtea s-a
mai pronunțat prin Decizia nr. 126 din 4 iulie 2000, publicată în
Monitorul Oficial al României, Partea I, nr. 447 din 11 septembrie
2000. Prin acea decizie s-a statuat că stabilirea unor condiții
privind exercitarea unor drepturi de natură să împiedice abuzul
de drept nu constituie o îngrădire a accesului la justiție sau a
altor drepturi constituționale.
Întrucât nu au intervenit elemente noi, de natură a determina
reconsiderarea jurisprudenței Curții, atât soluția, cât și
considerentele cuprinse în aceste decizii își păstrează
valabilitatea și în prezenta cauză.
Curtea nu poate reține nici critica de neconstituționalitate a
dispozițiilor art. 5 alin. (2) teza a doua din Legea nr. 85/2006
privind procedura insolvenței prin raportare la prevederile
art. 21 alin. (3) din Constituție, întrucât textul respectiv nu
încălca nicio normă constituțională, el instituind obligația
organelor care aplică procedura insolvenței de a asigura
protecția intereselor tuturor participanților la numita procedură,
în condiții de celeritate, părțile interesate putând să apeleze la
instanțele judecătorești, în condițiile legii, și să uzeze de toate
garanțiile procesuale pentru apărarea drepturilor lor.

MONITORUL OFICIAL AL ROMÂNIEI, PARTEA I, Nr. 317/9.V.2011

5

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 5 alin. (2) teza a doua și art. 33 alin. (3) din
Legea nr. 85/2006 privind procedura insolvenței, excepție ridicată de Societatea Comercială ăEsteuro Plast Group” — S.R.L. din
Boldești-Scăeni, județul Prahova, în Dosarul nr. 3.231/105/2009 al Tribunalului Prahova — Secția comercială și de contencios
administrativ — Biroul faliment și de Societatea Comercială ăCristexim Rol 2002” — S.R.L. din comuna Blejoi în Dosarul
nr. 6.208/105/2009 al aceleiași instanțe.
Definitivă și general obligatorie.
Pronunțată în ședința publică din data de 22 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

CURTEA CONSTITUȚIONALĂ

D E C I Z I A Nr. 260
din 22 februarie 2011

referitoare la excepția de neconstituționalitate a dispozițiilor art. 318 din Codul de procedură civilă
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Tudorel Toader
Fabian Niculae

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a dispozițiilor art. 318 din Codul de procedură civilă, excepție
ridicată de Bogdan Viorel Rădulescu în Dosarul
n r. 26.437/3/CV/2009 al Tribunalului București — Secția a IX-a
contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.

încetarea unor raporturi de muncă sau în cele de ădrept
administrativ nu sunt reglementate 3 grade de jurisdicție,
respectiv două căi de atac”, iar prin faptul că alte persoane
beneficiază, în alte materii, de două căi de atac, respectiv de
3 grade de jurisdicție se instituie o discriminare, fiind astfel
înfrânte art. 16 și 21 din Constituție.
Tribunalul București — Secția a IX-a contencios
administrativ și fiscal apreciază că excepția de
neconstituționalitate este neîntemeiată, întrucât textele de lege
criticate sunt norme de procedură pe care legiuitorul este abilitat
să le instituie în temeiul art. 126 alin. (2) din Constituție, cu
condiția ca acestea să nu contravină principiilor consacrate de
Legea fundamentală. Tribunalul consideră că atât accesul, cât
și folosirea căilor de atac se exercită în formele și condițiile
procedurale instituite prin lege.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

C U R T E A,

având în vedere actele și lucrările dosarului, reține următoarele:
Prin Încheierea din 13 mai 2010, pronunțată în Dosarul
nr. 26.437/3/CV/2009, Tribunalul București — Secția a IX-a
contencios administrativ și fiscal a sesizat Curtea
Constituțională pentru soluționarea excepției de
neconstituționalitate a prevederilor art. 318 din Codul de
procedură civilă.
Excepția a fost invocată de Bogdan Viorel Rădulescu într-un
dosar având ca obiect soluționarea unei contestații în anulare.
În motivarea excepției de neconstituționalitate autorul
acesteia susține că dispozițiile art. 318 din Codul de procedură
civilă sunt neconstituționale, întrucât în litigiile care au ca obiect

C U R T E A,

examinând încheierea de sesizare, raportul întocmit de
judecătorul-raportor, susținerile părților, concluziile procurorului,
dispozițiile de lege criticate, raportate la prevederile Constituției,
precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. 318 din Codul de procedură civilă, prevederi
care au următorul cuprins: ăHotărârile instanțelor de recurs mai

6

MONITORUL OFICIAL AL ROMÂNIEI, PARTEA I, Nr. 317/9.V.2011

pot fi atacate cu contestație când dezlegarea dată este rezultatul
unei greșeli materiale sau când instanța, respingând recursul
sau admițându-l numai în parte, a omis din greșeală să
cerceteze vreunul dintre motivele de modificare sau de casare.”
În opinia autorului excepției de neconstituționalitate,
prevederile legale criticate contravin dispozițiilor constituționale
ale art. 16 privind egalitatea în fața legii și a autorităților publice
și art. 21 privind accesul liber la justiție, precum și art. 6
paragraful 1 din Convenția pentru apărarea drepturilor omului și
a libertăților fundamentale.
Examinând excepția de neconstituționalitate, Curtea reține
că s-a mai pronunțat asupra dispozițiilor legale criticate, prin
raportare la critici similare, constatând că sunt constituționale.
Astfel, prin Decizia nr. 1.551 din 17 noiembrie 2009, publicată
în Monitorul Oficial al României, Partea I, nr. 51 din 22 ianuarie
2010, s-a reținut că dispozițiile art. 318 din Codul de procedură
civilă reglementează contestația în anulare specială, care este
o cale de atac extraordinară, ce se poate exercita în cazurile
limitativ prevăzute de lege numai împotriva hotărârilor
pronunțate de instanțele de recurs. Așa cum rezultă în mod
univoc din textul de lege criticat, calea procedurală a contestației
în anulare specială poate fi utilizată de părțile care au participat
la soluționarea recursului și este limitată la cazurile în care
dezlegarea dată este rezultatul unei greșeli materiale sau al
omisiunii instanței de a cerceta vreunul dintre motivele de
modificare sau de casare invocate de recurent. În ceea ce

privește obiectul contestației în anulare specială, acesta este
format dintr-o singură categorie de hotărâri, respectiv doar din
hotărârile pronunțate de instanțele de recurs.
Prin aceeași decizie, Curtea a mai constatat că pretinsa
încălcare a art. 16 din Constituție privind egalitatea în drepturi a
cetățenilor nu poate fi reținută, deoarece reglementarea este
aplicabilă în cazul tuturor persoanelor aflate în situația prevăzută
de ipoteza normei, fără nicio distincție, și anume părților care au
participat la soluționarea recursului a cărui dezlegare este
rezultatul unei greșeli materiale sau al omisiunii instanței de a
cerceta vreunul dintre motivele de modificare sau de casare.
Cu același prilej, Curtea a stabilit că legiuitorul este suveran
în a reglementa diferit accesul la o cale extraordinară de atac în
raport cu căile extraordinare de atac, întrucât aceasta, prin
definiție, are caracter de excepție și deci poate fi valorificată
numai în cazurile expres și limitativ prevăzute de lege, în caz
contrar existând riscul producerii unor perturbări majore ale
stabilității și securității raporturilor juridice.
De altfel, art. 126 alin. (2) și art. 129 din Constituție atribuie
exclusiv legiuitorului prerogativa stabilirii competenței și
procedurii de judecată, inclusiv a condițiilor de exercitare a căilor
de atac.
Întrucât nu au intervenit elemente noi, de natură să
determine schimbarea jurisprudenței Curții, atât soluția
pronunțată prin decizia menționată, cât și considerentele
acesteia sunt valabile și în prezenta cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 318 din Codul de procedură civilă, excepție
ridicată de Bogdan Viorel Rădulescu în Dosarul nr. 26.437/3/CV/2009 al Tribunalului București — Secția a IX-a contencios
administrativ și fiscal.
Definitivă și general obligatorie.
Pronunțată în ședința publică din data de 22 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae
CURTEA CONSTITUȚIONALĂ

D E C I Z I A Nr. 295
din 24 februarie 2011

referitoare la excepția de neconstituționalitate a dispozițiilor art. 4041 și ale art. 4042
din Codul de procedură civilă
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Fabian Niculae

— președinte
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.

Pe rol se află soluționarea excepției de neconstituționalitate
a dispozițiilor art. 4041 și ale art. 4042 din Codul de procedură
civilă, excepție ridicată de Árpád Osvath în Dosarul
nr. 33.744/299/2009 al Judecătoriei Sectorului 1 București.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate.

MONITORUL OFICIAL AL ROMÂNIEI, PARTEA I, Nr. 317/9.V.2011

7

C U R T E A,

C U R T E A,

având în vedere actele și lucrările dosarului, reține următoarele:
Prin Încheierea din 12 ianuarie 2011, pronunțată în Dosarul
nr. 33.744/299/2009, Judecătoria Sectorului 1 București a
sesizat Curtea Constituțională cu soluționarea excepției de
neconstituționalitate a prevederilor art. 4041 și ale art. 4042
din Codul de procedură civilă.
Excepția a fost invocată de Árpád Osvath într-o cauză având
ca obiect soluționarea unei contestații la executare silită.
În motivarea excepției de neconstituționalitate autorul
acesteia consideră că reglementările criticate sunt
neconstituționale, întrucât îngrădesc dreptul la apărare al
creditorului, având în vedere că desființarea actelor de
executare silită nu este de natură să determine, în mod automat,
restabilirea situației anterioare, cu atât mai mult cu cât aceasta
nu presupune numai ca executarea silită ăsă fie nelegală”, ci și
să fie efectuată fără un drept, respectiv în absența unui titlu
executoriu. În plus, dispozițiile criticate permit debitorului să
obțină un titlu executoriu împotriva creditorului fără a recurge la
competența de drept comun a instanțelor judecătorești. De
asemenea, autorul susține că, pentru a se respecta principiul
egalității cetățenilor în fața legii și dreptul la un proces echitabil,
este necesar ca restabilirea situației anterioare să se poată
dispune doar în cadrul unui proces distinct.
Judecătoria Sectorului 1 București apreciază că excepția
este neîntemeiată. Instanța consideră că întoarcerea executării
nu intervine în mod automat, ci la cererea celui interesat,
respectându-se principiul disponibilității ce guvernează procesul
civil, aspect expres precizat în cuprinsul art. 4042 alin. 1 și 3 din
Codul de procedură civilă. Potrivit alineatului final al art. 4042,
debitorul executat poate formula și o acțiune separată, în fața
instanțelor de drept comun, în situația în care nu a formulat o
cerere de întoarcere a executării silite în fața instanței ce a
judecat contestația la executare ori dacă aceasta a rămas
nesoluționată.
Aceste prevederi procedurale nu contravin principiului
egalității cetățenilor în fața legii, fiind aplicabile tuturor celor aflați
într-o situație similară, ci doar ăorganizează” efectele hotărârii
de admitere a contestației la executare. Cum, potrivit art. 372
din Codul de procedură civilă, executarea silită se efectuează
numai în temeiul unui titlu executoriu, prin desființarea acestuia
nu numai că încetează executarea, dar dispare fundamentul
juridic al tuturor actelor de executare deja realizate, ceea ce
impune anularea acestora (quod nullum est, nullum producit
effectum). Desființarea titlului executoriu produce efecte
retroactive, astfel încât din punct de vedere juridic se consideră
că dispozițiile sale nu au existat niciodată. În consecință, toate
actele de executare care s-au efectuat în temeiul său sunt lovite
de nulitate, fiind subsecvente unui act care nu este valabil,
potrivit art. 3791 din Codul de procedură civilă.
Desființarea acestor acte poate fi dispusă numai de instanța
judecătorească, în urma examinării temeiniciei și legalității lor
în contradictoriu cu creditoarea ce se bucură de dreptul la
apărare și de toate garanțiile unui proces echitabil. La
soluționarea cererii de întoarcere a executării, de asemenea,
numai instanțele judecătorești sunt competente să stabilească
dacă cel care o solicită este sau nu îndreptățit să obțină
restituirea bunului ori a valorii luate prin executare silită.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

examinând încheierea de sesizare, raportul întocmit de
judecătorul-raportor, concluziile procurorului, dispozițiile de lege
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
art. 4041 și art. 4042 din Codul de procedură civilă, texte de lege
care au următorul conținut:
— Art. 4041: ăÎn toate cazurile în care se desființează titlul
executoriu sau însăși executarea silită, cel interesat are dreptul
la întoarcerea executării, prin restabilirea situației anterioare
acesteia.
Bunurile asupra cărora s-a făcut executarea se vor restitui
celui îndreptățit.
În cazul în care executarea silită s-a făcut prin vânzarea unor
bunuri mobile, întoarcerea executării se va face prin restituirea
de către creditor a sumei rezultate din vânzare, actualizată în
funcție de rata inflației, cu excepția situației când își găsește
aplicare art. 449.”;
—Art. 4042: ăÎn cazul în care instanța judecătorească a
desființat titlul executoriu sau actele de executare, la cererea
celui interesat, va dispune, prin aceeași hotărâre, și asupra
restabilirii situației anterioare executării.
Dacă instanța care a desființat hotărârea executată a dispus
rejudecarea în fond a procesului și nu a luat măsura restabilirii
situației anterioare executării, această măsură se va putea
dispune de instanța care rejudecă fondul.
Dacă nu s-a dispus restabilirea situației anterioare executării
în condițiile alin. 1 și 2, cel îndreptățit o va putea cere instanței
judecătorești competente potrivit legii.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 16 alin. (1) și (2) privind egalitatea în fața legii,
art. 21 alin. (1), (2) și (3) privind liberul acces la justiție, art. 24
alin. (1) privind dreptul la apărare, art. 53 alin. (1) privind
restrângerea exercițiului unor drepturi și al unor libertăți și
art. 129 alin. (1) privind folosirea căilor de atac.
Examinând excepția de neconstituționalitate, Curtea
constată că asupra constituționalității prevederilor art. 4041 și
ale art. 4042 din Codul de procedură civilă, s-a pronunțat prin
mai multe decizii și, răspunzând unor critici asemănătoare, a
statuat constant că prevederile respective sunt în acord cu
dispozițiile constituționale.
Astfel, prin Decizia nr. 627 din 28 aprilie 2009, publicată în
Monitorul Oficial al României, Partea I, nr. 447 din 30 iunie 2009,
Curtea a statuat că dispozițiile art. 4041 din Codul de procedură
civilă se referă exclusiv la cazurile în care a fost desființat titlul
executoriu sau însăși executarea silită. Desființarea acestor acte
putea fi dispusă numai de instanța judecătorească, în urma
examinării temeiniciei și legalității lor. La soluționarea cererii de
întoarcere a executării, de asemenea, numai instanțele
judecătorești sunt competente să stabilească dacă cel care o
solicită este sau nu îndreptățit să obțină restituirea bunului ori a
valorii luate prin executarea silită. În această privință, art. 4041
alin. 2 din Codul de procedură civilă prevede că ăBunurile asupra
cărora s-a făcut executarea se vor restitui celui îndreptățit”.
Creditorul are dreptul neîngrădit de a cere în justiție valorificarea
creanțelor sale și, la nevoie, executarea silită a acestora, iar
debitorul și orice altă persoană interesată au dreptul să conteste,
tot în justiție, titlul executoriu și executarea silită însăși.
De asemenea, prin aceeași decizie, Curtea a reținut că
procedura contestației la executare asigură garanții suficiente
pentru protecția dreptului de proprietate al tuturor părților
implicate în proces, prin însuși faptul că le oferă posibilitatea de
a contesta executarea, de a solicita suspendarea acesteia, iar,

8

MONITORUL OFICIAL AL ROMÂNIEI, PARTEA I, Nr. 317/9.V.2011

în cazul admiterii contestației și desființării titlului executoriu sau
a însăși executării silite, persoanele interesate au dreptul la
întoarcerea executării prin restabilirea situației anterioare
acesteia.

Întrucât nu au intervenit elemente noi, de natură a determina
reconsiderarea jurisprudenței Curții, atât soluția, cât și
considerentele cuprinse în această decizie își păstrează
valabilitatea și în prezenta cauză.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1— 3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 4041 și ale art. 4042 din Codul de procedură
civilă, excepție ridicată de Árpád Osvath în Dosarul nr. 33.744/299/2009 al Judecătoriei Sectorului 1 București.
Definitivă și general obligatorie.
Pronunțată în ședința publică din data de 24 februarie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae
CURTEA CONSTITUȚIONALĂ

D E C I Z I A Nr. 325
din 10 martie 2011

referitoare la excepția de neconstituționalitate a dispozițiilor art. 101 alin. (3) lit. a) și ale art. 111
alin. (1) lit. c) din Ordonanța de urgență a Guvernului nr. 195/2002
privind circulația pe drumurile publice
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Tudorel Toader
Puskas Valentin Zoltan
Marieta Safta

— președinte
— judecător
— judecător
— judecător
— judecător
— judecător
— judecător
— judecător
— prim-magistrat-asistent

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 101 alin. (3) lit. a) și ale art. 111 alin. (1) lit. c)
din Ordonanța de urgență a Guvernului nr. 195/2002 privind
circulația pe drumurile publice, excepție ridicată de Ionuț Claudiu
Bucur în Dosarul nr. 24.116/301/2009 al Judecătoriei Sectorului 3
București — Secția civilă.
La apelul nominal lipsesc părțile, față de care procedura de
citare este legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
inadmisibilă, arătând că prin criticile formulate se solicită, în
realitate, modificarea textelor de lege ce fac obiectul excepției.
C U R T E A,

având în vedere actele și lucrările dosarului, reține următoarele:
Prin Încheierea din 26 aprilie 2010, pronunțată în Dosarul
nr. 24.116/301/2009, Judecătoria Sectorului 3 București —
Secția civilă a sesizat Curtea Constituțională cu excepția de

neconstituționalitate a dispozițiilor art. 101 alin. (3) lit. a) și
ale art. 111 alin. (1) lit. c) din Ordonanța de urgență a
Guvernului nr. 195/2002 privind circulația pe drumurile
publice, excepție ridicată de Ionuț Claudiu Bucur.
În motivarea excepției de neconstituționalitate se susține
că, în actuala reglementare, orice accident rutier în care nu se
respectă o regulă privind prioritatea de trecere, indiferent de
pagubele cauzate sau de circumstanțele în care a avut loc, are
drept consecință reținerea permisului de conducere al unuia
dintre conducătorii auto implicați în accident și suspendarea
dreptului de a conduce. Astfel, chiar dacă părțile, respectiv
conducătorii auto implicați în accident ar avea toate pagubele
acoperite și nu ar solicita suspendarea permisului auto, chiar
dacă instanțele ar fi de acord cu faptul că modul de producere
al accidentului sau pagubele rezultate din acesta nu impun o
sancțiune complementară, totuși nu s-ar putea ajunge la o
asemenea soluție. Se mai susține că acțiunea în justiție pentru
anularea sancțiunii complementare a suspendării exercitării
dreptului de a conduce nu este admisibilă pe cale separată în
actuala reglementare. În opinia autorului excepției, ăeste în
contradicție cu reglementările constituționale invocate ca o
instanță să nu aibă posibilitatea practică de a admite cererea de
anulare a unei măsuri, măsură ce chiar legiuitorul a înțeles că
este extremă prin introducerea unor situații în care nu se aplică”.
Judecătoria Sectorului 3 București consideră că excepția
de neconstituționalitate invocată în cauză este neîntemeiată.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și exprima punctele de vedere
asupra excepției de neconstituționalitate ridicate.

MONITORUL OFICIAL AL ROMÂNIEI, PARTEA I, Nr. 317/9.V.2011
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 101 alin. (3) lit. a) și ale art. 111 alin. (1) lit. c) din
Ordonanța de urgență a Guvernului nr. 195/2002 privind
circulația pe drumurile publice, republicată în Monitorul Oficial
al României, Partea I, nr. 670 din 3 august 2006, cu modificările
și completările ulterioare, având următorul cuprins:
— art. 101 alin. (3) lit. a): ă(3) Constituie contravenție și se
sancționează cu amenda prevăzută în clasa a III-a de sancțiuni
și cu aplicarea sancțiunii contravenționale complementare a
suspendării dreptului de a conduce pentru o perioadă de 60 de
zile săvârșirea de către conducătorul de autovehicul sau tramvai
a următoarelor fapte:
a) nerespectarea regulilor privind prioritatea de trecere,
depășirea sau trecerea la culoarea roșie a semaforului, dacă
prin aceasta s-a produs un accident de circulație din care au
rezultat avarierea unui vehicul sau alte pagube materiale.”;
— art. 111 alin. (1) lit. c): ă(1) Permisul de conducere sau
dovada înlocuitoare a acestuia se reține în următoarele cazuri:
[...]
c) la săvârșirea uneia dintre contravențiile prevăzute la
art. 100 alin. (3), art. 101 alin. (3), art. 102 alin. (3) și în situația
prevăzută la art. 115 alin. (1).”
Dispozițiile constituționale invocate în susținerea excepției
sunt cele ale art. 21 privind liberul acces la justiție.
Examinând excepția de neconstituționalitate astfel cum a fost
formulată, Curtea constată că aceasta este neîntemeiată și
urmează a fi respinsă.
Astfel, reglementarea prin lege, pe lângă sancțiunea
principală — amenda, și a uneia sau mai multor sancțiuni
complementare nu este de natură a încălca dispozițiile
constituționale, aceste sancțiuni având drept scop înlăturarea

9

stării de pericol și preîntâmpinarea săvârșirii altor fapte interzise
de lege.
Liberul acces la justiție al persoanei care a fost sancționată
contravențional este asigurat prin posibilitatea de a formula
plângere, în condițiile art. 118 alin. (1) din Ordonanța de urgență
a Guvernului nr. 195/2002, potrivit căruia ăÎmpotriva procesuluiverbal de constatare a contravențiilor se poate depune plângere,
în termen de 15 zile de la comunicare, la judecătoria în a cărei
rază de competență a fost constatată fapta”, cadru în care,
beneficiind de toate garanțiile dreptului la un proces echitabil,
aceasta poate formula toate apărările pe care le consideră
necesare, iar instanța de judecată, verificând legalitatea și
temeinicia procesului-verbal, hotărăște asupra sancțiunilor
aplicate, așadar și în ceea ce privește sancțiunea
contravențională complementară a suspendării dreptului de a
conduce pentru o perioadă de 60 de zile. În acest sens, art. 34
alin. (1) din Ordonanța Guvernului nr. 2/2001 privind regimul
juridic al contravențiilor, legea cadru în materie contravențională,
prevede ca ăInstanța competentă să soluționeze plângerea,
după ce verifică dacă aceasta a fost introdusă în termen, ascultă
pe cel care a făcut-o și pe celelalte persoane citate, dacă aceștia
s-au prezentat, administrează orice alte probe prevăzute de
lege, necesare în vederea verificării legalității și temeiniciei
procesului-verbal, și hotărăște asupra sancțiunii, despăgubirii
stabilite, precum și asupra măsurii confiscării.”
De altfel, cât privește dispozițiile art. 111 alin. (1) lit. c) din
Ordonanța de urgență a Guvernului nr. 195/2002 privind
circulația pe drumurile publice, criticate fie distinct, fie împreună
cu alte dispoziții ale aceluiași act normativ, Curtea s-a mai
pronunțat în jurisprudența sa, statuând că acestea nu încalcă
prevederile art. 21 din Constituție, privind accesul liber la justiție.
În acest sens sunt, de exemplu, Decizia nr. 1.065 din
16 septembrie 2010, publicată în Monitorul Oficial al României,
Partea I, nr. 686 din 11 octombrie 2010, și Decizia nr. 1.420 din
5 noiembrie 2009, publicată în Monitorul Oficial al României,
Partea I, nr. 889 din 18 decembrie 2009, a căror soluție de
respingerea a excepției de neconstituționalitate, precum și
considerentele care au fundamentat-o sunt valabile și în
prezenta cauză.

Pentru motivele mai sus arătate, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 101 alin. (3) lit. a) și ale art. 111 alin. (1)
lit. c) din Ordonanța de urgență a Guvernului nr. 195/2002 privind circulația pe drumurile publice, excepție ridicată de Ionuț Claudiu
Bucur în Dosarul nr. 24.116/301/2009 al Judecătoriei Sectorului 3 București — Secția civilă.
Definitivă și general obligatorie.
Pronunțată în ședința publică din data de 10 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Prim-magistrat-asistent,
Marieta Safta

10

MONITORUL OFICIAL AL ROMÂNIEI, PARTEA I, Nr. 317/9.V.2011
CURTEA CONSTITUȚIONALĂ

D E C I Z I A Nr. 360
din 22 martie 2011

referitoare la excepția de neconstituționalitate a dispozițiilor Ordonanței de urgență a Guvernului
nr. 134/2005 pentru modificarea și completarea Ordonanței de urgență a Guvernului nr. 43/2002
privind Direcția Națională Anticorupție
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Doina Suliman

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Marinela Mincă.
Pe rol se află soluționarea excepției de neconstituționalitate
a dispozițiilor Ordonanței de urgență a Guvernului nr. 134/2005
pentru modificarea și completarea Ordonanței de urgență a
Guvernului nr. 43/2002 privind Direcția Națională Anticorupție,
excepție ridicată de Ovidiu Cristian Tămășan în Dosarul
nr. 6.490/100/2009 al Tribunalului Maramureș — Secția penală.
La apelul nominal lipsesc părțile, față de care procedura de
citare este legal îndeplinită.
Lidia Cornea, soția părții Daniel Cornea, depune la dosar
note scrise referitoare la starea de sănătate a acestuia.
Magistratul-asistent-șef, referând asupra cauzei, arată că
partea Călin Dan Grebleș a depus la dosar o cerere prin care
solicită acordarea unui nou termen de judecată în vederea
apărării. De asemenea, partea Agenția Națională de
Administrare Fiscală a depus la dosar note scrise prin care
solicită respingerea excepției de neconstituționalitate.
Reprezentantul Ministerului Public se opune acordării unui
nou termen de judecată.
Curtea, deliberând, respinge cererea formulată de partea
Călin Dan Grebleș, întrucât nu sunt îndeplinite condiții prevăzute
de art. 156 din Codul de procedură civilă.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care invocă jurisprudența în materie a
Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 13 mai 2010, pronunțată în Dosarul
nr. 6.490/100/2009, Tribunalul Maramureș — Secția penală a
sesizat Curtea Constituțională cu excepția de
neconstituționalitate a dispozițiilor Ordonanței de urgență a
Guvernului nr. 134/2005 pentru modificarea și completarea
Ordonanței de urgență a Guvernului nr. 43/2002 privind
Direcția Națională Anticorupție.
Excepția a fost ridicată de inculpatul Ovidiu Cristian
Tămășan, prin avocat, într-o cauză penală.
În motivarea excepției de neconstituționalitate autorul
acesteia susține, în esență, că dispozițiile legale menționate
încalcă prevederile constituționale ale art. 115 alin. (6), art. 131
alin. (2) și art. 132 alin. (1), deoarece nu se poate reglementa
prin ordonanță de urgență, ci doar prin lege organică, într-un
domeniu privind instituțiile fundamentale ale statului, cum este

autoritatea judecătorească. De asemenea, arată că prin actul
normativ criticat se instituie un organism paralel cu Ministerul
Public, instituție constituțională ce trebuie să funcționeze unitar
și coerent, pe principiile legalității, imparțialității și controlului
ierarhic.
Instanța de judecată consideră că excepția de
neconstituționalitate este întemeiată, întrucât s-a reglementat în
materia organizării și funcționării Ministerului Public, domeniu
rezervat exclusiv legii organice.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, notele scrise depuse la dosar, concluziile
procurorului, dispozițiile de lege criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
dispozițiile Ordonanței de urgență a Guvernului nr. 134/2005
pentru modificarea și completarea Ordonanței de urgență a
Guvernului nr. 43/2002 privind Direcția Națională Anticorupție,
publicată în Monitorul Oficial al României, Partea I, nr. 899 din
7 octombrie 2005, aprobată cu modificări prin Legea
nr. 54/2006, publicată în Monitorul Oficial al României, Partea I,
nr. 226 din 13 martie 2006.
Examinând excepția de neconstituționalitate, Curtea reține
că dispozițiile Ordonanței de urgență a Guvernului nr. 134/2005
au mai fost supuse controlului de constituționalitate pentru critici
similare. Astfel este Decizia nr. 297 din 23 martie 2010, publicată
în Monitorul Oficial al României, Partea I, nr. 328 din 18 mai
2010, prin care Curtea Constituțională a statuat, referitor la
interdicția Guvernului de a adopta o ordonanță de urgență în
domeniul instituțiilor fundamentale ale statului, în speță,
Ministerul Public, că fondul reglementării constituit de dispozițiile
Ordonanței de urgență a Guvernului nr. 134/2005 nu afectează,
în sensul arătat mai sus, instituția Ministerului Public,
transformarea Parchetului Național Anticorupție în Direcția
Națională Anticorupție fiind un imperativ desprins, pe de o parte,
din rațiuni de conformitate cu Legea fundamentală și impuse la
rândul lor de Decizia Curții Constituționale nr. 235/2005,
definitivă și general obligatorie, și, pe de altă parte, din
necesitatea îmbunătățirii activității acestei structuri specializate.
De asemenea, Curtea a reținut că prin natura și finalitatea
reglementării criticate nu s-au evidențiat aspecte negative
menite a perturba organizarea și funcționarea Ministerului
Public.

MONITORUL OFICIAL AL ROMÂNIEI, PARTEA I, Nr. 317/9.V.2011
Întrucât nu au intervenit elemente noi, de natură să
determine schimbarea jurisprudenței Curții, atât soluția, cât și

11

considerentele deciziei menționate își păstrează valabilitatea și
în cauza de față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor Ordonanței de urgență a Guvernului nr. 134/2005
pentru modificarea și completarea Ordonanței de urgență a Guvernului nr. 43/2002 privind Direcția Națională Anticorupție, excepție
ridicată de Ovidiu Cristian Tămășan în Dosarul nr. 6.490/100/2009 al Tribunalului Maramureș — Secția penală.
Definitivă și general obligatorie.
Pronunțată în ședința publică din data de 22 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Doina Suliman

CURTEA CONSTITUȚIONALĂ

D E C I Z I A Nr. 369
din 22 martie 2011

referitoare la excepția de neconstituționalitate a dispozițiilor art. 30 alin. 1, art. 31 și art. 34
din Codul de procedură civilă
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 30 alin. 1, art. 31 și art. 34 din Codul de
procedură civilă, excepție ridicată de Daniel Pavel, Elvira Pavel,
Alexandru Sorin Donescu și Steluța Donescu în Dosarul
nr. 7.396/212/2009 al Judecătoriei Constanța. Excepția formează
obiectul Dosarului Curții Constituționale nr. 2.420D/2010.
La apelul nominal se constată lipsa părților, față de care
procedura de citare a fost legal îndeplinită.
Curtea dispune a se face apelul și în Dosarul nr. 2.881D/2010,
având ca obiect excepția de neconstituționalitate a dispozițiilor
art. 31 alin. 1 și 2 și art. 34 alin. 1 și 2 din Codul de procedură
civilă, excepție ridicată de Ovidiu Marcel Pătru în Dosarul
nr. 3.091/30/2008 al Curții de Apel Timișoara — Secția
contencios administrativ și fiscal.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere obiectul excepțiilor de
neconstituționalitate ridicate în dosarele nr. 2.881D/2010 și
nr. 2.420D/2010, pune în discuție, din oficiu, problema conexării
cauzelor.

Reprezentantul Ministerului Public consideră că sunt
îndeplinite condițiile legale pentru conexare.
Curtea, în temeiul prevederilor art. 53 alin. (5) din Legea
nr. 47/1992, dispune conexarea Dosarului nr. 2.881D/2010 la
Dosarul nr. 2.420D/2010, care a fost primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. În acest sens face referire la jurisprudența în
materie a Curții Constituționale.
C U R T E A,

având în vedere actele și lucrările dosarelor, reține următoarele:
Prin Încheierea din 9 aprilie 2010, pronunțată în Dosarul
nr. 7.396/212/2009, Judecătoria Constanța a sesizat Curtea
Constituțională cu excepția de neconstituționalitate a
dispozițiilor art. 30 alin. 1, art. 31 și art. 34 din Codul de
procedură civilă, excepție ridicată de Daniel Pavel, Elvira
Pavel, Alexandru Sorin Donescu și Steluța Donescu.
Prin Încheierea din 21 iunie 2010, pronunțată în Dosarul
nr. 3.091/30/2008, Curtea de Apel Timișoara — Secția
contencios administrativ și fiscal a sesizat Curtea
Constituțională cu excepția de neconstituționalitate a
dispozițiilor art. 31 alin. 1 și 2 și art. 34 alin. 1 și 2 din Codul
de procedură civilă, excepție ridicată de Ovidiu Marcel Pătru.
În motivarea excepției de neconstituționalitate autorii
acesteia susțin că dispozițiile criticate creează o inegalitate între
partea care a recuzat un judecător și judecătorul recuzat,
deoarece la judecarea cererii de recuzare poate participa,
pentru a-și susține cauza, doar judecătorul respectiv, iar nu și
partea care a depus cererea. De asemenea, prin imposibilitatea
atacării încheierii prin care se respinge cererea de recuzare se

12

MONITORUL OFICIAL AL ROMÂNIEI, PARTEA I, Nr. 317/9.V.2011

încalcă accesul liber la justiție și dreptul la apărare al părții care
a depus cererea respectivă.
Judecătoria Constanța arată că excepția de
neconstituționalitate este neîntemeiată.
Curtea de Apel Timișoara — Secția contencios
administrativ și fiscal arată că excepția de neconstituționalitate
este neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul arată că excepția de neconstituționalitate este
neîntemeiată. În acest sens face referire la jurisprudența în
materie a Curții Constituționale.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierile de sesizare, punctele de vedere ale
Guvernului, rapoartele întocmite de judecătorul-raportor,
concluziile reprezentantului Ministerului Public, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 30 alin. 1, art. 31 și art. 34 din Codul de procedură
civilă, cu următorul cuprins:
— Art. 30 alin. (1): ăRecuzarea judecătorului se hotărăște de
instanța respectivă, în alcătuirea căreia nu poate să intre cel
recuzat.”;
— Art. 31: ă(1) Instanța decide asupra recuzării, în camera de
consiliu, fără prezența părților și ascultând pe judecătorul
recuzat.
(2) Nu se admite interogatoriul sau jurământul ca mijloc de
dovadă a motivelor de recuzare.
(3) În cursul judecării cererii de recuzare nu se va face niciun
act de procedură.”;
— Art. 34: ă(1) Încheierea prin care s-a încuviințat sau respins
abținerea, ca și aceea prin care s-a încuviințat recuzarea, nu
este supusă la nicio cale de atac.
(2) Încheierea prin care s-a respins recuzarea se poate ataca
numai odată cu fondul.
(3) Când instanța superioară de fond constată că recuzarea
a fost pe nedrept respinsă, reface toate actele și dovezile
administrate la prima instanță.”

În susținerea neconstituționalității acestor dispoziții legale,
autorii excepției invocă încălcarea prevederilor constituționale
ale art. 16 referitoare la egalitatea în drepturi, art. 21 referitoare
la accesul liber la justiție, art. 24 referitoare la garantarea
dreptului la apărare și art. 124 alin. (2) referitoare la înfăptuirea
justiției. De asemenea, sunt invocate prevederile art. 5, art. 6 și
art. 14 din Convenția pentru apărarea drepturilor omului și a
libertăților fundamentale.
Examinând excepția de neconstituționalitate, Curtea
constată că, prin Decizia nr. 754 din 31 octombrie 2006,
publicată în Monitorul Oficial al României, Partea I, nr. 975 din
6 decembrie 2006, a reținut că dispozițiile criticate nu încalcă
principiul constituțional al accesului liber la justiție și al dreptului
la apărare. Aceasta, deoarece judecarea cererii de recuzare nu
vizează fondul cauzei și nu presupune în mod necesar dezbateri
contradictorii, instanța pronunțând în ședință publică o încheiere
asupra recuzării, prin această reglementare legiuitorul având în
vedere instituirea unei proceduri simple și operative de
soluționare a acestei cereri. Încheierea prin care s-a respins
recuzarea se poate ataca odată cu fondul, instanța de control
judiciar urmând a reface toate actele și dovezile administrate la
prima instanță, atunci când constată că cererea de recuzare a
fost pe nedrept respinsă. Totodată, Curtea a reținut că cererea
de recuzare nu constituie o acțiune de sine stătătoare, având
ca obiect realizarea sau recunoașterea unui drept subiectiv al
autorului cererii, ci o procedură integrată procesului în curs de
judecată, al cărei scop este tocmai asigurarea desfășurării
normale a judecății, iar nu împiedicarea accesului la justiție.
Tocmai în considerarea acestui principiu constituțional,
consacrat de prevederile art. 21 din Legea fundamentală,
legiuitorul a prevăzut posibilitatea atacării numai odată cu fondul
a încheierii prin care s-a respins cererea de recuzare, spre
deosebire de încheierile prin care se încuviințează sau se
respinge abținerea, precum și de aceea prin care se
încuviințează recuzarea, care nu sunt supuse niciunei căi de
atac.
În ceea ce privește invocarea înfrângerii prevederilor art. 16
din Constituție, Curtea a constatat că prin dispozițiile legale
deduse controlului de constituționalitate legiuitorul nu a instituit
un tratament discriminatoriu, ci un regim legal diferit, impus de
existența unor situații procesuale diferite, în condițiile în care,
potrivit art. 126 alin. (2) din Constituție, stabilirea procedurii de
judecată intră în competența exclusivă a sa.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în aceste decizii își
păstrează valabilitatea și în cauza de față.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepției de neconstituționalitate a dispozițiilor art. 30 alin. 1, art. 31 și art. 34 din Codul de
procedură civilă, excepție ridicată de Daniel Pavel, Elvira Pavel, Alexandru Sorin Donescu și Steluța Donescu în Dosarul
nr. 7.396/212/2009 al Judecătoriei Constanța și de Ovidiu Marcel Pătru în Dosarul nr. 3.091/30/2008 al Curții de Apel Timișoara —
Secția contencios administrativ și fiscal.
Definitivă și general obligatorie.
Pronunțată în ședința publică din data de 22 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

MONITORUL OFICIAL AL ROMÂNIEI, PARTEA I, Nr. 317/9.V.2011

13

CURTEA CONSTITUȚIONALĂ

D E C I Z I A Nr. 374
din 22 martie 2011

referitoare la excepția de neconstituționalitate a dispozițiilor art. 15 alin. (2)
din Ordonanța de urgență a Guvernului nr. 23/2008 privind pescuitul și acvacultura
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura, excepție
ridicată de Asociația Județeană a Vânătorilor și Pescarilor
Sportivi din Suceava în Dosarul nr. 1.203/39/2009 al Curții de
Apel Suceava — Secția comercială, contencios administrativ și
fiscal. Excepția formează obiectul Dosarului Curții
Constituționale nr. 3.200D/2010.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. În acest sens face referire la jurisprudența în
materie a Curții Constituționale.
C U R T E A,

având în vedere actele și lucrările dosarului, reține următoarele:
Prin Încheierea din 25 ianuarie 2010, pronunțată în Dosarul
nr. 1.203/39/2009, Curtea de Apel Suceava — Secția
comercială, contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura,
excepție ridicată de Asociația Județeană a Vânătorilor și
Pescarilor Sportivi din Suceava.
În motivarea excepției de neconstituționalitate autorul
acesteia arată că dispozițiile criticate, permițând stabilirea
cuantumului taxelor de licențiere și autorizare prin hotărâre a
Guvernului, contravin prevederilor art. 56, art. 115 alin. (6) și
art. 139 din Constituție.
Curtea de Apel Suceava — Secția comercială,
contencios administrativ și fiscal arată că excepția de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile reprezentantului Ministerului

Public, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura, publicată
în Monitorul Oficial al României, Partea I, nr. 180 din 10 martie
2008, cu următorul conținut: ăCuantumul taxelor de licențiere și
autorizare se stabilește prin hotărâre a Guvernului.”
În susținerea neconstituționalității acestor dispoziții, autorul
excepției invocă prevederile constituționale ale art. 56 referitoare
la contribuții financiare, art. 115 alin. (6) referitoare la delegarea
legislativă și art. 139 referitoare la impozite, taxe și alte
contribuții.
Examinând excepția de neconstituționalitate, Curtea
constată că s-a pronunțat cu privire la dispozițiile criticate prin
raportare la aceleași prevederi constituționale ca și cele invocate
în cauza de față. Astfel, prin Decizia nr. 883 din 6 iulie 2010,
publicată în Monitorul Oficial al României, Partea I, nr. 551 din
5 august 2010, Curtea a statuat că stabilirea taxelor aferente
licențelor de pescuit, permiselor de pescuit și a autorizațiilor de
pescuit a fost realizată prin prevederile art. 15 din Ordonanța de
urgență a Guvernului nr. 23/2008, act normativ de reglementare
primară. Ceea ce se deleagă la nivelul actului normativ
secundar este stabilirea cuantumului taxei, deci nu a taxei în
sine.
Rațiunea art. 139 alin. (1) din Constituție este aceea de a
crea un sistem unitar de impunere la nivel național prin
prevederea în cuprinsul actelor de reglementare primară a
tuturor impozitelor, taxelor sau a altor contribuții care se fac venit
la bugetul de stat. Deși textul de referință nu vizează și stabilirea
în concret a cuantumului taxei, acest lucru nu echivalează, însă,
cu posibilitatea acordată Guvernului ca printr-un act de
reglementare secundară să impună un cuantum exagerat sau
excesiv al taxei, pentru că, în acest caz, s-ar încălca art. 56
alin. (2) din Constituție.
Faptul că ordonanța de urgență nu prevede criterii în funcție
de care să se stabilească acest cuantum al taxei nu înseamnă
că hotărârea de Guvern care se emite în organizarea executării
legii nu trebuie să țină cont de art. 56 alin. (2) din Constituție.
Din contră, cuantumul taxei trebuie să fie unul echitabil și să
reflecte valoarea contraprestației la care este îndrituit plătitorul
unei asemenea taxe. Astfel, se observă că delegarea pe care o
prevede actul de reglementare primară este limitată de
impunerea, prin hotărârea de Guvern ce va fi adoptată, a unui
cuantum al taxei în cauză, conform cerințelor constituționale ale
art. 56 alin. (2). Numai depășirea vădită a acestei delegări
atrage nelegalitatea actului de reglementare secundară care
vizează cuantumul taxei, situație pe care o poate constata chiar
și instanța de judecată.
Întrucât nu au intervenit elemente noi, de natură să
determine
schimbarea
acestei
jurisprudențe,
atât
considerentele, cât și soluția deciziei menționate își păstrează
valabilitatea și în prezenta cauză.

14

MONITORUL OFICIAL AL ROMÂNIEI, PARTEA I, Nr. 317/9.V.2011

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 15 alin. (2) din Ordonanța de urgență a
Guvernului nr. 23/2008 privind pescuitul și acvacultura, excepție ridicată de Asociația Județeană a Vânătorilor și Pescarilor Sportivi
din Suceava în Dosarul nr. 1.203/39/2009 al Curții de Apel Suceava — Secția comercială, contencios administrativ și fiscal.
Definitivă și general obligatorie.
Pronunțată în ședința publică din data de 22 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu
CURTEA CONSTITUȚIONALĂ

D E C I Z I A Nr. 375
din 22 martie 2011

referitoare la excepția de neconstituționalitate a dispozițiilor art. 156 din Codul de procedură civilă
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Daniela Ramona Marițiu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 156 din Codul de procedură civilă, excepție
ridicată de Alexandrina Mihăilescu în Dosarul nr. 32/300/2009
al Tribunalului București — Secția a IV-a civilă. Excepția
formează obiectul Dosarului Curții Constituționale nr. 3.457D/2010.
La apelul nominal se constată lipsa părților, față de care
procedura de citare a fost legal îndeplinită.
Curtea dispune a se face apelul și în Dosarul nr. 4.243D/2010,
având ca obiect excepția de neconstituționalitate a dispozițiilor
art. 156 din Codul de procedură civilă, excepție ridicată de Ioana
Dumitrescu și Florentin Dumitrescu în Dosarul nr. 4.044/94/2009
al Judecătoriei Buftea.
La apelul nominal se constată lipsa părților, față de care
procedura de citare a fost legal îndeplinită.
Curtea, având în vedere obiectul excepțiilor de neconstituționalitate ridicate în dosarele nr. 3.457D/2010 și nr. 4.243D/2010,
pune în discuție, din oficiu, problema conexării cauzelor.
Reprezentantul Ministerului Public consideră că sunt
îndeplinite condițiile legale pentru conexare.
Curtea, în temeiul prevederilor art. 53 alin. (5) din Legea
nr. 47/1992, dispune conexarea Dosarului nr. 4.243D/2010 la
Dosarul nr. 3.457D/2010, care a fost primul înregistrat.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată. În acest sens face referire la jurisprudența în
materie a Curții Constituționale.

C U R T E A,

având în vedere actele și lucrările dosarelor, reține următoarele:
Prin Încheierea din 18 mai 2010, pronunțată în Dosarul
nr. 32/300/2009, Tribunalul București — Secția a IV-a civilă
a sesizat Curtea Constituțională cu excepția de
neconstituționalitate a dispozițiilor art. 156 din Codul de
procedură civilă, excepție ridicată de Alexandrina Mihăilescu.
Prin Încheierea din 17 noiembrie 2010, pronunțată în Dosarul
nr. 4.044/94/2009, Judecătoria Buftea a sesizat Curtea
Constituțională cu excepția de neconstituționalitate a
dispozițiilor art. 156 din Codul de procedură civilă, excepție
ridicată de Ioana Dumitrescu și Florentin Dumitrescu.
În motivarea excepției de neconstituționalitate autorii
acesteia arată că textul de lege criticat contravine prevederilor
constituționale ale art. 11, art. 21 alin. (3), art. 24, precum și
art. 6 din Convenția pentru apărarea drepturilor omului și a
libertăților fundamentale, deoarece permite instanței de judecată
să limiteze dreptul la apărare al părții și dreptul la un proces
echitabil.
Tribunalul București — Secția a IV-a civilă arată că
excepția de neconstituționalitate este neîntemeiată.
Judecătoria
Buftea
arată
că
excepția
de
neconstituționalitate este neîntemeiată.
Potrivit prevederilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile reprezentantului Ministerului
Public, dispozițiile legale criticate, raportate la prevederile
Constituției, precum și Legea nr. 47/1992, reține următoarele:

MONITORUL OFICIAL AL ROMÂNIEI, PARTEA I, Nr. 317/9.V.2011
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl reprezintă
dispozițiile art. 156 din Codul de procedură civilă, cu următorul
conținut: ă(1) Instanța va putea da un singur termen pentru lipsă
de apărare, temeinic motivată.
(2) Când instanța refuză amânarea judecății pentru acest
motiv, va amâna, la cererea părții, pronunțarea în vederea
depunerii de concluzii scrise.”
În susținerea neconstituționalității acestor dispoziții, autorii
excepției invocă prevederile constituționale ale art. 11 referitoare
la dreptul internațional și dreptul intern, ale art. 20 referitoare la
tratatele internaționale privind drepturile omului, ale art. 21 alin. (3)
referitoare la accesul liber la justiție și ale art. 24 referitoare la
dreptul la apărare. De asemenea, sunt invocate prevederile
art. 6 din Convenția pentru apărarea drepturilor omului și a
libertăților fundamentale.
Examinând excepția de neconstituționalitate, Curtea
constată că s-a pronunțat cu privire la dispozițiile criticate prin
raportare la aceleași prevederi constituționale ca și cele invocate
în cauza de față. Astfel, prin Decizia nr. 298 din 11 martie 2008,
publicată în Monitorul Oficial al României, Partea I, nr. 288 din
14 aprilie 2008, și Decizia nr. 490 din 8 iunie 2006, publicată în
Monitorul Oficial al României, Partea I, nr. 587 din 6 iulie 2006,
Curtea a reținut că dispozițiile art. 156 din Codul de procedură
civilă nu constituie o restrângere a dreptului la apărare, ci

15

reprezintă o măsură de descurajare a exercitării cu rea-credință
a drepturilor procesuale prin cereri de amânare a procesului în
scopul tergiversării acestuia și al împiedicării înfăptuirii justiției.
De asemenea, Curtea a statuat că facultatea instituită pentru
judecător de a nu acorda un termen pentru lipsă de apărare (caz
în care se va amâna pronunțarea, la cererea părții, pentru
depunerea de concluzii scrise) sau de a acorda un singur
termen în acest scop implică responsabilitatea acestuia în
înfăptuirea actului de justiție, iar pentru eventualele abuzuri sau
greșeli de judecată datorate încălcării dreptului la apărare, legea
prevede remediile necesare.
Pentru aceleași motive, Curtea a reținut că nu sunt încălcate
nici prevederile art. 6 din Convenția pentru apărarea drepturilor
omului și a libertăților fundamentale, referitoare la dreptul la un
proces echitabil.
Cu privire la invocarea prevederilor art. 21 din Constituție
referitoare la accesul liber la justiție, Curtea a constatat că și
această susținere este neîntemeiată, deoarece dispozițiile
procesuale criticate prevăd condițiile în care se poate amâna
judecarea cauzei pentru lipsă de apărare, iar aceasta nu
echivalează cu o restrângere a accesului la justiție, partea
interesată având dreptul de a se adresa justiției pentru apărarea
drepturilor, a libertăților și a intereselor sale legitime.
Întrucât nu au intervenit elemente noi, de natură să
determine
schimbarea
acestei
jurisprudențe,
atât
considerentele, cât și soluția deciziei menționate își păstrează
valabilitatea și în prezenta cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepției de neconstituționalitate a dispozițiilor art. 156 din Codul de procedură civilă, excepție
ridicată de Alexandrina Mihăilescu în Dosarul nr. 32/300/2009 al Tribunalului București — Secția a IV-a civilă și de Ioana Dumitrescu
și Florentin Dumitrescu în Dosarul nr. 4.044/94/2009 al Judecătoriei Buftea.
Definitivă și general obligatorie.
Pronunțată în ședința publică din data de 22 martie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Daniela Ramona Marițiu

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2011 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

330

120

1.

Monitorul Oficial, Partea I

900

1.200

2.

Monitorul Oficial, Partea I, limba maghiară

144

1.500

140

3.

Monitorul Oficial, Partea a II-a

245

2.250

200

4.

Monitorul Oficial, Partea a III-a

370

430

40

5.

Monitorul Oficial, Partea a IV-a

5.270

1.720

160

6.

Monitorul Oficial, Partea a VI-a

300

1.600

150

7.

Monitorul Oficial, Partea a VII-a

35

540

8.

Colecția Legislația României

4

450

9.

Colecția Hotărâri ale Guvernului României

12

750

50
120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2011 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

100

250

630

1.510

3.320

1.000

2.500

6.250

15.000

33.000

Autentic+ExpertMO

130

330

830

1.990

4.380

1.300

3.250

8.130

19.510

42.920

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

60

150

380

910

2.000

600

1.500

3.750

9.000

19.800

ExpertMO

120

300

750

1.800

3.960

1.200

3.000

7.500

18.000

39.600

Autentic+ExpertMO

150

380

950

2.280

5.020

1.500

3.750

9.380

22.510

49.520

Colecția Monitorul Oficial în format electronic PDF, oricare dintre părțile acestuia

50 lei/an

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica online comanda.
Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 317/9.V.2011 conține 16 pagini.

Prețul: 3,20 lei

&JUYDGY|522787]
ISSN 1453—4495

