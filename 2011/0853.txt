PARTEA I

Anul 179 (XXIII) — Nr. 853

Vineri, 2 decembrie 2011

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
LEGI ȘI DECRETE

221.

861.

— Lege pentru modificarea alin. (2) al art. 29 din
Legea nr. 350/2001 privind amenajarea teritoriului și
urbanismul..................................................................

2

— Decret privind promulgarea Legii pentru
modificarea alin. (2) al art. 29 din Legea nr. 350/2001
privind amenajarea teritoriului și urbanismul ..............

2

DECIZII ALE CURȚII CONSTITUȚIONALE
Decizia nr. 1.470 din 8 noiembrie 2011 referitoare la excepția
de neconstituționalitate a dispozițiilor art. 3201 din
Codul de procedură penală ........................................

3–10

Opinie separată ....................................................................

11

Decizia nr. 1.483 din 8 noiembrie 2011 referitoare la excepția
de neconstituționalitate a dispozițiilor art. 3201 alin. 1
din Codul de procedură penală ..................................

12–16

DECIZII ALE PRIMULUI-MINISTRU
128.

— Decizie privind numirea doamnei Christiane Gertrud
Cosmatu în funcția de subsecretar de stat la
Departamentul pentru Relații Interetnice....................

16

2

MONITORUL OFICIAL AL ROMÂNIEI, PARTEA I, Nr. 853/2.XII.2011

LEGI ȘI DECRETE
PARLAMENTUL ROMÂNIEI
C A M E R A D E P U TA Ț I L O R

S E N AT U L

LEGE
pentru modificarea alin. (2) al art. 29 din Legea nr. 350/2001
privind amenajarea teritoriului și urbanismul
Parlamentul României adoptă prezenta lege.
Articol unic. — Alineatul (2) al articolului 29 din Legea nr. 350/2001 privind
amenajarea teritoriului și urbanismul, publicată în Monitorul Oficial al României,
Partea I, nr. 373 din 10 iulie 2001, cu modificările și completările ulterioare, se
modifică și va avea următorul cuprins:
ă(2) Certificatul de urbanism trebuie emis pentru adjudecarea prin licitație a
lucrărilor de proiectare și de execuție a lucrărilor publice, precum și pentru
întocmirea documentațiilor cadastrale de comasare, respectiv dezmembrare a
terenurilor în cel puțin 3 parcele, atunci când operațiunile respective au ca obiect
împărțeli ori comasări de parcele solicitate în scopul realizării de lucrări de
construcții și de infrastructură, precum și constituirea unei servituți de trecere cu
privire la un imobil. În cazul vânzării sau cumpărării de imobile, certificatul de
urbanism cuprinde informațiile privind consecințele urbanistice ale operațiunii
juridice, solicitarea certificatului de urbanism atunci când operațiunile de împărțeli
ori comasări de parcele fac obiectul ieșirii din indiviziune este facultativă, cu
excepția situației în care solicitarea este făcută în scopul realizării de lucrări de
construcții și/sau de lucrări de infrastructură.”
Această lege a fost adoptată de Parlamentul României, în condițiile art. 77
alin. (2), cu respectarea prevederilor art. 75 și ale art. 76 alin. (2) din Constituția
României, republicată.
p. PREȘEDINTELE CAMEREI DEPUTAȚILOR,

PREȘEDINTELE SENATULUI

IOAN OLTEAN

MIRCEA-DAN GEOANĂ

București, 29 noiembrie 2011.
Nr. 221.
PREȘEDINTELE ROMÂNIEI

DECRET
privind promulgarea Legii pentru modificarea alin. (2)
al art. 29 din Legea nr. 350/2001
privind amenajarea teritoriului și urbanismul
În temeiul prevederilor art. 77 alin. (3) și ale art. 100 alin. (1) din Constituția
României, republicată,
Președintele României d e c r e t e a z ă:
Articol unic. — Se promulgă Legea pentru modificarea alin. (2) al art. 29 din
Legea nr. 350/2001 privind amenajarea teritoriului și urbanismul și se dispune
publicarea acestei legi în Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU
București, 28 noiembrie 2011.
Nr. 861.

MONITORUL OFICIAL AL ROMÂNIEI, PARTEA I, Nr. 853/2.XII.2011

3

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.470
din 8 noiembrie 2011

referitoare la excepția de neconstituționalitate a dispozițiilor art. 3201
din Codul de procedură penală
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Iuliana Nedelcu.
Pe rol se află soluționarea excepției de neconstituționalitate
a prevederilor art. 3201 din Codul de procedură penală, excepție
ridicată de Iosif Olimpiu Bălaj în Dosarul nr. 8.952/271/2008 al
Judecătoriei Oradea — Secția penală și care formează obiectul
Dosarului Curții Constituționale nr. 4.773D/2010, de Dana Gyula
și Forgacs Adalbert în Dosarul nr. 3.599/84/2010 al Tribunalului
Sălaj — Secția penală și care formează obiectul Dosarului
nr. 78D/2011, de Laurențiu Pop, Robert Adrian Șarga, Alexandru
Kalman Șarga și Dan Mircea Ciprian Ilie în Dosarul
nr. 8.709/296/2010 al Curții de Apel Oradea — Secția penală și
pentru cauze cu minori și care formează obiectul Dosarului
nr. 163D/2011, de Cristian Mihai Vosloban în Dosarul
n r. 2.097/197/2010 al Judecătoriei Brașov și care formează
obiectul Dosarului nr. 188D/2011, din oficiu de Curtea de Apel
Constanța — Secția penală și pentru cauze penale și de familie
în Dosarul nr. 12.057/118/2010 și care formează obiectul
Dosarului nr. 307D/2011, de Florin Vîșcă în Dosarul
nr. 5.774/271/2009 al Judecătoriei Oradea — Secția penală și
care formează obiectul Dosarului nr. 324D/2011, de Homer
Cornel Dumitru în Dosarul nr. 13.413/281/2010 al Judecătoriei
Ploiești — Secția penală și care formează obiectul Dosarului
nr. 372D/2011, de Dragoș Rusu în Dosarul nr. 1.632/321/2010
al Tribunalului Neamț — Secția penală și care formează obiectul
Dosarului nr. 494D/2011, de Aurelian Mihai M. Tomulescu în
Dosarul nr. 1.414/280/2011 al Judecătoriei Pitești — Secția
penală și care formează obiectul Dosarului nr. 515D/2011, de
Iulian Fentzel în Dosarul nr. 1.138/233/2011 al Judecătoriei
Galați și care formează obiectul Dosarului nr. 597D/2011 și de
Ciprian Gorocilă în Dosarul nr. 8.336/212/2011 al Judecătoriei
Constanța — Secția penală și care formează obiectul Dosarului
nr. 1.013D/2011, conexate prin Încheierea din 11 octombrie 2011
și repuse pe rol prin Încheierea din 20 octombrie 2011.
Dezbaterile au avut loc în ședința publică din 11 octombrie
2011, în prezența reprezentantului Ministerului Public, fiind
consemnate în încheierea de ședință de la acea dată, când
Curtea, în temeiul art. 57 și art. 58 alin. (3) din Legea
nr. 47/1992, pentru o mai bună studiere a problemelor ce
formează obiectul cauzei, a amânat pronunțarea pentru data de
13 octombrie 2011 și, respectiv, 20 octombrie 2011. De
asemenea, prin Încheierea din 20 octombrie 2011, Curtea,
având în vedere imposibilitatea constituirii majorității prevăzute
de art. 51 alin. (1) teza a doua din Legea nr. 47/1992, a repus
cauza pe rol pentru data de 8 noiembrie 2011.

La apelul nominal lipsesc părțile, față de care procedura de
citare este legal îndeplinită.
În Dosarul nr. 163D/2011, autorii excepției Dan Mircea Ilie și
Robert Adrian Șarga au depus cereri prin care învederează
Curții că nu doresc să se prezinte, solicitând judecata în lipsă.
Cauza fiind în stare de judecată, președintele Curții acordă
cuvântul reprezentantului Ministerului Public, care apreciază că
excepția de neconstituționalitate a dispozițiilor criticate este
neîntemeiată. Astfel, în opinia sa, dispozițiile art. 3201 din Codul
de procedură penală reprezintă o normă mixtă, procesuală și
materială, ale cărei efecte de drept material nu se produc decât
condiționat de îndeplinirea condițiilor procesuale. Dimensiunea
de drept substanțial a unei asemenea dispoziții este
incontestabilă (fapt stabilit și în jurisprudența Curții Europene a
Drepturilor Omului, Hotărârea din 17 septembrie 2009,
pronunțată în Cauza Scoppola împotriva Italiei, nr. 2, paragraful 113),
însă nu trebuie ignorată niciun moment condiționarea
procesuală a acesteia și, prin urmare, caracterul determinant al
condițiilor procesuale asupra efectelor de drept material.
Scindarea normei printr-o analiză unilaterală, ignorând
intercondiționalitatea existentă, este un raționament carent prin
premisa falsă de la care pornește și care nu poate duce, pentru
acest motiv, decât la concluzii false. În consecință, analiza
problemei de neconstituționalitate a acestei norme nu poate fi
decât una întemeiată pe abordarea acesteia în ansamblul său.
Se susține că modificarea normelor cu natură mixtă produce
întotdeauna ătensiuni” în raport cu anumite accepțiuni ale
egalității, respectiv egalitatea materială (o egalitate prin lege,
care nivelează/corectează inegalități de fapt și tinde spre o
egalitate a rezultatelor; un standard de egalitate care se justifică
a fi utilizat în materie de măsuri de protecție socială, așa cum
Curtea Constituțională a mai făcut-o, dar a cărui utilizare în
materie de măsuri de politică penală este inadecvată) și
egalitatea strictă (care tinde spre uniformitate). Or, a aplica
standardul egalității materiale, respectiv al celei stricte creează
situații inacceptabile — orice modificare a instituțiilor cu natură
mixtă ar trebui să fie însoțită de o repunere în discuție a cauzelor
definitiv judecate pentru a li se asigura și acestora beneficiul legii
noi, favorabile; o insecuritate a raporturilor juridice, o perpetuă
nedefinitivare a acestora.
Pe de altă parte, utilizarea datei săvârșirii infracțiunii drept
criteriu de identificare și analiză a caracterului asemănător sau
diferit al situațiilor juridice cărora le este aplicabil un anume
tratament juridic este apreciată ca fiind inadecvată, întrucât
extinde recunoașterea unui drept la clemență (în cazul deciziilor
nr. 86 și nr. 89 din 27 februarie 2003), respectiv un drept la
reducerea pedepsei (în prezenta cauză), tratându-le ca și când
ar fi de nivel constituțional. Or, asemenea chestiuni nu sunt
drepturi, ci, cel mult, vocații, în măsura îndeplinirii unor condiții
pe care legiuitorul are libertatea de a le stabili, sub rezerva de a
nu aduce atingere unor drepturi recunoscute constituțional, de
a nu crea diferențe care să nu aibă o justificare obiectivă și
rezonabilă.
În astfel de situații ar fi adecvată utilizarea unui criteriu de
apreciere a gradului de asemănare a situațiilor obiective, care
poate fi scopul urmărit, și nu data săvârșirii infracțiunii. Din
perspectiva scopului legii, situațiile sunt diferite, întrucât

4

MONITORUL OFICIAL AL ROMÂNIEI, PARTEA I, Nr. 853/2.XII.2011

justificarea acestei diferențe este obiectivă și rezonabilă (cei ce
își asumă o procedură simplificată renunță la o serie de garanții
procesuale, li se propune/oferă o reducere a limitelor de
pedeapsă, cu precizarea că asumarea unei astfel de proceduri,
pentru a fi eficientă, trebuie să aibă loc până la un anumit
moment procesual), scopul urmărit este legitim (reducerea
duratei procedurilor, oferindu-se un avantaj celor care optează
pentru această procedură) și există un raport rezonabil de
proporționalitate între mijloacele utilizate (procedura simplificată
cu caracteristicile sale, inclusiv reducerea pedepsei) și scopul
vizat (scurtarea procedurilor).
Or, din perspectiva scopului legii, dispozițiile art. 3201 din
Codul de procedură penală își demonstrează caracterul
rezonabil și absența arbitrarului. Toate persoanele aflate în
ipoteze de incidență a normei sunt beneficiarele unui tratament
juridic identic; acesta este și un considerent de principiu al
jurisprudenței Curții Constituționale, care, nu o dată, a validat
opțiunea legiuitorului. Prin urmare, nu ar fi o premieră
jurisprudențială o analiză din perspectiva egalității formale —
care conferă vocație universală numai în interiorul contururilor
trasate de lege, o egalitate în cadrul legii cu reguli juridice egale
în interiorul limitelor pe care le fixează, nu însă și rezultate egale —
și a celei relative, care tinde spre proporționalitate, iar nu spre
uniformitate. Pe baza unei asemenea analize, reprezentantul
Ministerului Public a conchis asupra caracterului constituțional al
dispozițiilor art. 3201 din Codul de procedură penală prin
raportare la art. 16 din Constituție referitor la Egalitatea în
drepturi.
Pe de altă parte, apreciază că principiul legii penale mai
favorabile nu este o componentă a principiului legalității (art. 7
paragraful 1 din Convenția pentru apărarea drepturilor omului și
a libertăților fundamentale) și nu face parte din această exigență
a statului de drept și, cu atât mai mult, nu poate fi considerat
corolarul acestuia. Este un alt fel de normă, care exprimă
alegerea ce reflectă evoluția unui proces social în curs în
materia dreptului penal. Acest principiu limitează aplicarea
dreptului penal, protejând avantajele de care beneficiază
justițiabilii în cazul adoptării unor legi privind fondul cauzei după
comiterea infracțiunii și care sunt aplicabile atâta vreme cât
cauza este în curs de judecată. Acest principiu decurge din
politica sau din alegerea pe care o exercită statul în materie
penală în cadrul competenței sale discreționare.
Acesta este un argument suplimentar în aprecierea
constituționalității textului legal criticat din perspectiva voinței
legiuitorului, a scopului legii care nu este decât o măsură de
politică penală menită să accelereze procedurile judiciare
penale, iar nu din perspectiva datei săvârșirii infracțiunii. Criteriul
propus are în vedere interesul general și corespunde naturii
dispoziției, care, așa cum s-a arătat, este o măsură de politică
penală, și nu una, de exemplu, de protecție socială, unde
criteriul individual al interesului personal primează. Or, a folosi
criteriul datei săvârșirii infracțiunii este identic cu a face să
prevaleze, în materie de politică penală, interesul persoanei
inculpate în detrimentul interesului general, al colectivității.
Prin urmare, dispozițiile art. 3201 din Codul de procedură
penală nu aduc atingere prevederilor art. 15 alin. (2) din
Constituție.
Cât privește susținerea încălcării drepturilor la un proces
echitabil, a dreptului la apărare și a prezumției de nevinovăție,
reprezentantul Ministerului Public menționează faptul că
instituția procedurii simplificate (într-o reglementare similară
celei din dreptul național) a fost supusă controlului de
convenționalitate exercitat de Curtea Europeană a Drepturilor
Omului, când, prin Hotărârea din 30 noiembrie 2000, pronunțată
în Cauza Kwiatkowska împotriva Italiei, nu a identificat elemente
de încălcare a art. 6 paragrafele 1, 2 și 3 din Convenția pentru
apărarea drepturilor omului și a libertăților fundamentale,
respectiv a art. 2 din Protocolul nr. 7 la aceasta.

În concluzie, s-a apreciat că o decizie de admitere a excepției
de neconstituționalitate formulate echivalează cu anularea
hotărârilor pronunțate cu aplicarea art. 3201 din Codul de
procedură penală, reluarea judecării acestor cauze, ceea ce va
conduce nu la accelerarea procedurilor, ci la dilatarea lor. Mai
mult, va trebui recunoscută și aplicarea retroactivă în cauzele
definitiv judecate, deoarece între cauzele nedefinitive în care
s-a depășit momentul citirii actului de sesizare și cele definitiv
judecate nu există nicio diferență din perspectiva datei săvârșirii
infracțiunii.
C U R T E A,

având în vedere actele și lucrările dosarelor, constată
următoarele:
Prin încheierile din 9 decembrie 2010, 16 decembrie 2010,
18 ianuarie 2011, 14 decembrie 2010, 18 februarie 2011,
8 februarie 2011, 10 martie 2011, 7 aprilie 2011, 11 aprilie 2011,
23 martie 2011 și 17 iunie 2011, pronunțate în dosarele
nr. 8.952/271/2008, nr. 3.599/84/2010, nr. 8.709/296/2010,
nr. 2.097/197/2010, nr. 12.057/118/2010, nr. 5.774/271/2009,
nr. 13.413/281/2010, nr. 1.632/321/2010, nr. 1.414/280/2011,
nr. 1.138/233/2011 și nr. 8.336/212/2011, Judecătoria Oradea —
Secția penală, Tribunalul Sălaj — Secția penală, Curtea de
Apel Oradea — Secția penală și pentru cauze cu minori,
Judecătoria Brașov, Curtea de Apel Constanța — Secția
penală și pentru cauze penale și de familie, Judecătoria
Oradea — Secția penală, Judecătoria Ploiești — Secția
penală, Tribunalul Neamț — Secția penală, Judecătoria
Pitești — Secția penală, Judecătoria Galați și, respectiv,
Judecătoria Constanța — Secția penală au sesizat Curtea
Constituțională cu excepția de neconstituționalitate a
prevederilor art. 3201 din Codul de procedură penală.
Excepția a fost ridicată în aceste dosare având ca obiect
cauze penale aflate în momente procesuale diferite (fond, apel,
recurs și contestație la executare) de Iosif Olimpiu Bălaj, Dana
Gyula, Forgacs Adalbert, Laurențiu Pop, Robert Adrian Șarga,
Alexandru Kalman Șarga, Dan Mircea Ciprian Ilie, Cristian Mihai
Vosloban, din oficiu de Curtea de Apel Constanța — Secția
penală și pentru cauze penale și de familie, Florin Vîșcă, Homer
Cornel Dumitru, Dragoș Rusu, Aurelian Mihai M. Tomulescu,
Iulian Fentzel și Ciprian Gorocilă.
În motivarea excepției de neconstituționalitate autorii
acesteia susțin că prevederile legale menționate încalcă
dispozițiile constituționale ale art. 15 referitor la Universalitatea
legii, ale art. 16 privind Egalitatea în drepturi și ale art. 21
referitor la Accesul liber la justiție, ale art. 23 alin. (11) privind
prezumția de nevinovăție, ale art. 24 alin. (1) referitor la dreptul
la apărare, ale art. 53 privind Restrângerea exercițiului unor
drepturi sau al unor libertăți și ale art. 124 alin. (2) referitor la
unicitatea, imparțialitatea și egalitatea justiției, precum și ale art. 6
paragraful 1 din Convenția pentru apărarea drepturilor omului și
a libertăților fundamentale privind Dreptul la un proces echitabil,
deoarece nu stabilesc procedura de aplicare în timp în vederea
neîngrădirii art. 14 alin. 1 și art. 15 alin. 1 din Codul penal
referitoare la aplicarea obligatorie ori facultativă a legii penale
mai favorabile în cazul pedepselor definitive, tratând diferit
persoanele în funcție de momentul apariției legii. Astfel, inculpații
trimiși în judecată și judecați pentru o faptă sunt discriminați în
raport cu inculpații trimiși în judecată pentru aceeași faptă și
pentru care nu s-a dat citire actului de sesizare. Este posibil ca
două persoane să săvârșească în aceeași zi două fapte
identice, însă față de una să fi început cercetarea
judecătorească, iar față de alta nu. Consideră că posibilitatea
de a beneficia de această cauză de reducere a pedepsei ar
trebui acordată tuturor persoanelor aflate în stare de judecată.
Totodată, textul a fost redactat lacunar, nefăcându-se referire
la starea de recidivă a inculpaților în situația aplicării art. 3201 din
Codul de procedură penală, iar, anterior intrării în vigoare a Legii
nr. 202/2010, inculpatul nu putea beneficia de reducerea cu o

MONITORUL OFICIAL AL ROMÂNIEI, PARTEA I, Nr. 853/2.XII.2011
treime din pedeapsă și de admisibilitatea probei cu înscrisuri în
circumstanțiere.
Nu se mai poate vorbi de existența unui proces echitabil
atâta vreme cât art. 3201 alin. 4 din Codul de procedură penală
condiționează aplicarea procedurii simplificate și a dispozițiilor
de individualizare legală a pedepsei prin reducerea limitelor
speciale de soluția viitoare pe care instanța de judecată este
obligată să o adopte, respectiv stabilirea unei pedepse — care
nu se poate stabili decât ca urmare a condamnării. Or,
asemenea condiție neagă inculpatului dreptul la apărare și
prezumția de nevinovăție.
Totodată, prin dispoziția criticată s-a legiferat un veritabil
acord cu privire la tragerea la răspundere penală încheiat între
subiectul activ al raportului juridic penal și instanță. O asemenea
posibilitate are un profund caracter injust, deoarece nu permite
inculpatului să fie judecat de o instanță independentă și
imparțială. Astfel, admițând cererea de judecare în procedură
simplificată, instanța se află în situația de a se antepronunța
asupra soluției ce urmează a fi dată, întrucât condiția ădate
suficiente pentru aplicarea unei pedepse” o obligă să pronunțe
numai soluții de condamnare, deși este posibil ca în cauză să se
constate existența unor impedimente privitoare la tragerea la
răspundere penală sau să se constate incidența vreunuia din
cazurile prevăzute la art. 10 din Codul de procedură penală.
În sfârșit, dispozițiile legale criticate au un pronunțat caracter
echivoc, creând o reală confuzie cu privire la obiectul
recunoașterii. Astfel, pe de o parte, inculpatul poate recunoaște
doar săvârșirea obiectivă a faptelor reținute în actul de inculpare
sau, pe de altă parte, prin aplicarea procedurii simplificate,
poziția sa echivalează cu un veritabil acord cu privire la tragerea
la răspundere penală, în condițiile în care vinovăția nu face parte
din latura obiectivă a elementelor constitutive ale infracțiunii, ci
reprezintă latura subiectivă a conținutului constitutiv al faptei
penale, existența și forma vinovăției fiind elemente ce nu pot
face obiectul unui acord, ci trebuie să rezulte din probele
administrate.
Judecătoria Oradea — Secția penală, în Dosarul
nr. 4.473D/2010, opinează că excepția este întemeiată,
deoarece nu asigură un tratament juridic identic tuturor
persoanelor aflate în situații juridice similare. Invocă Decizia
Curții Constituționale nr. 86 din 27 februarie 2003, prilej cu care
s-a statuat că excluderea de la beneficiul grațierii a pedepselor
rămase definitive după intrarea în vigoare a legii contestate este
neconstituțională.
De asemenea, prevederile art. 3201 din Codul de procedură
penală au un efect de drept substanțial, astfel că și inculpatul
față de care s-a citit actul de sesizare la data apariției legii
trebuie să beneficieze de reducerea cu o treime a limitelor de
pedeapsă în temeiul art. 15 alin. (2) din Constituție. Aceasta se
impune cu atât mai mult cu cât cu prilejul audierii sale, dar
anterior apariției Legii nr. 202/2010, inculpatul a recunoscut
fapta ce i se reține. Astfel, reglementarea din noua lege
constituie o cauză legală de reducere obligatorie a pedepsei și,
prin urmare, este mai favorabilă inculpatului, impunându-se
retroactivitatea sa.
În sfârșit, instanța mai arată că imposibilitatea inculpaților față
de care s-a depășit etapa procesuală a citirii actului de sesizare
de a beneficia de noile dispoziții este discriminatorie în raport
cu inculpații pentru care nu s-a citit încă actul de inculpare, iar,
pe de altă parte, încalcă principiul retroactivității legii penale mai
favorabile.
Tribunalul Sălaj — Secția penală, în Dosarul nr. 78D/2011,
contrar dispozițiilor art. 29 alin. (4) din Legea nr. 47/1992, nu și-a
exprimat opinia cu privire la excepția de neconstituționalitate
ridicată.
Curtea de Apel Oradea — Secția penală și pentru cauze
cu minori, în Dosarul nr. 163D/2011, opinează că excepția de
neconstituționalitate este neîntemeiată, deoarece legiuitorul este
în drept să stabilească regulile de procedură cu aplicabilitate

5

generală, dar și unele reguli speciale, derogatorii, fără ca
acestea să poată fi contrare liberului acces la justiție, egalității în
drepturi ori universalității legii.
Dispozițiile contestate nu afectează nici dreptul la un proces
echitabil întrucât instituie norme de procedură ce duc la
judecarea cu celeritate a cauzelor, iar în situația în care
legiuitorul ar fi considerat necesar ca acestea să se aplice în
toate cauzele indiferent de stadiul procesual, ar fi procedat în
consecință, prevăzând în mod expres acest lucru.
Judecătoria Brașov, în Dosarul nr. 188D/2011, opinează că
excepția de neconstituționalitate este neîntemeiată.
Judecătoria Oradea — Secția penală, în Dosarul
nr. 324D/2011, opinează că excepția de neconstituționalitate
este întemeiată, întrucât noua lege, fiind mai favorabilă, ar trebui
să retroactiveze.
Judecătoria Ploiești — Secția penală, în Dosarul
nr. 372D/2011, opinează că excepția de neconstituționalitate
este neîntemeiată, întrucât în practică s-a creat o diferență
privind modul de aplicare, ca urmare a diferitelor momente
procesuale în care s-au aflat cauzele pe rolul instanțelor la
momentul intrării în vigoare a Legii nr. 202/2010. Astfel, este
evident că într-o cauză în care s-a trecut cu mult peste
momentul procesual al începerii cercetării judecătorești instanța
nu mai poate reveni, pentru a da eficiență dispozițiilor art. 3201
din Codul de procedură penală, acestea fiind norme
procedurale, aplicabile numai actelor ce se produc sub imperiul
lor, așa încât nu se poate vorbi de retroactivitatea legii de
procedură penală și, cu atât mai mult, despre discriminarea
acelora care nu pot beneficia de aceste dispoziții.
Tribunalul Neamț — Secția penală, în Dosarul nr. 494D/2011,
opinează că excepția de neconstituționalitate este neîntemeiată
întrucât, în procesul penal, sub aspect procedural, este aplicabil
numai principiul imediatei aplicări a legii de procedură, ceea ce
presupune că aceasta se aplică tuturor actelor efectuate în
activitatea procesuală, în perioada de timp în care este în
vigoare, indiferent de data săvârșirii infracțiunii pentru care se
formulează acuzația penală și de data începerii procesului
penal. Așadar, în materia legilor de procedură este aplicabil
principiul tempus regit actum, neavând aplicabilitate principiul
mitior lex.
În cazul unei succesiuni în timp a legilor de procedură nu
există discriminare, deoarece legea de procedură se aplică
imediat tuturor persoanelor aflate în același stadiu procesual,
fără nicio diferență de tratament juridic.
Judecătoria Pitești — Secția penală, în Dosarul nr. 515D/2011,
opinează că excepția este neîntemeiată.
Judecătoria Galați, în Dosarul nr. 597D/2011, opinează că
excepția de neconstituționalitate este neîntemeiată.
Judecătoria Constanța — Secția penală, în Dosarul
nr. 1.013D/2011, opinează că excepția de neconstituționalitate
este întemeiată, deoarece prin instituirea momentului procesual
ales în textul legal criticat se creează premisele unei discriminări
între cetățeni, care, deși se găsesc în situații obiectiv identice,
beneficiază de un tratament juridic diferit, ceea ce contravine
prevederilor art. 16 alin. (1) din Constituția României.
Potrivit art. 30 alin. (1) din Legea nr. 47/1992, încheierile de
sesizare au fost comunicate președinților celor două Camere
ale Parlamentului, Guvernului și Avocatului Poporului, pentru
a-și exprima punctele de vedere asupra excepției de
neconstituționalitate.
Avocatul Poporului consideră, potrivit punctului de vedere
transmis Curții în Dosarul nr. 4.773D/2010, că excepția de
neconstituționalitate este întemeiată. Astfel, prin dispozițiile
contestate se instituie o nouă instituție în etapa judecării în primă
instanță, care presupune recunoașterea de către inculpat a
faptelor reținute în actul de sesizare a instanței. În absența unor
dispoziții cu caracter tranzitoriu, textul în discuție reprezintă o
normă procedurală de imediată aplicare situațiilor ivite după
intrarea sa în vigoare, adică doar inculpaților care până la

6

MONITORUL OFICIAL AL ROMÂNIEI, PARTEA I, Nr. 853/2.XII.2011

începerea cercetării judecătorești pot declara personal sau prin
înscris autentic că recunosc săvârșirea faptelor reținute în
sarcina lor și solicită ca judecata să se facă în baza probelor
administrate în faza urmăririi penale. Sunt excluși, așadar, de la
beneficiul aplicării regulilor privind această procedură acei
inculpați față de care s-a depășit etapa procesuală a citirii actului
de sesizare.
Cât privește criteriul de aplicare, Avocatul Poporului observă
că este determinat de o serie de elemente neprevăzute și
neimputabile persoanei trimise în judecată. Astfel, indiferent de
data săvârșirii faptei, durata procesului și finalizarea acestuia
depind adesea de o serie de factori, cum sunt gradul de
operativitate a organelor judiciare, incidente legate de procedura
de citare, exercitarea sau neexercitarea căilor de atac prevăzute
de lege și alte împrejurări care pot întârzia soluționarea cauzei.
Or, toți infractorii care au comis infracțiuni de aceeași
categorie, anterior datei intrării în vigoare a legii, se află într-o
situație identică, începerea cercetării judecătorești neavând
nicio semnificație în ceea ce privește stabilirea unui tratament
juridic diferențiat, deoarece aceasta depinde de factori străini
conduitei procesuale a acestora.
În consecință, stabilirea unui criteriu aleatoriu și exterior
conduitei persoanei trimise în judecată este în contradicție cu
principiul egalității în fața legii, consacrat de art. 16 alin. (1) din
Constituție. Articolul prin care se ia o asemenea măsură
procesuală trebuie să se aplice tuturor persoanelor aflate în
aceeași situație juridică. Situațiile în care se află anumite
categorii de persoane trebuie să difere în esență pentru a se
justifica deosebirea de tratament juridic, iar aceasta trebuie să
se bazeze pe un criteriu obiectiv și rațional. Această soluție este
în concordanță și cu jurisprudența Curții Europene a Drepturilor
Omului, conform căreia orice diferență de tratament făcută între
persoane aflate în situații analoage trebuie să își găsească o
justificare obiectivă și rezonabilă (a se vedea Hotărârea din
13 iunie 1979 pronunțată în Cauza Marckx contra Belgiei).
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctul de vedere al
Avocatului Poporului, rapoartele întocmite de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea nr. 47/1992,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3201 din Codul de procedură penală cu
denumirea marginală — Judecata în cazul recunoașterii
vinovăției, introdus prin art. XVIII pct. 43 din Legea nr. 202/2010,
publicată în Monitorul Oficial al României, Partea I, nr. 714 din
26 octombrie 2010, care au următorul conținut:
ăPână la începerea cercetării judecătorești, inculpatul poate
declara personal sau prin înscris autentic că recunoaște
săvârșirea faptelor reținute în actul de sesizare a instanței și
solicită ca judecata să se facă în baza probelor administrate în
faza de urmărire penală.
Judecata poate avea loc numai în baza probelor administrate
în faza de urmărire penală, doar atunci când inculpatul declară
că recunoaște în totalitate faptele reținute în actul de sesizare a
instanței și nu solicită administrarea de probe, cu excepția
înscrisurilor în circumstanțiere pe care le poate administra la
acest termen de judecată.
La termenul de judecată, instanța întreabă pe inculpat dacă
solicită ca judecata să aibă loc în baza probelor administrate în
faza de urmărire penală, pe care le cunoaște și le însușește,

procedează la audierea acestuia și apoi acordă cuvântul
procurorului și celorlalte părți.
Instanța de judecată soluționează latura penală atunci când,
din probele administrate, rezultă că faptele inculpatului sunt
stabilite și sunt suficiente date cu privire la persoana sa pentru
a permite stabilirea unei pedepse.
Dacă pentru soluționarea acțiunii civile se impune
administrarea de probe în fața instanței, se va dispune
disjungerea acesteia.
În caz de soluționare a cauzei prin aplicarea alin. 1,
dispozițiile art. 334 și 340—344 se aplică în mod corespunzător.
Instanța va pronunța condamnarea inculpatului, care
beneficiază de reducerea cu o treime a limitelor de pedeapsă
prevăzute de lege, în cazul pedepsei închisorii, și de reducerea
cu o pătrime a limitelor de pedeapsă prevăzute de lege, în cazul
pedepsei amenzii.
Dispozițiile alin. 1—6 nu se aplică în cazul în care acțiunea
penală vizează o infracțiune care se pedepsește cu detențiune
pe viață.
În caz de respingere a cererii, instanța continuă judecarea
cauzei potrivit procedurii de drept comun.”
Autorii excepției de neconstituționalitate susțin că prevederile
legale menționate încalcă dispozițiile constituționale ale art. 15
referitor la Universalitatea legii, ale art. 16 privind Egalitatea în
drepturi și ale art. 21 referitor la Accesul liber la justiție, ale
art. 23 alin. (11) privind prezumția de nevinovăție, ale art. 24
alin. (1) referitor la dreptul la apărare, ale art. 53 privind
Restrângerea exercițiului unor drepturi sau al unor libertăți și ale
art. 124 alin. (2) referitor la unicitatea, imparțialitatea și egalitatea
justiției, precum și ale art. 6 paragraful 1 din Convenția pentru
apărarea drepturilor omului și a libertăților fundamentale privind
Dreptul la un proces echitabil.
Examinând excepția de neconstituționalitate, Curtea
constată următoarele:
1. Dispozițiile art. 3201 din Codul de procedură penală
reglementează Judecata în cazul recunoașterii vinovăției. Textul
a fost introdus în Codul de procedură penală prin art. XVIII
pct. 43 din Legea nr. 202/2010 privind unele măsuri pentru
accelerarea soluționării proceselor, publicată în Monitorul Oficial
al României, Partea I, nr. 714 din 26 octombrie 2010.
Noua reglementare urmărește să dea expresie dreptului la
un proces echitabil și la soluționarea cauzelor într-un termen
rezonabil, înlăturându-se o procedură judiciară îndelungată și
costisitoare. Astfel, dacă în etapa judecății în primă instanță
inculpatul declară, până la începerea cercetării judecătorești, că
recunoaște săvârșirea faptelor reținute în actul de sesizare al
instanței și solicită ca judecata să se facă pe baza probelor
administrate în faza de urmărire penală, apare redundantă o
readministrare de către judecător a acelorași probe care au
dovedit acuzația și despre care inculpatul a luat cunoștință cu
prilejul prezentării materialului de urmărire penală.
O astfel de procedură se subsumează exigențelor privind
celeritatea și stabilirea adevărului în cauzele penale. Termenul
până la care se poate solicita procedura simplificată nu poate fi
decât cel anterior începerii cercetării judecătorești, pentru că
numai astfel se poate da expresie dreptului la soluționarea
cauzelor într-un termen rezonabil.
Dispoziții similare se regăsesc și în alte legislații, cu
precădere în legislația americană. Chiar dacă acest sistem a
suferit și o seamă de critici, este de observat că, deși pedeapsa
aplicată ca urmare a înțelegerii judiciare este mai mică decât
cea pronunțată în cazul unui proces, are totuși un efect de
prevenire a fenomenului infracțional. În plus, prin condamnare
se restrânge libertatea infractorului, care va rămâne sub
supravegherea sistemului penal și după eliberare, iar dacă va
comite o altă faptă, va fi tratat ca recidivist.
Deși țările europene au un sistem mai rigid, flexibilitatea
americană a influențat unele legislații. Astfel, art. 233 din Codul
de procedură penală al Norvegiei prevede că, dacă suspectul

MONITORUL OFICIAL AL ROMÂNIEI, PARTEA I, Nr. 853/2.XII.2011
își recunoaște fapta, va fi întrebat dacă admite că e răspunzător
din punct de vedere penal. Dacă a mărturisit fără rezerve și
cazul poate fi judecat în procedură accelerată, suspectul va fi
întrebat dacă își dă consimțământul pentru o asemenea
procedură. Conform art. 248 din același cod, dacă răspunde
afirmativ, procurorul va solicita instanței competente judecarea
cauzei fără punere sub acuzare, printr-o singură înfățișare.
Cererea este aprobată dacă instanța nu sesizează nimic
îndoielnic, iar speța se regăsește într-una din următoarele
ipoteze:
a) o infracțiune care nu se pedepsește cu mai mult de 10 ani
închisoare, iar acuzatul și-a mărturisit fără rezerve fapta în fața
instanței, mărturisirea fiind susținută și de alte dovezi;
b) o contravenție incriminată prin art. 22 din Codul rutier, iar
acuzatul pledează vinovat;
c) o contravenție incriminată prin art. 24 primul paragraf din
Codul rutier, iar acuzatul pledează vinovat în fața instanței.
Conform art. 292 din același Cod de procedură penală, dacă
inculpatul mărturisește în fața instanței, după înaintarea
rechizitoriului, instanța va hotărî în ce măsură mai sunt necesare
a fi administrate și alte dovezi.
Alte legislații (de exemplu, art. 46 paragraful 2 din Codul
penal german) nu prevăd o procedură specială, ci doar
reducerea limitelor de pedeapsă, ținându-se seama de conduita
făptuitorului după comiterea faptei, în mod special eforturile
depuse de acesta pentru a repara paguba pricinuită ori pentru
a ajunge la o înțelegere cu persoana vătămată. Acestea sunt
însă împrejurări care pot constitui circumstanțe atenuante, așa
cum sunt prevăzute și în art. 74 din Codul penal român, și care
nu au o importanță determinantă referitoare la analiza din
prezenta cauză.
Revenind la speța dedusă judecății, Curtea constată că
autorii excepției au criticat dispozițiile art. 3201 din Codul de
procedură penală, întrucât prin termenul instituit, respectiv ăpână
la începerea cercetării judecătorești”, sunt afectate principiul
egalității în fața legii a cetățenilor, precum și principiul aplicării
legii penale mai favorabile pentru inculpații care, deși se află în
aceeași situație juridică, din motive obiective independente de
voința lor, pot fi sancționați diferit pentru aceeași faptă, în pofida
faptului că unii dintre aceștia pot fi chiar coautori.
Așa fiind, Curtea constată că pot exista trei ipoteze de
analiză, și anume:
— prima situație este aceea în care inculpații au fost trimiși
în judecată după intrarea în vigoare a Legii nr. 202/2010. Cu
privire la aceștia textul nu comportă niciun fel de discuție, fiind
aplicabil în deplinătatea sa;
— a doua situație este aceea în care inculpații, deși au fost
trimiși în judecată anterior apariției Legii nr. 202/2010, nu au
depășit momentul procesual al începerii cercetării judecătorești.
Și cu privire la aceștia textul este aplicabil fără niciun fel de
diferențieri;
— a treia situație vizează cazul inculpaților care au fost trimiși
în judecată sub imperiul legii vechi, dar care au depășit
momentul începerii cercetării judecătorești. Pentru această din
urmă categorie pot exista două subgrupe, respectiv inculpați
care au fost judecați definitiv și inculpați care, deși judecați
definitiv, se află în alte momente procesuale, cum ar fi revizuire,
contestație în anulare, contestație la executare etc.
Așa fiind, analiza ce urmează a fi făcută are în vedere
această din urmă situație.
A) În ce privește excepția ridicată în dosarele aflate în fond,
apel și recurs, deci pentru care nu s-au pronunțat hotărâri
judecătorești definitive, Curtea constată următoarele:
Dispozițiile contestate nu dispun in terminis cu privire la o
sancționare diferită a persoanelor care se află în aceeași situație
juridică. Instituția fiind nou-introdusă, implementarea ei în
sistemul procesual penal poate genera, din cauza interpretărilor
diferite, consecințe de anihilare a aplicării retroactive a legii
penale mai favorabile pe considerente discriminatorii ce nu țin

7

de o anumită atitudine asumată de către inculpați ori de alte
rațiuni obiective și rezonabile. Astfel de neajunsuri ar fi putut fi
înlăturate prin introducerea în corpul Legii nr. 202/2010 a unor
norme tranzitorii. În absența acestora, prevederile criticate, în
acord cu art. 126 alin. (2) din Constituție, sunt de imediată
aplicare, sens în care Curții Constituționale, fiindu-i interzis să se
poziționeze în postura de legiuitor pozitiv, îi revine sarcina să
analizeze conformitatea acestora, respectiv a înțelesului lor, într-o
interpretare sau alta, cu exigențele constituționale. Altfel spus,
prin constatarea compatibilității/incompatibilității prevederilor
art. 3201 din Codul de procedură penală cu Legea fundamentală,
Curtea Constituțională nu se substituie competenței Înaltei Curți
de Casație și Justiție, care, potrivit art. 126 alin. (3) din Legea
fundamentală, este singura în drept să hotărască asupra
interpretării și aplicării unitare a legii. Aceasta deoarece, în
timp ce dezlegarea obligatorie dată prin recursul în interesul
legii, adresându-se judecătorului, are drept scop interpretarea
și, respectiv, aplicarea unitară a normei juridice, prin
considerentele și dispozitivul unei decizii a Curții Constituționale
se asigură conformitatea normei juridice, adică a înțelesului său
ori a unei anumite interpretări sau a alteia, cu principiile și
regulile constituționale. Pe de altă parte, chiar dacă printr-o
decizie pronunțată în soluționarea unui recurs în interesul legii
instanța supremă dă o dezlegare obligatorie cu privire la
interpretarea și aplicarea normei juridice, aceasta nu înseamnă
că instanța de contencios constituțional nu poate examina
constituționalitatea textului de lege în interpretarea astfel
stabilită. (În același sens, a se vedea și Decizia nr. 854 din
23 iunie 2011, publicată în Monitorul Oficial al României,
Partea I, nr. 672 din 21 septembrie 2011.)
Așa fiind, pentru o analiză fundamentată a compatibilității
textului legal criticat cu dispozițiile și principiile constituționale
invocate, Curtea urmează a stabili natura juridică a instituției
consacrate prin art. 3201 din Codul de procedură penală.
Din perspectiva conținutului, acordul de recunoaștere a
vinovăției are o dublă natură — pe de o parte, este o instituție
procesuală, iar pe de altă parte, este o instituție de drept
material. Astfel, potrivit art. 3201 alin. 7 teza întâi din Codul de
procedură penală, ăinstanța va pronunța condamnarea
inculpatului, care beneficiază de reducerea cu o treime a
limitelor de pedeapsă prevăzute de lege, în cazul pedepsei
închisorii, și de reducerea cu o pătrime a limitelor de pedeapsă
prevăzute de lege, în cazul pedepsei amenzii”. Deși judecătorul
este ținut de principiul cu rang constituțional al aplicării legii
penale mai favorabile, Curtea constată că norma de drept penal
se regăsește în corpul unei norme de procedură și este
condiționată de îndeplinirea anumitor condiții procedurale.
Cât privește criteriile de delimitare a normelor de drept penal
de cele de procedură penală, Curtea constată că așezarea
acestor norme în Codul penal sau în Codul de procedură penală
nu constituie un criteriu pentru deosebirea lor. De asemenea,
dacă se ia în considerare criteriul obiectului de reglementare al
normei, se constată că art. 3201 alin. 7 din Codul de procedură
penală este o normă care privește cuantumul pedepsei
aplicabile anumitor infracțiuni, putând fi încadrată în categoria
normelor de drept substanțial, și nu în categoria celor de
procedură penală. La aceeași concluzie se ajunge și dacă se ia
în considerare criteriul scopului normei, care atribuie un drept, o
facultate, nefiind o normă care să reglementeze proceduri.
Totodată, nu poate fi înlăturat nici criteriul rezultatului la care
conduce norma cu privire la răspunderea penală pe care o
poate înlătura, reduce sau agrava. În măsura în care aplicarea
concretă a unei norme la o speță dedusă judecății, indiferent de
ramura de drept căreia îi aparține, aduce o schimbare cu privire
la condițiile de incriminare, de tragere la răspundere penală și de
aplicare a pedepselor, aceasta va cădea sub incidența legii
penale mai favorabile. Așadar, faptul că textul în discuție
figurează în Codul de procedură penală nu este un impediment

8

MONITORUL OFICIAL AL ROMÂNIEI, PARTEA I, Nr. 853/2.XII.2011

în considerarea lui ca fiind o normă de drept penal susceptibilă
de a fi aplicată retroactiv, în cazul în care este mai blândă.
În acest sens s-a pronunțat și Curtea Europeană a
Drepturilor Omului când, prin Hotărârea din 17 septembrie 2009,
pronunțată în Cauza Scoppola împotriva Italiei (nr. 2),
paragrafele 111, 112 și 113, a statuat că simpla apartenență a
art. 442 referitor la o procedură simplificată în Codul de
procedură penală italian nu poate fi decisivă. Prin urmare, chiar
dacă acesta, alături de alte articole, descrie domeniul și etapele
unei proceduri simplificate, sumare, art. 442 alin. 2 din Codul de
procedură penală italian are în vedere durata pedepsei care
urmează a fi aplicată și care va fi redusă cu o treime. Nu există
nicio îndoială că sancțiunile prevăzute de art. 442 alin. 2 din
Codul de procedură penală italian sunt cele care urmează a fi
impuse în cazul condamnării, fiind calificate dispoziții de fond de
drept penal al căror scop a fost de descurajare. Așa fiind,
instanța europeană a statuat că art. 442 alin. 2 din discuție
reprezintă o dispoziție de drept penal material cu privire la
durata pedepsei care urmează a fi aplicată în caz de
condamnare în urma unei proceduri simplificate, intrând în
domeniul de aplicare al art. 7 paragraful 1 din Convenția pentru
apărarea drepturilor omului și a libertăților fundamentale.
În virtutea rolului său de garant al supremației Constituției,
Curtea este singura autoritate care are dreptul și obligația de a
examina constituționalitatea prevederilor art. 3201 din Codul de
procedură penală. Prin urmare, Curtea urmează a analiza
compatibilitatea dispozițiilor legale criticate cu Legea
fundamentală, pornind de la natura juridică a acestora așa cum
a fost stabilită mai sus.
Este recunoscut de principiu că impunerea prin lege a unor
exigențe, cum ar fi instituirea unor termene sau condiții
procesuale pentru valorificarea de către titular a dreptului său
subiectiv, are o indiscutabilă justificare prin prisma finalității
urmărite, constând în limitarea în timp a stării de incertitudine în
derularea raporturilor juridice și în restrângerea posibilităților de
exercitare abuzivă a respectivului drept. Prin intermediul lor se
asigură ordinea de drept, indispensabilă pentru valorificarea
drepturilor proprii, cu respectarea atât a intereselor generale,
cât și a drepturilor și intereselor legitime ale celorlalți titulari,
cărora statul este ținut, în egală măsură, să le acorde ocrotire.
Având dezlegarea constituțională să procedeze ca atare,
legiuitorul trebuie să fie preocupat ca exigențele astfel instituite
să fie îndeajuns de rezonabile încât să nu antreneze o
restrângere excesivă a exercițiului vreunui drept, de natură să
pună sub semnul întrebării însăși existența acestuia (a se vedea
în acest sens Decizia nr. 766 din 15 iunie 2011, publicată în
Monitorul Oficial al României, Partea I, nr. 549 din 3 august
2011).
Durata procesului și finalizarea acestuia depind adesea de o
serie de factori, cum sunt: gradul de operativitate a organelor
judiciare; incidente legate de îndeplinirea procedurii de citare;
complexitatea cazului și alte împrejurări care pot să întârzie
soluționarea cauzei (de exemplu, în situația disjungerii cauzei
față de un coautor, acesta, grație întârzierii finalizării fazei de
urmărire penală, spre deosebire de celălalt coautor, poate apela
la procedura simplificată). De asemenea, în numeroase cazuri,
durata proceselor nu depinde numai de atitudinea părților care
pot formula sau nu diverse cereri sau se pot afla în situații de
natură obiectivă, ci se datorează unor alte circumstanțe, care
țin de organizarea justiției și de gradul de încărcare a activității
parchetelor și instanțelor.
Pe de altă parte, încălcarea principiului egalității și
nediscriminării există atunci când se aplică un tratament
diferențiat unor cazuri egale, fără să existe o motivare obiectivă
și rezonabilă, sau dacă există o disproporție între mijloacele
folosite și scopul urmărit. Așa fiind, potrivit art. 73 alin. (3) lit. h)
din Constituție, Parlamentul are competența exclusivă de a
reglementa prin lege organică infracțiunile, pedepsele și regimul
executării acestora. În virtutea acestei prevederi constituționale,

legiuitorul este liber să aprecieze, pe lângă pericolul social în
funcție de care urmează să stabilească natura juridică a faptei
incriminate, și condițiile răspunderii juridice pentru această
faptă. Reglementarea unui regim sancționator în funcție și de
atitudinea de recunoaștere a vinovăției este expresia principiului
egalității în fața legii, care impune ca la aceleași situații juridice
să se aplice același regim, iar la situații juridice diferite
tratamentul juridic să fie diferențiat. Prin urmare, dispozițiile
art. 3201 din Codul de procedură penală nu contravin principiului
egalității în drepturi, fiind operante pentru toți inculpații aflați în
aceeași situație juridică.
Referitor la critica potrivit căreia dispozițiile art. 3201 din
Codul de procedură penală contravin principiului aplicării legii
penale mai favorabile, Curtea constată următoarele:
Acest principiu are în primul rând rang constituțional și, în
subsidiar, rang legal, așa cum este statuat prin art. 15 alin. (2)
din Legea fundamentală și art. 13 din Codul penal. Pe cale de
consecință, teza potrivit căreia producerea efectului în materia
dreptului penal (art. 3201 alin. 7 din Codul de procedură penală)
este condiționată de îndeplinirea cerințelor de drept procesual
penal (art. 3201 alin. 1—6 din Codul de procedură penală) nu
poate fi primită, deoarece principiul aplicării imediate a legii
procesual penale nu poate înfrânge principiul constituțional al
aplicării legii penale mai favorabile. În esența sa, acest din urmă
principiu are în vedere situațiile în care anumite infracțiuni sunt
săvârșite sub legea veche, dar judecate sub imperiul legii noi.
Cât privește determinarea concretă a legii penale mai
favorabile, este de observat că aceasta vizează aplicarea legii,
și nu a dispozițiilor mai blânde, neputându-se combina prevederi
din vechea și din noua lege, deoarece s-ar ajunge la o lex tertia,
care, în pofida dispozițiilor art. 61 din Constituție, ar permite
judecătorului să legifereze.
Or, dispozițiile art. 3201 din Codul de procedură penală fiind
de imediată aplicare, coroborat cu natura substanțial penală a
alin. 7, este evident că acestea sunt mai favorabile atât timp cât,
anterior soluționării definitive a cauzei, nu a existat posibilitatea
reducerii limitelor de pedeapsă în cazul recunoașterii vinovăției.
Determinarea caracterului ămai favorabil” are în vedere o serie
de elemente, cum ar fi: cuantumul sau conținutul pedepselor,
condițiile de incriminare, cauzele care exclud sau înlătură
responsabilitatea, influența circumstanțelor atenuante sau
agravante, normele privitoare la participare, tentativă, recidivă
etc. Așa fiind, criteriile de determinare a legii penale mai
favorabile au în vedere atât condițiile de incriminare și de tragere
la răspundere penală, cât și condițiile referitoare la pedeapsă.
Cu privire la aceasta din urmă pot exista deosebiri de natură
(o lege prevede ca pedeapsă principală amenda, iar alta
închisoarea), dar și deosebiri de grad sau cuantum privitoare la
limitele de pedeapsă și, evident, la modalitatea stabilirii acestora
în mod concret. Sunt numeroase situațiile care impun aplicarea
legii mai blânde, dar pentru care nici Codul penal și nici Codul
de procedură penală nu cuprind vreo dispoziție tranzitorie. Acest
fapt nu este însă de natură a nega existența principiului
consacrat de art. 15 alin. (2) din Constituție, reflectat în art. 13
din Codul penal. Prin urmare, dat fiind rangul principiului statuat
de art. 15 alin. (2) din Constituție, Curtea constată că acesta are
caracter axiomatic și, consacrat ca atare, nu poate fi limitat de
îndeplinirea unor condiții procedurale care din motive obiective
nu au putut fi cunoscute de destinatarii lor.
Este îndeobște admis că procesul penal se desfășoară sub
autoritatea ordinii normative de drept care capătă caracter
efectiv prin constrângere și conformare.
Prin urmare, deși legiuitorul nu a prevăzut in terminis care
este calea de urmat în cazul recunoașterii vinovăției de către
inculpații care au fost trimiși în judecată sub imperiul legii vechi,
dar care, depășind momentul procesual al începerii cercetării
judecătorești și până la soluționarea definitivă a cauzei, se
judecă potrivit noii legi, Curtea constată că, într-o atare situație,
este incident principiul legii penale mai favorabile. În cazul

MONITORUL OFICIAL AL ROMÂNIEI, PARTEA I, Nr. 853/2.XII.2011
acestor situații tranzitorii trebuie să se țină seama de caracterul
mixt al dispozițiilor art. 3201 din Codul de procedură penală, care
consacră un caracter mai blând prin reducerea limitelor de
pedeapsă, iar instanțelor de judecată, singurele în drept să
hotărască cu privire la aplicarea legii în interpretarea
constituțională astfel statuată, le revine sarcina de a stabili
celelalte aspecte legate de concretul fiecărei spețe în parte.
Totodată, Curtea constată că o dispoziție legală care a
comportat abordări similare se regăsește și în art. 10 alin. (1)
teza întâi din Legea nr. 241/2005 pentru prevenirea și
combaterea evaziunii fiscale, publicată în Monitorul Oficial al
României, Partea I, nr. 672 din 27 iulie 2005. Potrivit textului
beneficiau de cauza de nepedepsire sau de reducere a limitelor
de pedeapsă numai inculpații care au achitat integral prejudiciul
cauzat până la primul termen de judecată, ceea ce a determinat
existența unor critici în sensul că se încalcă principiul legii
penale mai favorabile. S-a arătat că cei care au depășit acel
moment procesual, în pofida principiului legii penale mai
favorabile, erau discriminați în raport cu primii. Curtea a dat o
dezlegare similară problemei, statuând, prin Decizia nr. 932 din
14 decembrie 2006, publicată în Monitorul Oficial al României,
Partea I, nr. 42 din 19 ianuarie 2007, că orice lege se aplică
numai pentru viitor, cu excepția legii penale sau contravenționale
mai favorabile, care are efecte și asupra raporturilor juridice
penale sau contravenționale născute anterior intrării sale în
vigoare. În speța examinată, Curtea a constatat că primul
termen de judecată poate fi considerat cel imediat următor datei
intrării în vigoare a Legii nr. 241/2005, indiferent de faza în care
se află judecarea procesului penal.
Pe cale de consecință, aceleași rațiuni sunt valabile și în ce
privește procedura în cazul recunoașterii vinovăției, textul fiind
constituțional în măsura în care se înțelege că până la încetarea
stării de tranziție, în virtutea principiului constituțional al
retroactivității legii penale mai favorabile, se aplică tuturor
inculpaților care au fost trimiși în judecată înainte de intrarea în
vigoare a Legii nr. 202/2010, dar care au depășit momentul
procesual al începerii cercetării judecătorești. În acest sens s-a
pronunțat și Curtea Europeană a Drepturilor Omului prin
Hotărârea din 17 septembrie 2009, pronunțată în Cauza
Scoppola împotriva Italiei nr. 2, paragraful 106, potrivit căreia în
Europa și pe plan internațional s-a consolidat treptat un principiu
fundamental al dreptului penal în sensul aplicării unei legi penale
care prevede o pedeapsă mai îngăduitoare chiar dacă a fost
adoptată după comiterea infracțiunii.
În concluzie, Curtea constată că dispozițiile art. 3201 din
Codul de procedură penală sunt neconstituționale în
măsura în care nu permit aplicarea legii penale mai
favorabile tuturor situațiilor juridice născute sub imperiul
legii vechi și care continuă să fie judecate sub legea nouă,
până la rămânerea definitivă a hotărârii de condamnare.
B) În ce privește excepția ridicată în dosarele aflate în
contestație la executare, deci pentru care s-au pronunțat
hotărâri judecătorești definitive, Curtea constată următoarele:
Rămânerea definitivă a unei hotărâri judecătorești produce
un efect pozitiv care constituie temeiul juridic al executării
dispozitivului hotărârii și poartă denumirea de puterea lucrului
judecat. De asemenea, tot ca urmare a pronunțării unei hotărâri
definitive, se produce un efect negativ în sensul că împiedică o
nouă urmărire și judecată pentru faptele și pretențiile astfel
soluționate, fapt care a consacrat regula non bis in idem,
cunoscută sub denumirea de autoritatea lucrului judecat.
De principiu, hotărârile penale definitive sunt susceptibile de
modificări și schimbări în cursul executării numai ca urmare a
descoperirii unor împrejurări care, dacă erau cunoscute în
momentul pronunțării hotărârii, ar fi condus la luarea altor măsuri
împotriva făptuitorului ori ca urmare a unor împrejurări
intervenite după ce hotărârea a rămas definitivă. În aceste
situații apare necesitatea de a se pune de acord conținutul

9

hotărârii puse în executare cu situația obiectivă și a se aduce
modificările corespunzătoare în desfășurarea executării.
Dreptul la un proces echitabil în fața unei instanțe, garantat
de art. 6 paragraful 1 din Convenția pentru apărarea drepturilor
omului și a libertăților fundamentale, trebuie să fie interpretat în
lumina preambulului la Convenție, care enunță supremația
dreptului ca element al patrimoniului comun al statelor
contractante. Unul dintre elementele fundamentale ale
supremației dreptului este principiul securității raporturilor
juridice, care prevede, printre altele, ca soluția dată în mod
definitiv oricărui litigiu de către instanțe să nu mai poată fi
supusă rejudecării (Hotărârea din 28 octombrie 1999,
pronunțată în Cauza Brumărescu împotriva României,
paragraful 61). Conform acestui principiu, niciuna dintre părți nu
este abilitată să solicite reexaminarea unei hotărâri definitive și
executorii cu unicul scop de a obține o reanalizare a cauzei și o
nouă hotărâre în privința sa. Instanțele superioare nu trebuie să
își folosească dreptul de reformare decât pentru a corecta
erorile de fapt sau de drept și erorile judiciare, și nu pentru a
proceda la o nouă analiză. Simplul fapt că pot exista două
puncte de vedere asupra chestiunii respective nu este un motiv
suficient de a rejudeca o cauză. Acestui principiu nu i se poate
aduce derogare decât dacă o impun motive substanțiale și
imperioase (Hotărârea din 7 iulie 2009, pronunțată în Cauza
Stanca Popescu împotriva României, paragraful 99, și
Hotărârea din 24 iulie 2003, pronunțată în Cauza Ryabykh
împotriva Rusiei, paragraful 52).
Așa cum s-a arătat mai sus, Constituția statuează cu privire
la principiul aplicării legii penale mai favorabile. Fiind o
construcție teoretică, principiul constituie un element
fundamental sau primordial pe care se întemeiază o idee sau
lege de bază, o axiomă. Aceasta din urmă este însă valabilă în
anumite limite și, prin ea însăși, constituie cadrul și măsura
aplicabilității sale. Astfel, în cazul pedepselor definitiv aplicate
nu se mai pune problema alegerii legii mai favorabile, deoarece
aceasta este, prin ipoteză, legea nouă, singura aplicabilă. Spre
deosebire de situațiile tranzitorii propriu-zise, numărul criteriilor
folosite pentru determinarea caracterului mai favorabil al legii
noi este mai mic, ele reducându-se la limitele de pedeapsă
prevăzute în cele două legi și la cauzele legale de modificare a
acestor limite. Or, art. 3201 din Codul de procedură penală nu
dispune nimic cu privire la aspectele statuate de art. 14 și art. 15
din Codul penal referitoare la aplicarea obligatorie ori facultativă
a legii penale mai favorabile în cazul pedepselor definitive. Prin
urmare, numai în măsura în care dispozițiile legale criticate ar fi
reglementat in terminis cu privire la intervenția unei pedepse mai
ușoare care să impună reducerea sancțiunii aplicate până la
maximul prevăzut de legea nouă s-ar fi putut pune problema
înfrângerii legii penale mai favorabile din perspectiva art. 15
alin. (2) din Constituție reflectat în art. 14 sau, eventual, în
art. 15 din Codul penal.
Așa
fiind,
Curtea
constată
că
excepția
de
neconstituționalitate a dispozițiilor art. 3201 din Codul de
procedură penală referitor la judecata în cadrul recunoașterii
vinovăției nu are legătură cu soluționarea cauzelor în care a fost
invocată, deoarece, așa cum rezultă din denumirea sa
marginală, textul are în vedere o judecată, aparținând, cu
excepția situațiilor tranzitorii, numai fondului și care,
deopotrivă, trebuie să fie operabilă numai până la pronunțarea
unei hotărâri definitive. Prin urmare nu este susceptibilă de
aplicabilitatea principiului retroactivității legii penale mai
favorabile. Totodată, nu ar putea fi admisă o teză contrară,
întrucât s-ar aduce atingere stabilității raporturilor juridice, în
absența căreia nu se poate vorbi de o ordine de drept. Din
această perspectivă, excepția de neconstituționalitate ridicată
în Dosarul nr. 515D/2011 (în contestație la executare), Dosarul
nr. 597D/2011 (în contestație la executare) și Dosarul
nr. 1.013D/2011 (în contestație la executare) este inadmisibilă,
deoarece, potrivit art. 29 alin. (1) din Legea nr. 47/1992,

10

MONITORUL OFICIAL AL ROMÂNIEI, PARTEA I, Nr. 853/2.XII.2011

republicată, ăCurtea Constituțională decide asupra excepțiilor
ridicate în fața instanțelor judecătorești [...] privind
neconstituționalitatea unei legi sau ordonanțe ori a unei dispoziții
dintr-o lege sau ordonanță în vigoare, care are legătură cu
soluționarea cauzei.”
2. Curtea constată că dispozițiile art. 3201 alin. 8 din Codul
de procedură penală contravin dispozițiilor art. 21 alin. (3) din
Constituție referitor la dreptul la un proces echitabil în ce privește
componenta referitoare la claritatea și previzibilitatea normelor
juridice, pentru următoarele considerente:
Art. 3201 alin. 8 din Codul de procedură penală dispune cu
privire la posibilitatea judecătorului de a respinge cererea de
recunoaștere a vinovăției inculpatului și de a continua judecata
potrivit procedurii de drept comun.
O asemenea posibilitate este de principiu în acord cu actul
de înfăptuire a justiției, însă, din cauza înțelesului echivoc, textul
nu respectă exigențele de claritate și previzibilitate pe care
trebuie să le conțină orice dispoziție normativă.
Astfel, textul nu instituie granițele înlăuntrul cărora
judecătorul poate respinge cererea formulată. În absența unor
criterii obiective, posibilitatea acordată judecătorului se poate
lesne transforma într-un abuz care nu poate fi cenzurat. Chiar
dacă art. 3201 alin. 4 din Codul de procedură penală stabilește
că instanța soluționează latura penală atunci când, din probele
administrate, rezultă că faptele inculpatului sunt stabilite și sunt
suficiente date cu privire la persoana sa pentru a permite
stabilirea unei pedepse, aceasta nu echivalează cu un veritabil
proces echitabil, care, în esență, are în vedere principiul aflării
adevărului și respectarea tuturor garanțiilor procesuale
specifice. Ceea ce prevalează nu constă în stabilirea faptelor
inculpatului ori a datelor cu privire la persoana sa (criterii al căror
înțeles nu au un corespondent univoc raportat la proprietatea
altor termeni din materia dreptului penal ori procesual penal), ci
în determinarea împrejurărilor că fapta există și că, potrivit
probelor, ea a fost săvârșită de inculpat, și nu de altă persoană.

Prin urmare, nu simpla recunoaștere a vinovăției este
determinantă pentru a se da eficiență unui proces echitabil
desfășurat în limitele legalității și imparțialității, aceasta
constituind doar o condiție procedurală, ci stabilirea vinovăției.
În aceste condiții, Curtea constată că, fără a le nega utilitatea,
eventualele criterii instituite de art. 3201 alin. 4 din Codul de
procedură penală sunt insuficiente pentru a putea caracteriza
art. 3201 alin. 8 din Codul de procedură penală ca fiind o normă
clară și previzibilă.
Principiul legalității presupune existența unor norme de drept
intern suficient de accesibile, precise și previzibile în aplicarea
lor, astfel cum reiese și din jurisprudența constantă a Curții
Europene a Drepturilor Omului (Hotărârea din 5 ianuarie 2000,
pronunțată în Cauza Beyeler împotriva Italiei, paragraful 109, și
Hotărârea din 8 iulie 2008, pronunțată în Cauza Fener Rum
Patrikligi contra Turciei, paragraful 70).
Or, marja mare de apreciere lăsată instanțelor de judecată cu
prilejul respingerii unei astfel de cereri este de natură a lipsi
textul de precizie și claritate, în absența cărora se poate ajunge
la o aplicare incoerentă. Astfel, judecătorul, în pofida evidentei
vinovății desprinse din probatoriul administrat în faza de
urmărire penală, poate respinge cererea inculpatului, lipsindu-l
pe acesta de dreptul său constituțional de apărare exercitat în
cadrul unui proces echitabil. Prin urmare, doar în situația în care
o seamă de infracțiuni cu autori necunoscuți ar putea fi asumate
de alte persoane sau în situația în care un inculpat, din dorința
de a proteja o altă persoană, ia asupra sa fapta comisă de
acesta judecătorul are legitimitatea constituțională de a respinge
cererea formulată.
În concluzie, Curtea constată că dispozițiile art. 3201 alin. 8
din Codul de procedură penală nu oferă justițiabililor suficiente
drepturi și garanții procesuale pentru apărarea intereselor
corespunzătoare poziției lor procesuale.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al
art. 11 alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

1. Admite excepția de neconstituționalitate și constată că dispozițiile art. 3201 din Codul de procedură penală
sunt neconstituționale în măsura în care înlătură aplicarea legii penale mai favorabile, excepție ridicată de Iosif Olimpiu
Bălaj în Dosarul nr. 8.952/271/2008 al Judecătoriei Oradea — Secția penală, de Dana Gyula și Forgacs Adalbert în Dosarul
nr. 3.599/84/2010 al Tribunalului Sălaj — Secția penală, de Laurențiu Pop, Robert Adrian Șarga, Alexandru Kalman Șarga și Dan
Mircea Ciprian Ilie în Dosarul nr. 8.709/296/2010 al Curții de Apel Oradea — Secția penală și pentru cauze cu minori, de Cristian
Mihai Vosloban în Dosarul nr. 2.097/197/2010 al Judecătoriei Brașov, din oficiu de Curtea de Apel Constanța — Secția penală și
pentru cauze penale și de familie în Dosarul nr. 12.057/118/2010, de Florin Vîșcă în Dosarul nr. 5.774/271/2009 al Judecătoriei
Oradea — Secția penală, de Homer Cornel Dumitru în Dosarul nr. 13.413/281/2010 al Judecătoriei Ploiești — Secția penală și de
Dragoș Rusu în Dosarul nr. 1.632/321/2010 al Tribunalului Neamț — Secția penală.
2. Admite excepția de neconstituționalitate și constată că alineatul final al art. 3201 din Codul de procedură penală
este neconstituțional.
3. Respinge, ca inadmisibilă, excepția de neconstituționalitate a dispozițiilor art. 3201 din Codul de procedură
penală, excepție ridicată în contestație la executare de Aurelian Mihai M. Tomulescu în Dosarul nr. 1.414/280/2011 al Judecătoriei
Pitești — Secția penală, de Iulian Fentzel în Dosarul nr. 1.138/233/2011 al Judecătoriei Galați și de Ciprian Gorocilă în Dosarul
nr. 8.336/212/2011 al Judecătoriei Constanța — Secția penală.
Definitivă și general obligatorie.
Decizia se comunică celor două Camere ale Parlamentului și Guvernului.
Pronunțată în ședința publică din data de 8 noiembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Afrodita Laura Tutunaru

MONITORUL OFICIAL AL ROMÂNIEI, PARTEA I, Nr. 853/2.XII.2011

11

O P I N I E S E PA R AT Ă

În dezacord cu soluția pronunțată de Curtea Constituțională
prin pct. 2 al dispozitivului deciziei sus-menționate, consider că
excepția de neconstituționalitate a dispozițiilor art. 3201 alineatul
final din Codul de procedură penală trebuia respinsă, pentru
următoarele motive:
1. Analizând dispozițiile alineatului final al art. 3201 din Codul
de procedură penală, consider că acestea nu încalcă dispozițiile
art. 21 alin. (3) din Constituție referitoare la dreptul la un proces
echitabil, nefiind lipsite de claritate și previzibilitate, așa cum s-a
constatat prin decizia sus-menționată a Curții Constituționale.
Este adevărat că textul în discuție lasă o marjă de apreciere
instanțelor judecătorești în ceea ce privește soluționarea cererii
inculpatului de judecare numai pe baza probelor administrate în
cursul urmăririi penale, însă norma este suficient de clară și
precisă pentru a permite destinatarului să acționeze conform
conținutului prevăzut de aceasta, iar aprecierea lăsată la
latitudinea judecătorului intră — în mod indiscutabil — în
conținutul principiului înfăptuirii justiției, prevăzut de art. 124 din
Legea fundamentală.
În materia clarității și previzibilității unui text de lege și Curtea
Europeană a Drepturilor Omului s-a pronunțat în mod constant,
statuând că previzibilitatea consecințelor ce decurg dintr-un act
normativ determinat nu poate avea o certitudine absolută,
întrucât, oricât de dorită ar fi aceasta, ea ar da naștere la o
rigiditate excesivă a reglementării (Hotărârea din 20 mai 1999,
pronunțată în Cauza Rekvenyi contra Ungariei, paragraful 34).
Totodată, prin Hotărârea din 24 mai 2007, pronunțată în Cauza
Dragotoniu și Militaru-Pidhorni contra României, paragraful 35,
Curtea Europeană a Drepturilor Omului a reținut că
însemnătatea noțiunii de previzibilitate depinde în mare măsură
de contextul textului de lege, de domeniul pe care îl acoperă,
precum și de numărul și calitatea destinatarilor săi. (A se vedea
și Hotărârea din 28 martie 1990, pronunțată în Cauza Groppera
Radio AG și alții împotriva Elveției, paragraful 68.) Așa cum a
reținut și Curtea Constituțională prin Decizia nr. 1.646 din
15 decembrie 2009, publicată în Monitorul Oficial al României,
Partea I, nr. 49 din 21 ianuarie 2010, invocând jurisprudența
Curții Europene a Drepturilor Omului, din cauza principiului
generalității legilor, conținutul acestora nu poate prezenta o
precizie absolută. Una din tehnicile-tip de reglementare constă
în recurgerea mai degrabă la categorii generale decât la liste
exhaustive. De asemenea, numeroase legi se folosesc de
eficacitatea formulelor mai mult sau mai puțin vagi pentru a evita
o rigiditate excesivă și a se putea adapta la schimbările de
situație. Funcția decizională acordată instanțelor servește
tocmai pentru a îndepărta îndoielile ce ar putea exista în privința
interpretării normelor, ținând cont de evoluțiile practicii cotidiene,
cu condiția ca rezultatul să fie coerent.
2. Apreciez că posibilitatea judecătorului de a respinge
cererea de recunoaștere a vinovăției și de judecare a cauzei
potrivit procedurii simplificate constituie o garanție a dreptului la
un proces echitabil, consacrat de art. 21 alin. (3) din Constituție
și de art. 6 din Convenția pentru apărarea drepturilor omului și
a libertăților fundamentale, precum și o garantare a aplicării
prezumției de nevinovăție, mai ales în cazurile în care se
exercită o presiune asupra inculpatului de a-și recunoaște
vinovăția.
Referitor la incidența prezumției de nevinovăție în cazul unei
proceduri de recunoaștere prealabilă a vinovăției, similare cu
cea prevăzută de art. 3201 din Codul român de procedură
penală, este de menționat Decizia nr. 2004-492 DC din
2 martie 2004 a Consiliului Constituțional francez, prin care acesta

a statuat că — în cadrul procedurii denumite ăreconnaissance
préalable de culpabilité”— judecătorul cauzei nu poate fi ținut
de acceptarea vinovăției de către inculpat, ci ăîi revine sarcina să
se asigure că persoana respectivă a recunoscut, liber și sincer,
că este autorul faptelor și să verifice realitatea acestora”. Prin
aceeași decizie, Consiliul Constituțional francez a statuat că, în
cazul în care emite o ordonanță de omologare a acordului de
stabilire a vinovăției, ăjudecătorul trebuie să verifice nu numai
realitatea consimțământului persoanei, ci, în egală măsură, și
sinceritatea acesteia”.
Principiul prezumției de nevinovăție tinde a proteja o
persoană învinuită de săvârșirea unei fapte penale împotriva
unui verdict de culpabilitate ce nu a fost stabilit în mod legal și
privește ansamblul procedurii penale litigioase, fiind inclus și
modul de administrare a probelor. (A se vedea Hotărârea Curții
Europene a Drepturilor Omului din 25 august 1987, pronunțată
în Cauza Nolkenbockhoff împotriva Germaniei, paragraful 33.)
Prin Hotărârea din 6 decembrie 1988, pronunțată în Cauza
Barberà, Messegué și Jabardo împotriva Spaniei, instanța de
contencios al drepturilor omului a reținut că acuzarea trebuie să
ofere suficiente probe care să fundamenteze o eventuală
declarație de culpabilitate.
De altfel, o procedură similară cu cea reglementată de
art. 3201 din Codul român de procedură penală este prevăzută
și în Italia, prin dispozițiile art. 421 din Codul italian de procedură
penală. Astfel, în cadrul procedurii simplificate denumite
ăgiudizio abbreviato”, judecătorul are posibilitatea de a respinge
cererea de acordare a procedurii simplificate.
Prevederile alineatului final al art. 3201 din Codul de
procedură penală — constatate de Curte ca fiind
neconstituționale — dau posibilitatea judecătorului de a respinge
cererea de recunoaștere a vinovăției, caz în care instanța
continuă judecarea cauzei potrivit procedurii de drept comun.
Acestea constituie o aplicare a principiului constituțional al
înfăptuirii justiției de către instanțele judecătorești, consacrat de
art. 124 din Legea fundamentală, neputând fi admis ca
judecătorului cauzei să nu i se dea posibilitatea de a respinge
cererea de recunoaștere a vinovăției atunci când, de exemplu,
nu este lămurit asupra împrejurărilor de fapt ale cauzei,
considerând că judecata nu poate avea loc numai în baza
probelor administrate în faza de urmărire penală, ci judecarea
cauzei ar trebui să se facă potrivit dreptului comun. Totodată,
potrivit art. 3201 alin. (4) din Codul de procedură penală,
ăInstanța de judecată soluționează latura penală atunci când,
din probele administrate, rezultă că faptele inculpatului sunt
stabilite și sunt suficiente date cu privire la persoana sa pentru
a permite stabilirea unei pedepse”, iar, potrivit alin. (5) al
aceluiași articol, ăDacă pentru soluționarea acțiunii civile se
impune administrarea de probe în fața instanței, se va dispune
disjungerea acesteia”. Prin urmare, atunci când, din probele
administrate în cursul urmării penale, nu rezultă că faptele
inculpatului sunt stabilite fără niciun dubiu și atunci când nu sunt
suficiente date cu privire la persoana sa pentru a permite
stabilirea unei pedepse, instanța judecătorească trebuie să aibă
posibilitatea de a respinge cererea de judecare în condițiile
art. 3201 din Codul de procedură penală și de a reveni la
judecarea cauzei potrivit dreptului comun.
În concluzie, apreciez nu numai că dispozițiile art. 3201
alineatul final din Codul de procedură penală sunt constituționale,
ci și că admiterea excepției de neconstituționalitate a acestora
poate conduce la încălcarea unor drepturi și libertăți
fundamentale.

Judecător,
prof. univ. dr. Iulia Antoanella Motoc

12

MONITORUL OFICIAL AL ROMÂNIEI, PARTEA I, Nr. 853/2.XII.2011
CURTEA CONSTITUȚIONALĂ

D E C I Z I A Nr. 1.483
din 8 noiembrie 2011

referitoare la excepția de neconstituționalitate a dispozițiilor art. 3201 alin. 1
din Codul de procedură penală
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Oana Cristina Puică

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Iuliana Nedelcu.
Pe rol se află soluționarea excepției de neconstituționalitate
a dispozițiilor art. 3201 alin. 1 din Codul de procedură penală,
excepție ridicată de Adrian-Marius Ciura în Dosarul
nr. 11.452/271/2010 al Judecătoriei Oradea — Secția penală și
care formează obiectul Dosarului Curții Constituționale
nr. 4.782D/2010 și de Daniel Ciuciu în Dosarul
nr. 10.631/271/2010 al Judecătoriei Oradea — Secția penală și
care formează obiectul Dosarului nr. 539D/2011.
Dezbaterile au avut loc în ședința publică din data de
3 noiembrie 2011, în prezența reprezentantului Ministerului
Public, și au fost consemnate în încheierea de ședință de la
acea dată, când Curtea, în temeiul art. 57 și art. 58 alin. (3) din
Legea nr. 47/1992, pentru o mai bună studiere a problemelor ce
formează obiectul cauzei, a amânat pronunțarea pentru data de
8 noiembrie 2011.
C U R T E A,

având în vedere actele și lucrările dosarelor, reține următoarele:
Prin încheierile din 15 decembrie 2010 și 15 aprilie 2011,
pronunțate
în
dosarele
nr.
11.452/271/2010
și
nr. 10.631/271/2010, Judecătoria Oradea — Secția penală a
sesizat Curtea Constituțională cu excepția de
neconstituționalitate a dispozițiilor art. 3201 alin. 1 din
Codul de procedură penală.
Excepția a fost ridicată de Adrian-Marius Ciura și Daniel
Ciuciu cu ocazia soluționării unor cauze penale.
În motivarea excepției de neconstituționalitate autorii
acesteia susțin că prevederile art. 3201 alin. 1 din Codul de
procedură penală încalcă principiul aplicării legii penale mai
favorabile, egalitatea în fața legii și a autorităților publice și
dreptul la un proces echitabil, întrucât creează posibilitatea ca,
în situația în care 2 coautori sunt trimiși în judecată în dosare
diferite, cercetarea judecătorească începând pentru unul, iar
pentru celălalt nu, doar acesta din urmă să beneficieze, în cazul
recunoașterii vinovăției, de reducerea limitelor de pedeapsă
prevăzute de lege. Mai arată că momentul începerii cercetării
judecătorești poate fi influențat de factori independenți de voința
inculpaților, precum operativitatea organelor de urmărire penală,
îndeplinirea procedurilor de citare, cereri de amânare a judecării
cauzei etc. Consideră că posibilitatea de a beneficia de această
cauză de reducere a pedepsei ar fi trebuit acordată tuturor
inculpaților, indiferent de faza în care se află judecarea
procesului penal. Fac trimitere, în acest sens, la deciziile Curții
Constituționale nr. 86/2003 și nr. 932/2006.

Judecătoria Oradea — Secția penală apreciază, în Dosarul
nr. 4.782D/2010, că excepția de neconstituționalitate este
întemeiată, având în vedere necesitatea asigurării unui
tratament juridic identic pentru persoane aflate în situații
similare. Invocă, în acest sens, Decizia Curții Constituționale
nr. 86/2003. De asemenea, arată că prevederile art. 3201 din
Codul de procedură penală au un efect de drept substanțial și
constituie o cauză legală de reducere obligatorie a pedepsei,
prin urmare noua lege penală este mai favorabilă inculpatului și
trebuie să retroactiveze. Astfel, faptul că, pentru infracțiuni
comise anterior intrării în vigoare a Legii nr. 202/2010, inculpații
față de care s-a depășit etapa procesuală a citirii actului de
sesizare nu beneficiază de noile dispoziții referitoare la judecata
în cazul recunoașterii vinovăției creează discriminare în raport
cu inculpații față de care nu s-a citit încă actul de sesizare a
instanței și, totodată, încalcă principiul retroactivității legii penale
mai favorabile.
Judecătoria Oradea — Secția penală, în complet diferit, își
exprimă opinia, în Dosarul nr. 539D/2011, în sensul
netemeiniciei excepției de neconstituționalitate, întrucât
prevederile art. 3201 alin. 1 din Codul de procedură penală nu
aduc nicio atingere dispozițiilor din Constituție și din Convenția
pentru apărarea drepturilor omului și a libertăților fundamentale
invocate. Arată că prevederile de lege criticate sunt norme de
procedură penală, acestea fiind de imediată aplicare, astfel că,
dacă a fost începută cercetarea judecătorească înainte de data
intrării în vigoare a Legii nr. 202/2010, prin care au fost introduse
în Codul de procedură penală dispozițiile art. 3201, inculpatul nu
mai poate beneficia de procedura simplificată. Consideră că,
fiind vorba de norme de procedură penală, și nu de drept penal,
instanța nu poate face aplicarea legii penale mai favorabile.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Avocatul Poporului consideră că dispozițiile de lege
criticate sunt neconstituționale. Arată că art. 3201 din Codul de
procedură penală reglementează o nouă instituție în etapa
judecării în primă instanță, care presupune recunoașterea de
către inculpat a faptelor reținute în actul de sesizare a instanței.
În absența unor dispoziții cu caracter tranzitoriu, textul în discuție
reprezintă o normă procedurală de imediată aplicare situațiilor
ivite după intrarea sa în vigoare, adică doar inculpaților care,
până la începerea cercetării judecătorești, pot declara personal
sau prin înscris autentic că recunosc săvârșirea faptelor reținute
în actul de sesizare a instanței și solicită ca judecata să se facă
în baza probelor administrate în faza urmăririi penale. Sunt
excluși, așadar, de la beneficiul aplicării regulilor privind judecata
în cazul recunoașterii vinovăției acei inculpați față de care s-a
depășit etapa procesuală a citirii actului de sesizare.
În ceea ce privește criteriul de aplicare a art. 3201 din Codul
de procedură penală, arată că acesta depinde de o serie de
elemente neprevăzute și neimputabile persoanei trimise în
judecată, cum sunt gradul de operativitate a organelor judiciare,
incidente legate de îndeplinirea procedurii de citare, exercitarea

MONITORUL OFICIAL AL ROMÂNIEI, PARTEA I, Nr. 853/2.XII.2011
sau neexercitarea căilor de atac prevăzute de lege și alte
împrejurări care pot să întârzie soluționarea cauzei. Or, toți
infractorii care au comis același gen de infracțiuni anterior datei
intrării în vigoare a legii se află într-o situație identică, începerea
cercetării judecătorești neavând nicio semnificație în ceea ce
privește stabilirea unui tratament juridic diferențiat, întrucât
aceasta depinde de factori străini conduitei procesuale a
respectivelor persoane.
În consecință, stabilirea unui asemenea criteriu, aleatoriu și
exterior conduitei persoanei trimise în judecată, este în
contradicție cu principiul egalității în fața legii, consacrat de
art. 16 alin. (1) din Constituție. Situațiile în care se află anumite
categorii de persoane trebuie să difere în esență pentru a se
justifica deosebirea de tratament juridic, iar aceasta trebuie să
se bazeze pe un criteriu obiectiv și rațional. Această soluție este
în concordanță și cu jurisprudența Curții Europene a Drepturilor
Omului, conform căreia orice diferență de tratament făcută între
persoane aflate în situații analoage trebuie să își găsească o
justificare obiectivă și rezonabilă (a se vedea Hotărârea din
13 iunie 1979, pronunțată în Cauza Marckx contra Belgiei).
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierile de sesizare, punctul de vedere al
Avocatului Poporului, rapoartele întocmite de judecătorulraportor, concluziile procurorului, dispozițiile de lege criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 3201 alin. 1 din Codul de procedură penală,
introduse prin Legea nr. 202/2010 privind unele măsuri pentru
accelerarea soluționării proceselor, publicată în Monitorul Oficial
al României, Partea I, nr. 714 din 26 octombrie 2010, care au
următorul cuprins: ăPână la începerea cercetării judecătorești,
inculpatul poate declara personal sau prin înscris autentic că
recunoaște săvârșirea faptelor reținute în actul de sesizare a
instanței și solicită ca judecata să se facă în baza probelor
administrate în faza de urmărire penală.”
În susținerea neconstituționalității prevederilor art. 3201
alin. 1 din Codul de procedură penală, autorii excepției invocă
încălcarea dispozițiilor constituționale ale art. 15 alin. (2) privind
principiul aplicării legii penale mai favorabile, ale art. 16 alin. (1)
referitor la egalitatea în fața legii și a autorităților publice și ale
art. 21 alin. (3) privind dreptul la un proces echitabil, precum și
a prevederilor art. 6 paragraful 1 din Convenția pentru apărarea
drepturilor omului și a libertăților fundamentale, prevederi
referitoare la dreptul la un proces echitabil.
Examinând excepția de neconstituționalitate, Curtea
constată că dispozițiile art. 3201 din Codul de procedură penală
reglementează Judecata în cazul recunoașterii vinovăției. Textul
a fost introdus în Codul de procedură penală prin art. XVIII
pct. 43 din Legea nr. 202/2010 privind unele măsuri pentru
accelerarea soluționării proceselor.
Noua reglementare urmărește să dea expresie dreptului la
un proces echitabil și la soluționarea cauzelor într-un termen
rezonabil, înlăturându-se o procedură judiciară îndelungată și
costisitoare. Astfel, dacă în etapa judecății în primă instanță
inculpatul declară, până la începerea cercetării judecătorești, că
recunoaște săvârșirea faptelor reținute în actul de sesizare a
instanței și solicită ca judecata să se facă pe baza probelor
administrate în faza de urmărire penală, apare drept redundantă

13

o readministrare de către judecător a acelorași probe care au
dovedit acuzația și despre care inculpatul a luat cunoștință cu
prilejul prezentării materialului de urmărire penală.
O astfel de procedură se subsumează exigențelor privind
celeritatea și stabilirea adevărului în cauzele penale. Termenul
până la care se poate solicita procedura simplificată nu poate fi
decât cel anterior începerii cercetării judecătorești, pentru că
numai astfel se poate da expresie dreptului la soluționarea
cauzelor într-un termen rezonabil.
Dispoziții similare se regăsesc și în alte legislații, cu
precădere în legislația americană. Chiar dacă acest sistem a
suferit și o seamă de critici, este de observat că, deși pedeapsa
aplicată ca urmare a înțelegerii judiciare este mai mică decât
cea pronunțată în cazul unui proces, are totuși un efect de
prevenire a fenomenului infracțional. În plus, prin condamnare
se restrânge libertatea infractorului, care va rămâne sub
supravegherea sistemului penal și după eliberare, iar dacă va
comite o altă faptă, va fi tratat ca recidivist.
Deși țările europene au un sistem mai rigid, flexibilitatea
americană a influențat unele legislații. Astfel, art. 233 din Codul
de procedură penală al Norvegiei prevede că, dacă suspectul
își recunoaște fapta, va fi întrebat dacă admite că e răspunzător
din punct de vedere penal. Dacă a mărturisit fără rezerve și
cazul poate fi judecat în procedură accelerată, suspectul va fi
întrebat dacă își dă consimțământul pentru o asemenea
procedură. Conform art. 248 din același cod, dacă răspunde
afirmativ, procurorul va solicita instanței competente judecarea
cauzei fără punere sub acuzare, printr-o singură înfățișare.
Cererea este aprobată dacă instanța nu sesizează nimic
îndoielnic, iar speța se regăsește într-una din următoarele
ipoteze:
a) o infracțiune care nu se pedepsește cu mai mult de 10 ani
închisoare, iar acuzatul și-a mărturisit fără rezerve fapta în fața
instanței, mărturisirea fiind susținută și de alte dovezi;
b) o contravenție incriminată prin art. 22 din Codul rutier, iar
acuzatul pledează vinovat;
c) o contravenție incriminată prin art. 24 primul paragraf din
Codul rutier, iar acuzatul pledează vinovat în fața instanței.
Conform art. 292 din același Cod de procedură penală, dacă
inculpatul mărturisește în fața instanței, după înaintarea
rechizitoriului, instanța va hotărî în ce măsură mai sunt necesare
a fi administrate și alte dovezi.
Alte legislații (de exemplu art. 46 paragraful 2 din Codul
penal german) nu prevăd o procedură specială, ci doar
reducerea limitelor de pedeapsă ținându-se seama de conduita
făptuitorului după comiterea faptei, în mod special de eforturile
depuse de acesta pentru a repara paguba pricinuită ori pentru
a ajunge la o înțelegere cu persoana vătămată. Acestea sunt
însă împrejurări care pot constitui circumstanțe atenuante, așa
cum sunt prevăzute și în art. 74 din Codul penal român, și care
nu au o importanță determinantă referitoare la analiza din
prezenta cauză.
Revenind la speța dedusă judecății, Curtea reține că autorii
excepției au criticat dispozițiile art. 3201 alin. 1 din Codul de
procedură penală întrucât prin termenul instituit, respectiv ăpână
la începerea cercetării judecătorești”, este afectat principiul
egalității în fața legii a cetățenilor, precum și principiul aplicării
legii penale mai favorabile pentru inculpații care, deși se află în
aceeași situație juridică, din motive obiective independente de
voința lor pot fi sancționați diferit pentru aceeași faptă, în pofida
faptului că unii dintre aceștia pot fi chiar coautori.
Curtea constată că dispozițiile contestate nu dispun
in terminis cu privire la o sancționare diferită a persoanelor care
se află în aceeași situație juridică. Instituția fiind nou-introdusă,
implementarea ei în sistemul procesual penal poate genera, din
cauza interpretărilor diferite, consecințe de anihilare a aplicării
retroactive a legii penale mai favorabile pe considerente

14

MONITORUL OFICIAL AL ROMÂNIEI, PARTEA I, Nr. 853/2.XII.2011

discriminatorii ce nu țin de o anumită atitudine asumată de către
inculpați ori de alte rațiuni obiective și rezonabile. Astfel de
neajunsuri ar fi putut fi înlăturate prin introducerea în corpul Legii
nr. 202/2010 a unor norme tranzitorii. În absența acestora,
prevederile criticate, în acord cu art. 126 alin. (2) din Constituție,
sunt de imediată aplicare, sens în care Curții Constituționale,
fiindu-i interzis să se poziționeze în postura de legiuitor pozitiv,
îi revine sarcina să analizeze conformitatea acestora, respectiv
a înțelesului lor, într-o interpretare sau alta, cu exigențele
constituționale. Altfel spus, prin constatarea compatibilității/
incompatibilității prevederilor art. 3201 alin. 1 din Codul de
procedură penală cu Legea fundamentală, Curtea
Constituțională nu se substituie competenței Înaltei Curți de
Casație și Justiție, care, potrivit art. 126 alin. (3) din Legea
fundamentală, este singura în drept să hotărască asupra
interpretării și aplicării unitare a legii. Aceasta deoarece, în timp
ce dezlegarea obligatorie dată prin recursul în interesul legii,
adresându-se judecătorului, are drept scop interpretarea și,
respectiv, aplicarea unitară a normei juridice, prin considerentele
și dispozitivul unei decizii a Curții Constituționale se asigură
conformitatea normei juridice, adică a înțelesului său ori a unei
anumite interpretări sau a alteia, cu principiile și regulile
constituționale. Pe de altă parte, chiar dacă, printr-o decizie
pronunțată în soluționarea unui recurs în interesul legii, instanța
supremă dă o dezlegare obligatorie cu privire la interpretarea și
aplicarea normei juridice, aceasta nu înseamnă că instanța de
contencios constituțional nu poate examina constituționalitatea
textului de lege, în interpretarea astfel stabilită (în același sens,
a se vedea și Decizia nr. 854 din 23 iunie 2011, publicată în
Monitorul Oficial al României, Partea I, nr. 672 din 21 septembrie
2011).
Așa fiind, pentru o analiză fundamentată a compatibilității
prevederilor art. 3201 alin. 1 din Codul de procedură penală cu
dispozițiile și principiile constituționale invocate, Curtea urmează
a stabili natura juridică a instituției consacrate prin art. 3201 din
Codul de procedură penală.
Din perspectiva conținutului, acordul de recunoaștere a
vinovăției are o dublă natură — pe de o parte, este o instituție
procesuală, iar pe de altă parte, este o instituție de drept
material. Astfel, potrivit art. 3201 alin. 7 teza întâi din Codul de
procedură penală, ăinstanța va pronunța condamnarea
inculpatului, care beneficiază de reducerea cu o treime a
limitelor de pedeapsă prevăzute de lege, în cazul pedepsei
închisorii, și de reducerea cu o pătrime a limitelor de pedeapsă
prevăzute de lege, în cazul pedepsei amenzii.” Deși judecătorul
este ținut de principiul cu rang constituțional al aplicării legii
penale mai favorabile, Curtea constată că norma de drept penal
se regăsește în corpul unei norme de procedură și este
condiționată de îndeplinirea anumitor condiții procedurale.
Cât privește criteriile de delimitare a normelor de drept penal
de cele de procedură penală, Curtea constată că așezarea
acestor norme în Codul penal sau în Codul de procedură penală
nu constituie un criteriu pentru deosebirea lor. De asemenea,
dacă se ia în considerare criteriul obiectului de reglementare al
normei, se constată că art. 3201 alin. 7 din Codul de procedură
penală este o normă care privește cuantumul pedepsei
aplicabile anumitor infracțiuni, putând fi încadrată în categoria
normelor de drept substanțial, și nu în categoria celor de
procedură penală. La aceeași concluzie se ajunge și dacă se ia
în considerare criteriul scopului normei, care atribuie un drept, o
facultate, nefiind o normă care să reglementeze proceduri.
Totodată, nu poate fi înlăturat nici criteriul rezultatului la care
conduce norma cu privire la răspunderea penală pe care o
poate înlătura, reduce sau agrava. În măsura în care aplicarea
concretă a unei norme la o speță dedusă judecății, indiferent de
ramura de drept căreia îi aparține, aduce o schimbare cu privire
la condițiile de incriminare, de tragere la răspundere penală și de

aplicare a pedepselor, aceasta va cădea sub incidența legii
penale mai favorabile. Așadar, faptul că textul în discuție
figurează în Codul de procedură penală nu este un impediment
în considerarea lui ca fiind o normă de drept penal susceptibilă
de a fi aplicată retroactiv, în cazul în care este mai blândă.
În acest sens s-a pronunțat și Curtea Europeană a
Drepturilor Omului când, prin Hotărârea din 17 septembrie 2009,
pronunțată în Cauza Scoppola împotriva Italiei (nr. 2),
paragrafele 111, 112 și 113, a statuat că simpla apartenență a
art. 442, referitor la o procedură simplificată, la Codul de
procedură penală italian nu poate fi decisivă. Prin urmare, chiar
dacă acesta, alături de alte articole, descrie domeniul și etapele
unei proceduri simplificate, sumare, alin. 2 al art. 442 din Codul
de procedură penală italian are în vedere durata pedepsei care
urmează a fi aplicată și care va fi redusă cu o treime. Nu există
nicio îndoială că sancțiunile prevăzute de art. 442 alin. 2 din
Codul de procedură penală italian sunt cele care urmează a fi
impuse în cazul condamnării, fiind calificate dispoziții de fond de
drept penal al căror scop a fost de descurajare. Așa fiind,
instanța europeană a statuat că art. 442 alin. 2 din discuție
reprezintă o dispoziție de drept penal material cu privire la
durata pedepsei care urmează a fi aplicată în caz de
condamnare în urma unei proceduri simplificate, intrând în
domeniul de aplicare al art. 7 paragraful 1 din Convenția pentru
apărarea drepturilor omului și a libertăților fundamentale.
În virtutea rolului său de garant al supremației Constituției,
Curtea este singura autoritate care are dreptul și obligația de a
examina constituționalitatea prevederilor art. 3201 alin. 1 din
Codul de procedură penală. Prin urmare, Curtea urmează a
analiza compatibilitatea dispozițiilor de lege criticate cu Legea
fundamentală, pornind de la natura juridică a prevederilor
art. 3201 din Codul de procedură penală, așa cum a fost stabilită
mai sus.
Este recunoscut, de principiu, că impunerea prin lege a unor
exigențe, cum ar fi instituirea unor termene sau condiții
procesuale pentru valorificarea de către titular a dreptului său
subiectiv, are o indiscutabilă justificare prin prisma finalității
urmărite, constând în limitarea în timp a stării de incertitudine în
derularea raporturilor juridice și în restrângerea posibilităților de
exercitare abuzivă a respectivului drept. Prin intermediul lor se
asigură ordinea de drept, indispensabilă pentru valorificarea
drepturilor proprii, cu respectarea atât a intereselor generale,
cât și a drepturilor și intereselor legitime ale celorlalți titulari,
cărora statul este ținut, în egală măsură, să le acorde ocrotire.
Având dezlegarea constituțională să procedeze ca atare,
legiuitorul trebuie să fie preocupat ca exigențele astfel instituite
să fie îndeajuns de rezonabile încât să nu antreneze o
restrângere excesivă a exercițiului vreunui drept, de natură să
pună sub semnul întrebării însăși existența acestuia (a se vedea
în acest sens Decizia nr. 766 din 15 iunie 2011, publicată în
Monitorul Oficial al României, Partea I, nr. 549 din 3 august
2011).
Durata procesului și finalizarea acestuia depind adesea de o
serie de factori, cum sunt: gradul de operativitate a organelor
judiciare; incidente legate de îndeplinirea procedurii de citare;
complexitatea cazului și alte împrejurări care pot să întârzie
soluționarea cauzei (de exemplu, în situația disjungerii cauzei
față de un coautor, acesta, grație întârzierii finalizării fazei de
urmărire penală, spre deosebire de celălalt coautor, poate apela
la procedura simplificată). De asemenea, în numeroase cazuri,
durata proceselor nu depinde numai de atitudinea părților care
pot formula sau nu diverse cereri sau se pot afla în situații de
natură obiectivă, ci se datorează unor alte circumstanțe, care
țin de organizarea justiției și de gradul de încărcare a activității
parchetelor și instanțelor.
Pe de altă parte, încălcarea principiului egalității și
nediscriminării există atunci când se aplică un tratament

MONITORUL OFICIAL AL ROMÂNIEI, PARTEA I, Nr. 853/2.XII.2011
diferențiat unor cazuri egale, fără să existe o motivare obiectivă
și rezonabilă, sau dacă există o disproporție între mijloacele
folosite și scopul urmărit. Așa fiind, potrivit art. 73 alin. (3) lit. h)
din Constituție, Parlamentul are competența exclusivă de a
reglementa prin lege organică infracțiunile, pedepsele și regimul
executării acestora. În virtutea acestei prevederi constituționale,
legiuitorul este liber să aprecieze, pe lângă pericolul social în
funcție de care urmează să stabilească natura juridică a faptei
incriminate, și condițiile răspunderii juridice pentru această
faptă. Reglementarea unui regim sancționator în funcție și de
atitudinea de recunoaștere a vinovăției este expresia principiului
egalității în fața legii, care impune ca la aceleași situații juridice
să se aplice același regim, iar la situații juridice diferite
tratamentul juridic să fie diferențiat. Prin urmare, dispozițiile
art. 3201 alin. 1 din Codul de procedură penală nu contravin
principiului egalității în drepturi, fiind operante pentru toți
inculpații aflați în aceeași situație juridică.
Referitor la critica potrivit căreia dispozițiile art. 3201 alin. 1
din Codul de procedură penală contravin principiului aplicării
legii penale mai favorabile, Curtea constată următoarele:
Acest principiu are în primul rând rang constituțional și, în
subsidiar, rang legal, așa cum este statuat prin art. 15 alin. (2)
din Legea fundamentală și art. 13 din Codul penal. Pe cale de
consecință, teza potrivit căreia producerea efectului în materia
dreptului penal (art. 3201 alin. 7 din Codul de procedură penală)
este condiționată de îndeplinirea cerințelor de drept procesual
penal (art. 3201 alin. 1—6 din Codul de procedură penală) nu
poate fi primită, deoarece principiul aplicării imediate a legii
procesual penale nu poate înfrânge principiul constituțional al
aplicării legii penale mai favorabile. În esența sa, acest din urmă
principiu are în vedere situațiile în care anumite infracțiuni sunt
săvârșite sub legea veche, dar judecate sub imperiul legii noi.
Cât privește determinarea concretă a legii penale mai
favorabile, este de observat că aceasta vizează aplicarea legii,
și nu a dispozițiilor mai blânde, neputându-se combina prevederi
din vechea și din noua lege, deoarece s-ar ajunge la o lex tertia,
care, în pofida dispozițiilor art. 61 din Constituție, ar permite
judecătorului să legifereze.
Or, dispozițiile art. 3201 alin. 1 din Codul de procedură
penală fiind de imediată aplicare, coroborat cu natura substanțial
penală a alin. 7, este evident că acestea sunt mai favorabile atât
timp cât, anterior soluționării definitive a cauzei, nu a existat
posibilitatea reducerii limitelor de pedeapsă în cazul
recunoașterii vinovăției. Determinarea caracterului ămai
favorabil” are în vedere o serie de elemente, cum ar fi:
cuantumul sau conținutul pedepselor, condițiile de incriminare,
cauzele care exclud sau înlătură responsabilitatea, influența
circumstanțelor atenuante sau agravante, normele privitoare la
participare, tentativă, recidivă etc. Așa fiind, criteriile de
determinare a legii penale mai favorabile au în vedere atât
condițiile de incriminare și de tragere la răspundere penală, cât
și condițiile referitoare la pedeapsă. Cu privire la aceasta din
urmă, pot exista deosebiri de natură (o lege prevede ca
pedeapsă principală amenda, iar alta închisoarea), dar și
deosebiri de grad sau cuantum privitoare la limitele de pedeapsă
și evident la modalitatea stabilirii acestora în mod concret. Sunt
numeroase situațiile care impun aplicarea legii mai blânde, dar
pentru care nici Codul penal și nici Codul de procedură penală
nu cuprind vreo dispoziție tranzitorie. Acest fapt nu este însă de
natură a nega existența principiului consacrat de art. 15 alin. (2)
din Constituție, reflectat în art. 13 din Codul penal. Prin urmare,
dat fiind rangul principiului statuat de art. 15 alin. (2) din
Constituție, Curtea constată că acesta are caracter axiomatic și,

15

consacrat ca atare, nu poate fi limitat de îndeplinirea unor
condiții procedurale care din motive obiective nu au putut fi
cunoscute de destinatarii lor.
Este îndeobște admis că procesul penal se desfășoară sub
autoritatea ordinii normative de drept, care capătă caracter
efectiv prin constrângere și conformare.
Prin urmare, deși legiuitorul nu a prevăzut in terminis care
este calea de urmat în cazul recunoașterii vinovăției de către
inculpații care au fost trimiși în judecată sub imperiul legii vechi,
dar care, depășind momentul procesual al începerii cercetării
judecătorești și până la soluționarea definitivă a cauzei, se
judecă potrivit noii legi, Curtea constată că într-o atare situație
este incident principiul legii penale mai favorabile. În cazul
acestor situații tranzitorii trebuie să se țină seama de caracterul
mixt al dispozițiilor art. 3201 din Codul de procedură penală,
care consacră un caracter mai blând prin reducerea limitelor de
pedeapsă, iar instanțelor de judecată, singurele în drept să
hotărască cu privire la aplicarea legii în interpretarea
constituțională astfel statuată, le revine sarcina de a stabili
celelalte aspecte legate de concretul fiecărei spețe în parte.
Totodată, Curtea constată că o dispoziție legală care a
comportat abordări similare se regăsește și în art. 10 alin. (1)
teza întâi din Legea nr. 241/2005 pentru prevenirea și
combaterea evaziunii fiscale, publicată în Monitorul Oficial al
României, Partea I, nr. 672 din 27 iulie 2005. Potrivit textului,
beneficiau de cauza de nepedepsire sau de reducere a limitelor
de pedeapsă numai inculpații care au achitat integral prejudiciul
cauzat până la primul termen de judecată, ceea ce a determinat
existența unor critici în sensul că se încalcă principiul legii
penale mai favorabile. S-a arătat că cei care au depășit acel
moment procesual, în pofida principiului legii penale mai
favorabile, erau discriminați în raport cu primii. Curtea a dat o
dezlegare similară problemei, statuând, prin Decizia nr. 932 din
14 decembrie 2006, publicată în Monitorul Oficial al României,
Partea I, nr. 42 din 19 ianuarie 2007, că orice lege se aplică
numai pentru viitor, cu excepția legii penale sau contravenționale
mai favorabile, care are efecte și asupra raporturilor juridice
penale sau contravenționale născute anterior intrării sale în
vigoare. În speța examinată, Curtea a constatat că primul
termen de judecată poate fi considerat cel imediat următor datei
intrării în vigoare a Legii nr. 241/2005, indiferent de faza în care
se află judecarea procesului penal.
Pe cale de consecință, aceleași rațiuni sunt valabile și în
ceea ce privește procedura în cazul recunoașterii vinovăției,
textul fiind constituțional în măsura în care se înțelege că, până
la încetarea stării de tranziție, în virtutea principiului
constituțional al retroactivității legii penale mai favorabile, se
aplică tuturor inculpaților care au fost trimiși în judecată înainte
de intrarea în vigoare a Legii nr. 202/2010, dar care au depășit
momentul procesual al începerii cercetării judecătorești. În acest
sens s-a pronunțat și Curtea Europeană a Drepturilor Omului,
prin Hotărârea din 17 septembrie 2009, pronunțată în Cauza
Scoppola împotriva Italiei (nr. 2), paragraful 106, potrivit căreia
în Europa și pe plan internațional s-a consolidat treptat un
principiu fundamental al dreptului penal, în sensul aplicării unei
legi penale care prevede o pedeapsă mai îngăduitoare chiar
dacă a fost adoptată după comiterea infracțiunii.
În concluzie, Curtea constată că dispozițiile art. 3201
alin. 1 din Codul de procedură penală sunt
neconstituționale în măsura în care nu permit aplicarea legii
penale mai favorabile tuturor situațiilor juridice născute sub
imperiul legii vechi și care continuă să fie judecate sub
legea nouă, până la rămânerea definitivă a hotărârii de
condamnare.

16

MONITORUL OFICIAL AL ROMÂNIEI, PARTEA I, Nr. 853/2.XII.2011

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

Admite excepția de neconstituționalitate și constată că dispozițiile art. 3201 alin. 1 din Codul de procedură penală sunt
neconstituționale în măsura în care înlătură aplicarea legii penale mai favorabile, excepție ridicată de Adrian-Marius Ciura în
Dosarul nr. 11.452/271/2010 și de Daniel Ciuciu în Dosarul nr. 10.631/271/2010, dosare ale Judecătoriei Oradea — Secția penală.
Definitivă și general obligatorie.
Decizia se comunică celor două Camere ale Parlamentului și Guvernului.
Pronunțată în ședința publică din data de 8 noiembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Oana Cristina Puică

DECIZII ALE PRIMULUI-MINISTRU
GUVERNUL ROMÂNIEI
PRIMUL-MINISTRU

DECIZIE
privind numirea doamnei Christiane Gertrud Cosmatu
în funcția de subsecretar de stat la Departamentul
pentru Relații Interetnice
În temeiul art. 4 alin. (1) din Hotărârea Guvernului nr. 111/2005 privind
organizarea și funcționarea Departamentului pentru Relații Interetnice, al art. 15
lit. d) și al art. 19 din Legea nr. 90/2001 privind organizarea și funcționarea
Guvernului României și a ministerelor, cu modificările și completările ulterioare,
primul-ministru emite prezenta decizie.
Articol unic. — Începând cu data intrării în vigoare a prezentei decizii,
doamna Christiane Gertrud Cosmatu se numește în funcția de subsecretar de stat
la Departamentul pentru Relații Interetnice.
PRIM-MINISTRU

EMIL BOC
Contrasemnează:
p. Secretarul general al Guvernului,
Ștefan Gáti,
secretar general adjunct al Guvernului
București, 30 noiembrie 2011.
Nr. 128.

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 853/2.XII.2011 conține 16 pagini.

Prețul: 3,20 lei

&JUYDGY|528147]
ISSN 1453—4495

