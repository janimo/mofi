PARTEA I

Anul 179 (XXIII) — Nr. 136

Miercuri, 23 februarie 2011

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
HOTĂRÂRI ALE SENATULUI

8.

— Hotărâre cu privire la propunerea de regulament
al Parlamentului European și al Consiliului privind
măsurile specifice din domeniul agriculturii în favoarea
insulelor mici din Marea Egee ....................................

2

DECIZII ALE CURȚII CONSTITUȚIONALE
Decizia nr. 2 din 4 ianuarie 2011 referitoare la obiecția de
neconstituționalitate privind Legea educației naționale,
în ansamblul său, precum și, în special, art. 45 alin. (5),
(6), (7) și (9), art. 46 alin. (2), art. 121, art. 125 alin. (1)
lit. a), b) și c), art. 125 alin. (2), art. 128 alin. (5),
art. 132 alin. (5), art. 212 alin. (3), art. 215 alin. (1), (3)
și (4), precum și art. 361 alin. (2) din lege ..................

2–14

Opinie separată ....................................................................

14–15

Opinie concurentă..................................................................

15–16

2

MONITORUL OFICIAL AL ROMÂNIEI, PARTEA I, Nr. 136/23.II.2011

HOTĂRÂRI ALE SENATULUI
PARLAMENTUL ROMÂNIEI
S E N AT U L

HOTĂRÂRE
cu privire la propunerea de regulament al Parlamentului European și al Consiliului
privind măsurile specifice din domeniul agriculturii în favoarea insulelor mici din Marea Egee
Având în vedere Raportul Comisiei pentru agricultură, silvicultură și dezvoltare rurală nr. XXIII 18 din 7 februarie 2011,
în temeiul dispozițiilor art. 67 și art. 148 alin. (2) și (3) din Constituția României, republicată, și ale Protocolului nr. 2 anexat
la Tratatul de la Lisabona de modificare a Tratatului privind Uniunea Europeană și a Tratatului de instituire a Comunității Europene,
semnat la Lisabona la 13 decembrie 2007, ratificat prin Legea nr. 13/2008,
Senatul adoptă prezenta hotărâre.
Art. 1. — Senatul constată că propunerea de regulament al
Parlamentului European și al Consiliului privind măsurile
specifice din domeniul agriculturii în favoarea insulelor mici din
Marea Egee respectă principiile subsidiarității și proporționalității.

Art. 2. — Opinia cuprinsă în prezenta hotărâre se transmite
instituțiilor europene și se publică în Monitorul Oficial al
României, Partea I.

Această hotărâre a fost adoptată de Senat în ședința din 9 februarie 2011, cu respectarea prevederilor art. 76 alin. (2) din
Constituția României, republicată.
PREȘEDINTELE SENATULUI

MIRCEA-DAN GEOANĂ
București, 9 februarie 2011.
Nr. 8.

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 2
din 4 ianuarie 2011

referitoare la obiecția de neconstituționalitate privind Legea educației naționale, în ansamblul său,
precum și, în special, art. 45 alin. (5), (6), (7) și (9), art. 46 alin. (2), art. 121, art. 125 alin. (1) lit. a), b)
și c), art. 125 alin. (2), art. 128 alin. (5), art. 132 alin. (5), art. 212 alin. (3), art. 215 alin. (1), (3) și (4),
precum și art. 361 alin. (2) din lege
În temeiul dispozițiilor art. 146 lit. a) din Constituție și al
art. 15 alin. (1) din Legea nr. 47/1992 privind organizarea și
funcționarea Curții Constituționale, republicată, la data de
15 decembrie 2010, un grup de deputați a solicitat Curții
Constituționale să se pronunțe asupra constituționalității unor
prevederi ale Legii educației naționale.
Sesizarea de neconstituționalitate a fost înregistrată la
Curtea Constituțională sub nr. 17.618 din 15 decembrie 2010 și
constituie obiectul Dosarului nr. 4759A/2010.
Această sesizare a fost semnată de către următorii deputați:
Cristian Mihai Adomniței, Marin Almăjanu, Teodor Atanasiu,
Vasile Berci, Viorel-Vasile Buda, Daniel-Stamate Budurescu,
Cristian Buican, Mihăiță Calimente, Mircea Vasile Cazan, Daniel
Chițoiu, Tudor-Alexandru Chiuariu, Horia Cristian, Ciprian
Minodor Dobre, Victor Paul Dobre, Mihai-Aurel Donțu, Gheorghe

Dragomir, George Ionuț Dumitrică, Relu Fenechiu, Gheorghe
Gabor, Grațiela Leocadia Gavrilescu, Andrei Dominic Gerea,
Alina-Ștefania Gorghiu, Titi Holban, Pavel Horj, Mircea Irimescu,
Nicolae Jolța, Mihai Lupu, Dan-Ștefan Motreanu, GheorgheEugen Nicolăescu, Ludovic Orban, Ionel Palăr, Viorel Palașcă,
Cornel Pieptea, Gabriel Plăiașu, Cristina-Ancuța Pocora, Virgil
Pop, Marius Octavian Popa, Călin Constantin Anton PopescuTăriceanu, Adriana Ana Săftoiu, Nini Săpunaru, Adrian George
Scutaru, Ionuț-Marian Stroe, Radu Stroe, Gigel-Sorinel Știrbu,
Gheorghe-Mirel Taloș, Adriana Diana Tușa, Claudiu Țaga, Radu
Bogdan Țîmpău, Ioan Țintean, Florin Țurcanu, Horea-Dorin
Uioreanu, Lucia-Ana Varga, Mihai Alexandru Voicu, Mircea
Dușa, Aurelia Vasile, Valeriu Ștefan Zgonea, Laurențiu Nistor,
Florin Iordache, Aurel Vlădoiu, Costică Macaleți, Angel Tîlvăr,
Carmen Ileana Moldovan, Mădălin-Ștefan Voicu, Nicolae

MONITORUL OFICIAL AL ROMÂNIEI, PARTEA I, Nr. 136/23.II.2011
Bănicioiu, Eugen Bejinariu, Georgian Pop, Horia Teodorescu,
Filip Georgescu, Gheorghe Ana, Ion Stan, Sorin Constantin
Stragea, Cornel-Cristian Resmeriță, Sonia-Maria Drăghici, Iulian
Claudiu Manda, Vasile Popeangă, Dumitru Chiriță, Victor
Cristea, Vasile Mocanu, Iuliu Nosa, Dan-Mircea Popescu, Ion
Călin, Marian Neacșu, Ioan Damian, Gheorghe Antochi, Neculai
Rățoi, Robert Sorin Negoiță, Ioan Sorin Roman, Mugurel
Surupăceanu, Marian Ghiveciu, Ion Burnei, Florentin Băloșin
Gust, Dumitru Boabeș, Andrei Dolineaschi, Oana Tohme
Ștefănescu Niculescu-Mizil, Antonella Marinescu, Ileana Cristina
Dumitrache, Manuela Mitrea, Radu Eugeniu Coclici, Lucreția
Roșca, Viorel Ștefan, Ioan Cindrea, Mircea Silvestru Lup, Cornel
Itu, Victor Socaciu, Vasile Ghiorghe Gliga, Rodica Nassar,
Florian Popa și Dan Nica.
Autorii obiecției de neconstituționalitate au solicitat
constatarea neconstituționalității prevederilor Legii educației
naționale pentru următoarele motive:
I. Se apreciază că sunt încălcate dispozițiile art. 1 alin. (4) și
(5) coroborate cu dispozițiile art. 61 alin. (1) și ale art. 114 din
Constituție. Astfel, menționându-se Decizia Curții Constituționale
nr. 1.557 din 18 noiembrie 2009, deputații consideră că Legea
educației naționale este neconstituțională în ansamblul său,
adoptarea acesteia fiind realizată cu încălcarea normelor
constituționale referitoare la procedura de legiferare prin
asumarea răspunderii de către Guvern. Posibilitatea Guvernului
de legiferare — ca autoritate legislativă delegată — nu poate fi
neîngrădită, această prerogativă nereprezentând un drept
nesusceptibil de exercitare abuzivă, deoarece în caz contrar
s-ar permite eludarea principiului fundamental al separației
puterilor în stat, consacrat de art. 1 alin. (4) din Constituția
României. O astfel de procedură nu ar trebui utilizată decât
in extremis, atunci când adoptarea proiectului de lege în
procedură obișnuită ori în procedură de urgență nu este posibilă,
ori când structura politică a Parlamentului nu permite adoptarea
proiectului de lege.
Or, în opinia autorilor sesizării, în cazul Legii educației
naționale nu se poate reține vreuna dintre aceste justificări
pentru recurgerea la procedura de urgență, întrucât, de vreme
ce există o majoritate parlamentară care rezultă din faptul că
partidele respective au format Guvernul, adoptarea acesteia sub
forma asumării răspunderii nu este oportună, cu atât mai mult cu
cât intrarea sa în vigoare a acestei legi nu se face imediat, ci
pentru anul preuniversitar și universitar 2011—2012 [iar unele
dintre prevederile actului normativ sunt aplicabile începând cu
anul școlar 2012—2013 conform art. 361 alin. (3) din proiect].
Se mai menționează că instanța de contencios constituțional a
constatat deja, prin Decizia nr. 1.431 din 3 noiembrie 2010, că
nu a fost identificat niciun demers al Guvernului adresat
Senatului pentru dezbaterea proiectului Legii educației naționale
în procedură de urgență, reținându-se deja în jurisprudența
constituțională că dezbaterea în procedură obișnuită în
Parlament nu numai că ar fi fost beneficiara unor amendamente,
dar ar fi permis implicarea societății civile în problema educației
naționale.
Acceptarea ideii potrivit căreia Guvernul își poate asuma
răspunderea asupra unui proiect de lege în mod discreționar ar
semnifica transformarea acestei autorități în putere legiuitoare,
interferând cu atribuțiile de legiferare ale Parlamentului, și ar fi
de natură să încalce în mod flagrant dispozițiile art. 1 alin. (4) și
ale art. 61 alin. (1) din Constituție. În acest sens, Curtea
Constituțională a statuat deja pe cale jurisprudențială că
asumarea răspunderii Guvernului asupra proiectului Legii
educației naționale apare ca fiind neconstituțională, recurgerea
la o astfel de modalitate de legiferare negăsindu-și vreo
motivare în fapt ori în drept.
Așadar, nerespectarea normelor constituționale ale art. 114
atrage și înfrângerea dispozițiilor art. 1 alin. (4) și (5) coroborate

3

cu dispozițiile art. 61 alin. (1) din Constituție, care dau expresie
obligativității respectării Legii fundamentale.
De asemenea, se mai arată că Legea educației naționale,
prin modalitatea în care a fost adoptată, vine în conflict cu
prevederile art. 1 alin. (5) coroborate cu cele ale art. 147 alin. (4)
din Constituție. Astfel, așa cum a statuat și Curtea
Constituțională în Decizia nr. 415 din 14 aprilie 2010, atât
considerentele, cât și dispozitivul deciziilor sale sunt general
obligatorii, potrivit dispozițiilor art. 147 alin. (4) din Constituție,
și se impun cu aceeași forță tuturor subiectelor de drept.
Potrivit autorilor obiecției de neconstituționalitate, Guvernul
României a ignorat vădit cele două decizii anterioare pronunțate
de Curtea Constituțională a României, în privința formei de
adoptare a acestei legi prin angajarea răspunderii Guvernului.
Astfel, în prezent, are loc cea de-a treia tentativă a Guvernului
de a-și angaja răspunderea pe Legea educației naționale, deși,
față de situațiile pentru care a fost sesizată Curtea
Constituțională în septembrie 2009 și octombrie 2010 nu a
intervenit nicio schimbare. Din contră, în fapt, stadiul dezbaterii
proiectului de lege a educației naționale în Senat a avansat față
de perioada în care s-a făcut sesizarea din octombrie 2010.
Concret, raportul asupra legii a fost deja adoptat în comisia de
specialitate a Senatului, iar proiectul Legii educației naționale
se afla pe ordinea de zi a plenului Senatului.
Autorii sesizării solicită Curții Constituționale să constate că
demersul Guvernului de a-și angaja răspunderea pentru
adoptarea aceleiași Legi a educației naționale este
neconstituțional, deoarece deciziile Curții Constituționale au
putere obligatorie, inclusiv asupra Guvernului și Parlamentului.
De fapt, Guvernul dorește să se substituie în activitatea de
legiferare a Parlamentului, fapt inadmisibil, având în vedere
dispozițiile art. 61 alin. (1) din Constituția României, potrivit
cărora Parlamentul este organul reprezentativ suprem și unica
autoritate legiuitoare a țării.
II. Autorii sesizării consideră că dispozițiile art. 45 alin. (5),
(6), (7) și (9), art. 46 alin. (2), art. 121, art. 125 alin. (1) lit. a), b)
și c), art. 125 alin. (2), art. 128 alin. (5), art. 132 alin. (5), art. 212
alin. (3), art. 215 alin. (1), (3) și (4), precum și art. 361 alin. (2)
din Legea educației naționale contravin dispozițiilor art. 4
alin. (2), art. 16 alin. (1) și (2) privind egalitatea în drepturi,
art. 32 alin. (6) privind garantarea autonomiei universitare,
precum și ale art. 37 alin. (1) privind dreptul de a fi ales.
Se afirmă că dispozițiile din lege care prevăd că pe raza unei
unități administrativ-teritoriale, cu mai multe unități de
învățământ cu predare în limbile minorităților naționale,
funcționează cel puțin o unitate școlară cu personalitate juridică,
pentru fiecare limbă maternă, indiferent de efectivul de elevi,
încalcă art. 16 alin. (1) și (2) din Constituție, întrucât în județele
Harghita, Covasna și Mureș, Satu Mare și Bihor se poate ajunge
în situația în care copiii populației de etnie română să nu aibă o
școală a lor, în condițiile în care prevederile art. 19 alin. (1) din
lege stabilesc că numărul de elevi necesar pentru înființarea
unei școli cu personalitate juridică este de 300, în timp ce pentru
elevii minorităților naționale care învață în limba maternă,
indiferent de efectivul de elevi, pentru fiecare limbă maternă, se
va înființa o școală cu personalitate juridică, cu toată structura
necesară: director, contabil etc. Discriminarea pozitivă care se
face în privința elevilor aparținând minorităților naționale nu
trebuie aplicată cu ignorarea sau limitarea drepturilor majorității,
prin inegalitatea în fața legii sau prin discriminări.
De asemenea, dispozițiile legii ce prevăd că elevii care, în
localitatea de domiciliu, nu au posibilitatea de a învăța în limba
lor maternă, sunt sprijiniți prin decontul transportului la cea mai
apropiată școală cu predare în limba maternă, sau primesc
cazare și masă gratuite în internatul unității de învățământ cu
predare în limba maternă instituie o discriminare față de elevii

4

MONITORUL OFICIAL AL ROMÂNIEI, PARTEA I, Nr. 136/23.II.2011

care studiază în limba română, pentru că în cazul lor nu există o
prevedere similară.
Dispozițiile conform cărora disciplina limba și literatura
română se predă după programe școlare și manuale elaborate în
mod special pentru minoritatea respectivă instituie, în opinia
autorilor sesizării, un drept colectiv, făcându-se o discriminare pe
baza unui criteriu interzis prin art. 4 alin. (2) din Constituția
României, și anume etnia. Există, în acest fel, o diferență de
tratament juridic prin instituirea unor programe diferite de studiu
al limbii și literaturii române, în timp ce art. 13 din Constituție
prevede că limba oficială este limba română.
De altfel, dispozițiile art. 45 alin. (5), (6) și (7) din lege intră în
contradicție cu art. 4 alin. (2) din Constituție pentru că generează
o discriminare vădită pe criteriul locului de naștere al cetățeanului
român.
Faptul că dispozițiile legii prevăd că în unitățile școlare cu
predare și în limbile minorităților naționale unul dintre directori va
fi obligatoriu din rândul cadrelor didactice dintre minoritatea
respectivă instituie o discriminare pozitivă pentru cadrele
didactice din cadrul minorităților naționale, dezavantajând
cadrele didactice ce predau în limba română.
Art. 16 alin. (1) din Constituție este încălcat și prin faptul că
legea interzice ocuparea oricărei funcții de conducere la
universitățile de stat, particulare și confesionale după îndeplinirea
vârstei de pensionare, cu excepția mandatelor în exercițiu la data
intrării în vigoare a legii. Aceste persoane cu funcții de conducere
dintr-o universitate sunt puse într-o stare de inferioritate
legislativă față de alte categorii profesionale care au dreptul să
ocupe funcții de conducere după îndeplinirea vârstei de
pensionare, cum ar fi persoanele care îndeplinesc funcții de
conducere la nivelul Parlamentului și la nivelul altor instituții.
Autonomia universitară prevăzută de art. 32 alin. (6) din
Constituție este încălcată prin dispozițiile legii care prevăd că
Ministerul Educației, Cercetării, Tineretului și Sportului
controlează modul în care universitățile își exercită autonomia
universitară, că propune Guvernului inițierea unui proiect de lege
de reorganizare sau desființare a instituției de învățământ
superior în cauză și că documentul de bază al unei universități —
carta universitară — poate fi adoptată numai cu rezoluția pozitivă
a ministrului educației, cercetării, tineretului și sportului.
Autonomia înseamnă, în primul rând, libertate de reglementare,
care, în niciun caz, nu se supune ăcontrolului” unei autorități
executive cum este Ministerul Educației, Cercetării, Tineretului
și Sportului. Sunt neconstituționale și prevederile legale care
dispun că Guvernul, la propunerea Ministerului Educației,
Cercetării, Tineretului și Sportului, poate înființa facultăți, în cadrul
universităților de stat, cu consultarea senatului universitar.
De asemenea, faptul că ministrul educației, cercetării,
tineretului și sportului poate revoca din funcție rectorul unei
universități încalcă principiul autonomiei universitare, precum și
principiul simetriei în drept, potrivit căruia entitatea care a ales
poate determina revocarea celui pe care l-a ales sau desemnat.
Or, rectorul este ales de către senatul universității, fără
implicarea ministerului sau a ministrului. Se mai invocă, în acest
sens, Decizia Curții Constituționale nr. 72 din 18 iulie 1995.
Există și alte prevederi afectate de vicii de
neconstituționalitate, cum ar fi acelea care prevăd reducerea
sau eliminarea temporară sau definitivă a accesului la finanțările
din surse publice la propunerea Consiliului de etică și
management universitar. Însă acest consiliu este constituit din
persoane din afara universității — reprezentanți ai ministerului,
precum și ai altor organisme care nu au legătură cu
universitatea.
Prevederile art. 37 alin. (1) privind dreptul la vot din
Constituția României sunt încălcate atunci când se interzice
persoanelor care ocupă o funcție de conducere sau de
demnitate publică să exercite funcția de rector pe perioada

exercitării mandatului sau atunci când interzice unui rector
deținerea de funcții de conducere în cadrul unui partid politic,
pe perioada exercitării mandatului. Trebuie luate în considerare
și dispozițiile prevederilor art. 40 alin. (3) din Constituția
României care prevăd categoriile de persoane ce nu fac parte
din partidele politice, iar rectorii nu sunt menționați printre aceste
categorii. De altfel, în perioada interbelică, rectorii erau membri
de drept ai Senatului României.
În opinia autorilor sesizării, Legea educației naționale
procedează la o naționalizare efectivă de către stat, cu
încălcarea art. 44 alin. (2), (3) și (4) din Constituție, a
patrimoniului unităților de învățământ particular și confesional
preuniversitar. Acest lucru se realizează prin abrogarea ăart. 110
alin. (5) din Legea învățământului nr. 84/1995”, care prevedea
că patrimoniul unităților de învățământ particular și confesional
este proprietatea fondatorilor, aceasta revenind, conform art. 60
din Ordonanța Guvernului nr. 26/2000 cu privire la asociații și
fundații, altor persoane juridice decât fondatorii persoane fizice,
inclusiv statului [art. 60 alin. (4)]. Această abrogare se face prin
art. 361 alin. (2) din titlul VII — Dispoziții finale și tranzitorii, acest
articol fiind considerat neconstituțional.
În conformitate cu dispozițiile art. 16 alin. (2) din Legea
nr. 47/1992, sesizarea a fost transmisă președinților celor două
Camere ale Parlamentului și Guvernului, pentru a-și formula
punctele de vedere asupra sesizării de neconstituționalitate.
Președintele Senatului a transmis Curții Constituționale, cu
Adresa nr. 2.654 din 20 decembrie 2010, înregistrată la Curtea
Constituțională sub nr. 17.793 din 20 decembrie 2010, punctul
său de vedere, în care se arată că sesizarea de
neconstituționalitate este întemeiată, întrucât prevederile Legii
educației naționale încalcă art. 114, art. 16 alin. (1) și (2), art. 32
alin. (6), art. 37 alin. (1) și art. 44 alin. (2) din Constituție.
Invocând jurisprudența Curții Constituționale în materie,
Președintele Senatului consideră că Guvernul nu poate recurge
la procedura angajării răspunderii în fața Parlamentului asupra
unui proiect de lege ori de câte ori constată că Parlamentul nu
dezbate ori nu adoptă un proiect de lege pe cât de repede și-ar
dori acesta, ori când constată că dezbaterile legislative nu
converg într-o direcție dorită de Executiv, ci numai atunci când
fie proiectul de lege respectiv nu a figurat în programul de
guvernare — caz în care votul dat la învestitură nu mai este
suficient —, fie în cazul în care, față de programul de guvernare
aprobat de Parlament prin acordarea votului de încredere,
măsura legislativă respectivă a devenit imperios necesar a fi
adoptată altfel decât prin procedurile legislative obișnuite. Orice
altă interpretare a dispozițiilor art. 114 din Constituție reprezintă
o eludare a principiului separației puterilor în stat și o încălcare
a dispozițiilor art. 61 alin. (1) din Constituție, potrivit cărora
Parlamentul este organul reprezentativ suprem al poporului
român și unica autoritate legiuitoare a țării.
Or, prin decizia de a-și angaja răspunderea asupra
proiectului Legii educației naționale, Guvernul a acționat
discreționar, depășindu-și competențele, în condițiile în care, în
prezent, la Senat, în calitate de cameră decizională, se află în
dezbaterea comisiilor permanente un proiect de lege cu același
obiect de reglementare inițiat tot de Guvern și depus la
Parlament în luna aprilie a acestui an, iar în Programul de
guvernare al actualului cabinet, la cap. V, educația figurează ca
o componentă esențială a dezvoltării durabile pentru orice
societate, ce reclamă o reglementare unitară, completă,
sistematică și coerentă a domeniului, cu participarea tuturor
segmentelor sociale implicate în acest proces.
De asemenea, modul în care s-a derulat în Parlament
procedura angajării răspunderii asupra proiectului Legii
educației naționale, faptul că aceasta a fost considerată
adoptată, în pofida faptului că acest proiect de act normativ a
fost restituit Guvernului încă de la data de 30 noiembrie 2010,

MONITORUL OFICIAL AL ROMÂNIEI, PARTEA I, Nr. 136/23.II.2011
precum și decizia plenului reunit al Camerei Deputaților și
Senatului din data de 14 decembrie 2010 de a considera legea
menționată ca fiind adoptată prin procedura angajării răspunderii
plasează adoptarea acestei legi în afara oricăror reguli
procedurale constituționale și regulamentare, ceea ce constituie
o încălcare a dispozițiilor constituționale referitoare la
competența de legiferare a Parlamentului, în general, și în
special a celor prevăzute la art. 114 din Constituție. Față de
situația de fapt — ce ține de întreaga desfășurare a procedurii
de adoptare a Legii educației naționale — și având în vedere
termenele constituționale procedurale, a căror încălcare este
evidentă în cazul Legii educației naționale, se impune
constatarea neconstituționalității acesteia, validarea de către
Curtea Constituțională a întregii proceduri derulate putându-se
constitui, pentru viitor, în opinia Președintelui Senatului, într-un
precedent extrem de periculos și într-un punct de plecare a unor
abuzuri constituționale la îndemâna oricărei majorități
parlamentare.
Nici Constituția și nici regulamentele parlamentare nu
cuprind referiri la consecințele juridice asupra procedurii
parlamentare în cazul sesizării Curții Constituționale, cu privire
la soluționarea unui conflict juridic de natură constituțională; de
asemenea, nici Curtea Constituțională — prin cele două decizii
ale sale referitoare la cele două conflicte constatate — nu a
statuat nimic în această privință.
Mai mult decât atât, retragerea semnăturilor de susținere a
moțiunii de cenzură de către unii dintre semnatarii acesteia —
ceea ce a echivalat cu imposibilitatea prezentării și dezbaterii
ei, întrucât nu mai îndeplinea condițiile constituționale pentru
promovare — reprezintă un alt eveniment survenit în cursul
procedurii angajării răspunderii Guvernului asupra Legii
educației naționale, care a angrenat depășirea termenelor
constituționale în constatarea adoptării respectivei legi. Astfel,
față de această situație — care lipsește de efecte Decizia Curții
Constituționale nr. 1.525 din 24 noiembrie 2010 — Birourile
permanente ale celor două Camere au considerat că, potrivit
considerentelor cuprinse în Decizia nr. 1.431 din 3 noiembrie
2010, este de competența Guvernului și a Parlamentului să se
pronunțe asupra proiectului Legii educației naționale și
întreruperea procedurii parlamentare a proiectului de lege cu
același obiect de reglementare aflat în dezbatere la Senat, în
calitate de Cameră decizională.
În acest context, președintele Senatului consideră că decizia
plenului celor două Camere ale Parlamentului de a considera
Legea educației naționale ca fiind adoptată pe calea angajării
răspunderii Guvernului este discreționară și abuzivă prin faptul
că de la momentul deciziei Birourilor permanente reunite de
restituire a proiectului Legii educației naționale către Guvern și
până la momentul constatării adoptării legii au trecut mai bine de
15 zile, timp în care s-a adus la cunoștința membrilor
Parlamentului faptul că proiectul de lege a fost restituit
Guvernului. Totodată, prin adoptarea Legii educației naționale
se încalcă și dispozițiile art. 1 alin. (4) din Constituție,
republicată, ce consacră, pe de o parte, separația puterilor în
stat, iar, pe de altă parte, obligația autorităților publice de a-și
îndeplini loial și cu bună-credință competențele constituționale.
În consecință, constatarea adoptării Legii educației naționale în
afara oricăror termene constituționale — după restituirea acestui
proiect de lege către Guvern și în condițiile în care această
procedură a fost constatată ca fiind neconstituțională prin
Decizia nr. 1.431 din 3 noiembrie 2010 — reprezintă, în opinia
președintelui Senatului, o încălcare a competențelor de
legiferare ale Parlamentului, ceea ce antrenează
neconstituționalitatea Legii educației naționale adoptate prin
procedura angajării răspunderii Guvernului în fața
Parlamentului.

5

Pe fond, președintele Senatului s-a raliat opiniei autorilor
sesizării de neconstituționalitate.
Președintele Camerei Deputaților a transmis Curții
Constituționale, cu Adresa nr. 51/6.126 din 20 decembrie 2010,
înregistrată la Curtea Constituțională sub nr. 17.801 din
20 decembrie 2010, punctul său de vedere, în care se arată că
sesizarea de neconstituționalitate este neîntemeiată. Astfel,
președintele Camerei Deputaților consideră că procedura
utilizată de Guvern de angajare a răspunderii asupra Legii
educației naționale a fost conformă cu dispozițiile art. 114 din
Constituție. De asemenea, nu sunt încălcate prevederile art. 1
alin. (5) coroborate cu cele ale art. 147 alin. (4) din Legea
fundamentală. Se apreciază că, dacă s-ar uni dispozitivul și
considerentele Deciziei nr. 1.431 din 3 noiembrie 2010, s-ar
ajunge la concluzia constituționalității procedurii de angajare a
răspunderii Guvernului asupra proiectului Legii educației
naționale, pentru că opinia concurentă a unui judecător este, cât
privește conținutul, alături de opinia separată formulată de
4 judecători. În aceste condiții, opinia concurentă, datorită rolului
său și faptului că judecătorul care a formulat-o a votat pentru
dispozitivul deciziei, ar trebui să fie unită cu considerentele
deciziei în cauză, și nu cu dispozitivul acesteia, astfel încât
angajarea răspunderii în cauză ar fi constituțională.
Președintele Camerei Deputaților consideră că prevederile
legii atacate sunt în conformitate cu dispozițiile art. 16 din
Constituție, cu dispozițiile art. 32 din Constituție, având în vedere
că autonomia universitară este garantată în condițiile legii, cu
dispozițiile art. 37 alin. (1) din Legea fundamentală, ținând cont
de faptul că legea poate institui ăreguli specifice incompatibilității
rectorilor sau altor funcții specifice”, și cu dispozițiile art. 44
alin. (2)—(4), având în vedere că criticile nu sunt motivate în
niciun fel.
Guvernul a transmis Curții Constituționale, cu Adresa
nr. 5/9.829 din 20 decembrie 2010, înregistrată la Curtea
Constituțională sub nr. 17.789 din 20 decembrie 2010, punctul
său de vedere, în care se arată că sesizarea de
neconstituționalitate este neîntemeiată. Astfel, în viziunea
Guvernului, contextul în care în prezent Guvernul și-a asumat
din nou răspunderea pe calea aceleiași proceduri de excepție
asupra Legii educației naționale prezintă neîndoielnic elemente
de diferență față de momentul septembrie 2009, motivele
relevate în Decizia Curții Constituționale nr. 1.557 din
18 noiembrie 2009 fiind înlăturate.
Proiectul Legii educației naționale asupra căruia Guvernul
și-a asumat răspunderea în anul 2010 este cu totul distinct ca
materie și parcurs legislativ de cel din anul 2009. Astfel,
Guvernul și-a angajat răspunderea după parcurgerea procedurii
legislative la Camera Deputaților, legea fiind înaintată în luna
mai 2010 la Senat, care a depășit termenul rezonabil pentru
finalizarea procesului legislativ. În condițiile în care la nivelul
Senatului — în calitate de Cameră decizională — proiectul
înregistra un veritabil blocaj, pe de o parte, și dată fiind
necesitatea reglementării cu maximă celeritate într-un domeniu
de importanță maximă (educația reprezentând o componentă
vitală a procesului de reformă a statului), pe de altă parte,
întreruperea procedurii de examinare și dezbatere a proiectului
de lege la nivelul Senatului poate fi apreciată drept legitimă și
oportună.
Potrivit Programului de Guvernare 2009—2012, educația
reprezintă o componentă strategică, esențială a dezvoltării
durabile pentru societate. Urgența adoptării Legii educației
naționale rezultă și din faptul că procesul de reformă într-un
domeniu atât de important presupune în mod necesar
parcurgerea unor etape pregătitoare prealabile implementării
propriu-zise, etape care să se desfășoare înainte de începerea
unui nou an școlar.

6

MONITORUL OFICIAL AL ROMÂNIEI, PARTEA I, Nr. 136/23.II.2011

Astfel, potrivit art. 327 din proiectul de lege examinat, acest
act normativ ar urma să intre în vigoare în termen de 30 de zile
de la publicarea în Monitorul Oficial al României, Partea I. În
plus, se poate invoca și împrejurarea că măsurile de
reorganizare a învățământului preuniversitar și universitar pe
care implementarea dispozițiilor acestei legi le generează nu pot
fi aplicate instantaneu, la momentul intrării în vigoare a legii,
necesitând elaborarea și adoptarea unei ample și complexe
legislații secundare în această materie, care să fie de natură să
asigure aplicarea într-o manieră adecvată și eficientă a
prevederilor legii.
Mecanismul constituțional reglementat la art. 114 a fost
instituit de către legiuitorul constituant în vederea asigurării unui
mijloc de acțiune și de control reciproc între puterea legislativă
și puterea executivă, ca o garanție a respectării principiului
separației puterilor în stat, însă instituirea unor modalități de
acțiune și de control al Legislativului asupra Executivului nu
presupune subordonarea puterii executive celei legislative, ci,
dimpotrivă, reprezintă echilibrul și controlul reciproc al puterilor.
Este adevărat că nu se poate contesta rolul Parlamentului
de ăorgan reprezentativ suprem al poporului român și unică
autoritate legiuitoare a țării”, consfințit de art. 61 alin. (1) din
Constituție, însă chiar Legea fundamentală consacră două
instituții juridice care permit Guvernului să participe, în mod
excepțional, la actul legiferării, și anume: ăangajarea răspunderii
Guvernului” — art. 114 și ădelegarea legislativă” — art. 115.
Odată declanșată procedura asumării răspunderii de către
Guvern, acesta nu mai poate să renunțe la ea, iar dezbaterea
unei moțiuni de cenzură depuse în urma unei asumări a
răspunderii de către Guvern este o obligație, și nu o facultate a
Parlamentului, având în vedere că, potrivit art. 113 alin. (3) din
Legea fundamentală: ăMoțiunea de cenzură se dezbate după
3 zile de la data când a fost prezentată în ședința comună a
celor două Camere”.
De această obligație Parlamentul nu poate fi exonerat nici
prin pronunțarea Deciziei nr. 1.431 din 3 noiembrie 2010 a Curții
Constituționale, deoarece, în conformitate cu art. 147 din
Constituție, efectele deciziilor Curții Constituționale se produc
ope legis numai în măsura în care declară neconstituționale
actele normative supuse acestui tip de control. Deciziile
pronunțate în materia conflictelor juridice dintre autorități sunt
obligatorii doar în modalitatea în care Curtea înțelege să
soluționeze aceste conflicte.
Or, Curtea Constituțională, prin decizia sus-menționată, a
constatat doar existența unui conflict și a statuat, în cuprinsul
motivării, că solicitarea autorului sesizării ca instanța de
contencios constituțional să oblige Guvernul să renunțe la
procedura angajării răspunderii excedează competenței sale,
soluția aparținând în exclusivitate autorităților publice aflate în
conflict.
Față de cele mai sus învederate, nu se poate reține, așadar,
în opinia Guvernului, încălcarea, prin asumarea răspunderii
Guvernului pe proiectul Legii educației naționale, a dispozițiilor
art. 1 alin. (4) și (5), art. 61, art. 114 și art. 142 alin. (1) din
Constituție.
Mai mult decât atât, prin Decizia nr. 1.525 din 24 noiembrie
2010 Curtea Constituțională a stabilit că există un conflict juridic
de natură constituțională între Guvern și Parlament, generat de
refuzul Parlamentului de a dezbate moțiunea de cenzură
depusă de opoziția parlamentară, dezbatere care, odată
declanșată, ținând seama de prevederile Constituției, nu poate
fi oprită.
Astfel, în decizie s-a apreciat că Parlamentul se află în culpă,
deoarece ăignoră decizia Guvernului de angajare a răspunderii,
motivat de pronunțarea de către Curtea Constituțională a
Deciziei nr. 1.431 din 3 noiembrie 2010. Astfel, Parlamentul, prin
președintele Senatului, își justifică acțiunea prin pronunțarea de

către Curtea Constituțională a Deciziei nr. 1.431 din 3 noiembrie
2010, pe când Guvernul contestă aplicabilitatea deciziei
menționate într-o procedură de angajare a răspunderii sale deja
începută”.
Așadar, în cuprinsul deciziei sus-menționate s-a constatat că
procedura asumării trebuie să continue și că blocajul
constituțional creat poate fi eliminat doar prin continuarea
procedurilor parlamentare de asumare a răspunderii Guvernului,
întrucât ăParlamentul nu are competența de a împiedica
Guvernul să ia decizia angajării răspunderii; de asemenea,
odată luată această decizie, Parlamentul nu poate împiedica
Guvernul să continue procedura în cauză, întrucât s-ar ajunge
la situații inadmisibile în care un Guvern minoritar să nu își poată
angaja niciodată răspunderea, ceea ce încalcă în mod flagrant
art. 114 din Constituție. De asemenea, nici Guvernul nu își poate
retrage cererea de angajare a răspunderii, fiind un act irevocabil
al său. În acest context constituțional, depunerea moțiunii de
cenzură are semnificația declanșării controlului parlamentar
asupra activității Guvernului și mutatis mutandis constituie un
act irevocabil în sensul inițierii acestui control; este o armă pusă
îndeobște la îndemâna opoziției parlamentare și nu în ultimul
rând este o formă de exprimare a opoziției față de măsurile
adoptate de Guvern. În consecință, împiedicarea prezentării și
refuzul de a dezbate o moțiune de cenzură deja depusă sunt
contrare Constituției, deoarece acest lucru ar echivala cu
eliminarea posibilității opoziției parlamentare de a cenzura și
controla deciziile guvernamentale de angajare a răspunderii”.
Și pe fond se consideră că obiecția de neconstituționalitate
este neîntemeiată. Astfel, prevederile art. 45 alin. (5) și (6) din
lege nu creează, în opinia Guvernului, o discriminare pozitivă
pentru elevii aparținând minorităților naționale din zonele
indicate de autorii sesizării de neconstituționalitate. În primul
rând, nu se poate interpreta că elevii români din acele județe
ănu vor putea avea o școală”, textele criticate nefăcând altceva
decât să stabilească modalitatea de dobândire a personalității
juridice de către unitățile de învățământ cu predare în limbile
minorităților naționale. Chiar dacă se poate întâlni în practică și
ăipoteza în care în respectivele zone școlile cu predare în limbile
minorităților naționale ar avea personalitate juridică, în timp ce
cele cu predare în limba română nu, neîndeplinind condiția
numărului minim de 300 de elevi, acest fapt nu înseamnă că
acestea din urmă nu există, fiind doar modalitatea aleasă de
legiuitor pentru organizarea celor două unități de învățământ”. În
rândul limbilor materne se află și limba română, care are acest
statut pentru cetățenii români de naționalitate română. Așadar,
prevederea legală respectivă este valabilă pentru toate limbile
materne (și a majorității și ale minorității).
În ceea ce privește susținerea că prin dispozițiile art. 45
alin. (7) din legea analizată se încalcă, de asemenea, art. 16
alin. (1) din Constituție, Guvernul apreciază că aceasta nu are
fundament real, întrucât regula impusă de Constituție și
respectată de legea în discuție este aceea a desfășurării
învățământului în limba română. Organizarea unităților de
învățământ cu predare în limbile minorităților naționale este o
situație de excepție, reglementată de legiuitor pentru această
ultimă categorie, dat fiind faptul că, potrivit art. 4 alin. (2) din
Constituție, ăRomânia este patria comună și indivizibilă a tuturor
cetățenilor săi, fără deosebire de naționalitate [...]”. Or, în aceste
condiții, și pentru elevii ce fac parte din minoritățile naționale
trebuie asigurat dreptul fundamental la învățătură garantat de
art. 32 din Legea fundamentală.
Autorii sesizării au înțeles, în mod greșit, că sintagma ălimbă
maternă” se referă doar la copiii aparținând minorităților
naționale, deși limba română este, pentru copiii români, limbă
maternă. Ca urmare, acest articol se aplică tuturor elevilor care,
în localitatea de domiciliu, nu au posibilitatea de a studia limba
maternă, inclusiv elevilor români aflați în această situație.

MONITORUL OFICIAL AL ROMÂNIEI, PARTEA I, Nr. 136/23.II.2011
Art. 46 alin. (2) din lege, care reglementează faptul că
disciplina limba și literatura română se predă după programe
școlare și manuale elaborate în mod special pentru minoritatea
respectivă, nu aduce atingere, în opinia Guvernului, art. 16
coroborat cu art. 4 și art. 13 din Constituție.
Astfel, textul legal criticat nu încalcă regula potrivit căreia
limba oficială în România este limba română, ci doar
reglementează o modalitate accesibilă de învățare a acestei
limbi de către elevii aparținând minorităților naționale, având în
vedere că și aceștia au dreptul la garantarea dreptului la
învățătură, la fel ca orice alt cetățean al acestei țări. În plus,
posibilitatea utilizării limbii materne este reglementată și în alte
domenii, cum ar fi: administrație publică, justiție și amenajarea
teritoriului. Art. 46 alin. (2) din lege exprimă dreptul de ăaccesare”
a limbii române al tuturor minorităților naționale, astfel încât
acestea să poată dobândi competențe ținând cont de specificul
minorităților respective.
De asemenea, dispozițiile art. 45 alin. (9) din lege nu încalcă
art. 16 din Legea fundamentală și nu creează o discriminare
pozitivă a cadrelor didactice aparținând minorităților naționale,
textul reglementând doar modalitatea de organizare și
conducere a unităților de învățământ cu predare și în limbile
minorităților naționale, soluție aleasă de legiuitor tocmai în
considerarea faptului că și pentru acestea din urmă trebuie
asigurate toate garanțiile și drepturile din Constituție. Funcțiile de
conducere pot fi ocupate în mod egal de oricine îndeplinește
criteriile de competență profesională, indiferent de limba de
predare în care se studiază în unitatea de învățământ
respectivă, și nu limitează dreptul de acces la aceeași funcție
de conducere al unui cetățean care nu aparține minorității
respective într-o unitate de învățământ cu predare în limba
acelei minorități.
În ceea ce privește critica autorilor obiecției, potrivit căreia
art. 121 din lege încalcă autonomia universitară garantată de
art. 32 alin. (6) din Constituție, Guvernul arată că nu este
afectată autonomia universitară. Menționând considerentele
Deciziei Curții Constituționale nr. 23 din 20 ianuarie 2005, potrivit
cărora autonomia universitară nu înseamnă independența
instituțiilor de învățământ superior și nici nu implică existența
unei autonomii de reglementare și de decizie a acestora în afara
cadrului legal, care este general obligatoriu, Guvernul consideră
că prin Legea educației naționale s-a procedat chiar la o
extindere a autonomiei universitare prin acordarea unor drepturi
și responsabilități extinse din asumarea unei misiuni clar definite
prin Carta universitară privind activitatea asumată ca instituție
ce furnizează servicii de educație și formare, de cercetare,
precum și alte activități în cadrul societății românești, cu
asumarea răspunderii publice. În aceste condiții de deschidere
și de responsabilizare este evident că universitățile reprezintă
parteneri responsabili ai societății românești în crearea unor
servicii educaționale de formare a cetățenilor României. Pe cale
de consecință, Ministerul Educației, Cercetării, Tineretului și
Sportului (M.E.C.T.S.), în calitatea sa de autoritate publică,
răspunde de modul în care este respectată legislația
învățământului de către toți furnizorii de servicii de educație.
Cu privire la prevederile art. 125 alin. (1) lit. a) și art. 212
alin. (3) din lege, Guvernul învederează că în momentul în care
o persoană își asumă calitatea de rector este obligată să își
asume și răspunderea publică în exercitarea acestei calități. În
cazul în care aceste obligații sunt încălcate, Consiliul de etică și
management universitar are rolul de a constata și de a propune
spre sancționare aceste abateri. Astfel, revocarea din funcția de
rector prevăzută la acest articol intervine ca o sancțiune, ca
urmare a încălcării obligațiilor în ceea ce privește asumarea
răspunderii publice, iar măsura revocării nu este o prerogativă
absolută a ministrului educației, ci intervine, tocmai cu
respectarea principiului simetriei actelor juridice la emiterea

7

actului administrativ, ulterior unor demersuri reglementate de
art. 125 alin. (1) din Legea educației naționale.
În ceea ce privește dispozițiile art. 125 alin. (1) lit. b) din lege,
acestea reprezintă tot o sancțiune. Statul, reprezentat în această
ipoteză de Ministerul Educației, Cercetării și Tineretului, nu face
decât să administreze, așa cum consideră de cuviință, resursele
bugetare, existând situații în care poate aprecia că utilizarea
acestora pentru finanțarea activității unei instituții de învățământ
superior nu este o soluție optimă. Soluția propusă nu
echivalează cu intervenția statului, prin minister, în modul de
gestionare de către conducerea unei universități a surselor de
finanțare publice.
Cu privire la dispozițiile art. 125 alin. (1) lit. c) din lege,
Guvernul precizează că acestea apar ca o ăsancțiune aplicată
unui management defectuos, nefiind o modalitate de
reorganizare într-un mod mai judicios, care într-adevăr este
prerogativa structurilor de conducere ale universităților, conform
art. 123 din Legea educației naționale”. În cadrul acestei
proceduri, ministerul nu are o putere discreționară. Art. 128
alin. (5) nu încalcă principiul autonomiei universitare, întrucât
rezoluția la care face referire textul de lege este o formă de
exercitare a atribuțiilor M.E.C.T.S. prin care se asigură
respectarea legalității. Carta universitară reprezintă documentul
de bază în temeiul căruia universitatea funcționează, iar orice
prevedere contrară legislației în vigoare este nulă de drept.
Practica anilor anteriori a demonstrat că, fără o verificare de
către M.E.C.T.S., ca autoritate de stat în domeniu, apar
nenumărate cazuri de invalidare a alegerilor structurilor de
conducere din universități, fapt ce a afectat în mod direct
activitatea acestora prin prelungirea perioadelor de interimat,
care în unele cazuri au ajuns la un an calendaristic.
Prevederile art. 132 alin. (5) din lege nu reprezintă o
imixtiune în autonomia universitară și nici încălcarea acestui
principiu, deoarece prin textul de lege se reglementează o
excepție, iar consultarea senatului garantează respectarea
principiului autonomiei universitare.
În ceea ce privește prevederile art. 215 alin. (1) din lege,
Guvernul consideră că acele cadre didactice care candidează
pentru ocuparea unei funcții de conducere la universitățile de
stat, particulare și confesionale se află într-o situație diferită de
cea a altor categorii socioprofesionale, cum este cazul
parlamentarilor, astfel încât nici sub acest aspect nu poate fi
reținută încălcarea principiului constituțional al egalității în
drepturi.
Dispozițiile art. 215 alin. (3) și (4) din lege, care stabilesc
incompatibilitatea calității de rector, pe perioada îndeplinirii
mandatului, cu orice funcție de conducere sau demnitate
publică, respectiv cu deținerea unei funcții de conducere în
cadrul unui partid politic, nu încalcă dreptul de a fi ales prevăzut
de art. 37 alin. (1) din Constituție, ci doar stabilesc o
incompatibilitate temporară, limitată la durata exercitării
mandatului de rector și justificată de necesitatea asigurării
tuturor condițiilor obiective pentru realizarea învățământului ca
serviciu public, dar și ca drept fundamental având un conținut
economic-social și cultural.
Nu se pot reține nici argumentele referitoare la încălcarea
art. 44 alin. (4) din Constituție, prin abrogarea ăart. 110 alin. (5)
din Legea nr. 84/1995” care stabilea că patrimoniul instituțiilor
de învățământ particular și confesional preuniversitar este
proprietatea fondatorilor. Aceasta deoarece patrimoniul
instituțiilor de învățământ este un element propriu al acestora, ca
entități juridice separate, iar bunurile ce îl constituie nu mai sunt
în proprietatea fondatorilor din momentul în care aceștia au
consfințit să le aducă drept contribuție la constituirea
patrimoniului instituției de învățământ, nefiind vorba așadar
despre o naționalizare. Mai mult decât atât, patrimoniul unei
persoane juridice se constituie din totalitatea drepturilor și

8

MONITORUL OFICIAL AL ROMÂNIEI, PARTEA I, Nr. 136/23.II.2011

obligațiilor ce privesc bunurile acesteia, fiind inacceptabil ca în
același timp să coexiste 2 proprietari asupra aceluiași bun.
C U R T E A,

examinând obiecția de neconstituționalitate, punctele de vedere
ale președintelui Senatului, Camerei Deputaților și Guvernului,
raportul întocmit de judecătorul-raportor, dispozițiile legii
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. a) din Constituție,
precum și ale art. 1, 10, 15 și 18 din Legea nr. 47/1992,
republicată, să soluționeze sesizarea de neconstituționalitate.
Obiectul controlului de constituționalitate, astfel cum rezultă
din sesizarea formulată, îl constituie dispozițiile Legii educației
naționale, în ansamblul său. Totuși, din motivarea obiecției de
neconstituționalitate, Curtea constată că aceasta vizează atât o
critică de neconstituționalitate extrinsecă referitoare la modul de
adoptare a legii criticate, cât și o critică de neconstituționalitate
intrinsecă ce privește, în special, prevederile legale ale art. 45
alin. (5), (6), (7) și (9), art. 46 alin. (2), art. 121, art. 125 alin. (1)
lit. a), b) și c), art. 125 alin. (2), art. 128 alin. (5), art. 132 alin. (5),
art. 212 alin. (3), art. 215 alin. (1), (3) și (4), precum și art. 361
alin. (2) din Legea educației naționale, prevederi care au
următorul cuprins:
— Art.45 alin. (5), (6), (7) și (9): ă(5) Pe raza unei unități
administrativ-teritoriale, cu mai multe unități de învățământ cu
predare în limbile minorităților naționale, funcționează cel puțin
o unitate școlară cu personalitate juridică, pentru fiecare limbă
maternă, indiferent de efectivul de elevi.
(6) În cazul unităților de nivel gimnazial sau liceal cu predare
în limbile minorităților naționale, singulare în municipiu, oraș sau
comună se acordă personalitate juridică, indiferent de efectivul
de elevi.
(7) Elevii care, în localitatea de domiciliu, nu au posibilitatea
de a învăța în limba lor maternă, sunt sprijiniți prin decontul
transportului la cea mai apropiată școală cu predare în limba
maternă, sau primesc cazare și masă gratuite în internatul
unității de învățământ cu predare în limba maternă. [...]
(9) În unitățile școlare cu predare și în limbile minorităților
naționale, unul dintre directori va fi un cadru didactic din rândul
minorităților respective, cu respectarea criteriilor de competență
profesională.”;
— Art. 46 alin. (2): ăDisciplina Limba și literatura română se
predă, pe tot parcursul învățământului preuniversitar, după
programe școlare și manuale elaborate în mod special pentru
minoritatea respectivă.”;
— Art. 121: ăMinisterul Educației, Cercetării, Tineretului și
Sportului este autoritate publică și este abilitat să urmărească,
să controleze aplicarea și respectarea reglementărilor legale în
domeniul învățământului superior și să aplice, dacă este cazul,
sancțiuni. De asemenea, Ministerul Educației, Cercetării,
Tineretului și Sportului controlează modul în care universitățile
își exercită autonomia universitară, își asumă misiunea generală
și pe cea proprie și își exercită răspunderea publică.”;
— Art. 125 alin. (1) lit. a), b) și c): ăÎn cazul în care se constată
nerespectarea obligațiilor prevăzute la art. 124, Ministerul
Educației, Cercetării, Tineretului și Sportului sesizează Senatul
universitar în termen de 30 de zile de la data constatării. Dacă
în termen de 3 luni de la data sesizării, universitatea continuă să
nu respecte obligațiile prevăzute la art. 124, Ministerul Educației,
Cercetării, Tineretului și Sportului aplică, în termen de maximum
6 luni de la data sesizării inițiale a Senatului universitar, una sau
mai multe dintre următoarele măsuri:
a) revocarea din funcție a rectorului, în baza propunerii
Consiliului de Etică și Management Universitar, cu consultarea
Senatului universitar. În termen de maximum 5 zile lucrătoare

de la data revocării din funcție a rectorului, Senatul universitar
are obligația să desemneze un prorector care reprezintă
universitatea și care devine ordonator de credite până la
confirmarea unui nou rector de către ministrul educației,
cercetării, tineretului și sportului. În termen de 3 luni de la
revocarea din funcție a rectorului, Senatul universitar finalizează
procedurile de desemnare a unui nou rector, cu respectarea
prevederilor legale în vigoare, și trimite spre confirmare
ministrului educației, cercetării, tineretului și sportului numele
noului rector;
b) reduce sau elimină temporar sau definitiv accesul la
finanțările din surse publice, la propunerea Consiliului de Etică
și Management Universitar;
c) propune Guvernului inițierea unui proiect de lege de
reorganizare sau desființare a instituției de învățământ superior
în cauză.”;
— Art. 125 alin. (2): ăConstatarea încălcării obligațiilor
prevăzute la art. 124 se face de către Consiliul de Etică și
Management Universitar, format din 11 membri, după cum
urmează: 3 reprezentanți numiți de către Consiliul Național al
Rectorilor, 3 reprezentanți ai Ministerului Educației, Cercetării,
Tineretului și Sportului, numiți de ministrul educației, cercetării,
tineretului și sportului, câte un reprezentant numit de către
Agenția Română de Asigurare a Calității în Învățământul
Superior, denumită în continuare ARACIS, Consiliul Național
pentru Finanțarea Învățământului Superior, denumit în
continuare CNFIS, Consiliul Național al Cercetării Științifice,
denumit în continuare CNCS, Consiliul Național de Atestare a
Titlurilor, Diplomelor și Certificatelor Universitare, denumit în
continuare CNATDCU, și un reprezentant al federațiilor
naționale ale studenților.”;
— Art. 128 alin. (5): ăCarta universitară se adoptă numai
după rezoluția pozitivă a Ministerului Educației, Cercetării,
Tineretului și Sportului privind avizul de legalitate asupra Cartei
universitare. Rezoluția privind avizul de legalitate se emite de
către Ministerul Educației, Cercetării, Tineretului și Sportului în
termen de maximum 30 de zile de la data solicitării instituției de
învățământ superior.”;
— Art. 132 alin. (5): ăPrin excepție de la prevederile alin. (2),
în situații temeinic justificate, Guvernul, la propunerea
Ministerului Educației, Cercetării, Tineretului și Sportului, poate
înființa facultăți, în cadrul universităților de stat, cu consultarea
Senatului universitar.”;
— Art. 212 alin. (3): ăMinistrul educației, cercetării, tineretului
și sportului poate revoca din funcție rectorul în condițiile art. 125.”;
— Art. 215 alin. (1), (3) și (4): ă(1) După împlinirea vârstei de
pensionare, ocuparea oricărei funcții de conducere în
universitățile de stat, particulare și confesionale este interzisă,
cu excepția mandatelor în exercițiu la data intrării în vigoare a
prezentei legi. [...]
(3) Persoanele care ocupă o funcție de conducere sau de
demnitate publică nu pot exercita funcția de rector pe perioada
îndeplinirii mandatului.
(4) Funcția de rector este incompatibilă cu deținerea de
funcții de conducere în cadrul unui partid politic, pe perioada
exercitării mandatului.”;
— Art. 361 alin. (2): ăLa data intrării în vigoare a prezentei
legi, se abrogă Legea învățământului nr. 84/1995, republicată
în Monitorul Oficial al României, Partea I, nr. 606 din
10 decembrie 1999, cu modificările și completările ulterioare,
Legea nr. 128/1997 privind Statutul personalului didactic,
publicată în Monitorul Oficial al României, Partea I, nr. 158 din
16 iulie 1997, cu modificările și completările ulterioare, art. 14
alin. (2) din Ordonanța de urgență a Guvernului nr. 75/2005
privind asigurarea calității educației, publicată în Monitorul
Oficial al României, Partea I, nr. 642 din 20 iulie 2005, aprobată
cu modificări prin Legea nr. 87/2006, cu modificările ulterioare,

MONITORUL OFICIAL AL ROMÂNIEI, PARTEA I, Nr. 136/23.II.2011
Ordonanța Guvernului nr. 10/2009 privind dreptul studenților
înmatriculați la formele de învățământ la distanță sau cu
frecvență redusă de a continua studiile la programe de studii de
licență autorizate să funcționeze provizoriu sau acreditate,
publicată în Monitorul Oficial al României, Partea I, nr. 581 din
20 august 2009, precum și orice alte dispoziții contrare.”
În opinia autorilor sesizării, legea criticată contravine
prevederilor constituționale ale art. 1 alin. (4) și (5) privind
principiul separației și echilibrului puterilor în stat, respectiv al
supremației Constituției, art. 4 alin. (2) privind criteriile de
discriminare, art. 16 alin. (1) și (2) privind egalitatea în drepturi,
art. 32 alin. (6) cu referire la autonomia universitară, art. 37 alin. (1)
privind dreptul de a fi ales, art. 44 alin. (2), (3) și (4) privind
dreptul de proprietate privată, art. 61 alin. (1) privind rolul și
structura Parlamentului, art. 114 privind angajarea răspunderii
Guvernului, art. 147 alin. (4) privind obligativitatea deciziilor
Curții Constituționale.
Examinând obiecția de neconstituționalitate, Curtea urmează
a se pronunța, pe de o parte, asupra unor aspecte de ordin
procedural ce se constituie în critici de neconstituționalitate
extrinsecă, iar pe de altă parte, asupra criticilor de
neconstituționalitate intrinsecă a legii supuse controlului.
I. Raportat la critica de neconstituționalitate extrinsecă
referitoare la încălcarea art. 1 alin. (4) și (5) coroborate cu
dispozițiile art. 61 alin. (1) și ale art. 114 din Constituție privind
adoptarea legilor prin procedura angajării răspunderii
Guvernului, Curtea constată următoarele:
1. Legea supusă examinării Curții Constituționale a fost
adoptată prin procedura angajării răspunderii Guvernului,
reglementată de art. 114 din Constituție. Această procedură
parlamentară implică raporturi de ordin constituțional între două
puteri ale statului, deoarece este, prin conținutul său, un act al
Guvernului, iar, prin efectul său, fie produce un act de legiferare —
așa cum este în cauza de față —, fie determină demiterea
Guvernului, în situația în care o moțiune de cenzură, depusă în
termen de 3 zile de la prezentarea proiectului de lege, este
adoptată cu votul majorității deputaților și senatorilor.
2. Actul concret al angajării răspunderii Guvernului cu privire
la proiectul Legii educației naționale a fost examinat sub
aspectul constituționalității de către Curtea Constituțională, cu
prilejul soluționării conflictului juridic de natură constituțională
declanșat prin oprirea procedurii legislative de la Senat a
proiectului Legii educației naționale și angajarea răspunderii de
către Guvern asupra acestui proiect.
3. Prezenta sesizare supune controlului de constituționalitate
exercitat de Curtea Constituțională Legea educației naționale
adoptată de către Parlament. Constatarea adoptării Legii
educației naționale în condițiile descrise în sesizare este
apreciată ca fiind o încălcare a competenței de legiferare a
Parlamentului.
4. Curtea constată, în acest sens, că adoptarea Legii
educației naționale s-a realizat în urma retragerii, de către unii
dintre semnatari, a susținerii moțiunii de cenzură depuse ca
urmare a angajării răspunderii Guvernului asupra proiectului
Legii educației naționale, act care a determinat ca moțiunea să
nu mai respecte condițiile constituționale pentru a fi prezentată
și dezbătută. Aspectele de oportunitate care au determinat actul
retragerii semnăturilor și, implicit, renunțarea la un instrument
de control parlamentar al Guvernului prevăzut de Constituție nu
intră în competența de examinare a Curții Constituționale,
întrucât vizează însăși decizia politică de adoptare a legii în
cauză, decizie care nu este susceptibilă a fi supusă controlului
Curții câtă vreme, potrivit art. 61 alin. (1) din Constituție,
ăParlamentul este organul reprezentativ suprem al poporului
român și unica autoritate legiuitoare a țării.”
5. Curtea reamintește în acest context, creat printr-o
succesiune de acte ale Guvernului, respectiv Parlamentului,

9

precum și de conflicte juridice de natură constituțională între cele
două autorități, în legătură cu angajarea răspunderii asupra
proiectului Legii educației naționale, că rolul său este, potrivit
art. 142 alin. (1) din Legea fundamentală, acela de ăgarant al
supremației Constituției”.
II. În ceea ce privește neconstituționalitatea intrinsecă a unor
texte din legea criticată, Curtea constată că obiecția de
neconstituționalitate privește mai multe probleme: învățământul
pentru persoanele aparținând minorităților naționale, autonomia
universitară, ocuparea unor funcții de conducere în cadrul
universităților, dreptul de a fi ales și dreptul de proprietate.
1. Curtea reține că autorii obiecției de neconstituționalitate
își structurează critica pe două paliere în privința dispozițiilor
legale care privesc învățământul pentru persoanele aparținând
minorităților naționale, primul vizând organizarea unităților de
învățământ cu predare în limbile minorităților naționale, iar cel
de-al doilea are în vedere predarea Limbii și literaturii române
după programe școlare și manuale elaborate în mod special
pentru minoritatea respectivă.
Pentru a răspunde criticilor formulate, Curtea urmează să
clarifice noțiunea de minoritate, să facă aplicarea instrumentelor
naționale și internaționale relevante controlului de
constituționalitate ce vizează acest concept și să stabilească
dacă prevederile legale criticate corespund exigențelor acestora.
Astfel, Curtea observă că, deși nu există o definiție unanim
acceptată a noțiunii de minoritate, această noțiune vizează, în
esență, ăun grup inferior din punct de vedere numeric față de
restul populației unui stat, aflat într-o poziție care nu este
dominantă și ai cărui membri [...] posedă caracteristici etnice,
religioase sau lingvistice diferite de cele ale restului populației și
care manifestă, chiar și implicit, o anumită solidaritate în direcția
prezervării culturii, tradițiilor, religiei sau limbii lor” (a se vedea
F. Capotorti — Study on the Rights of Persons belonging to
Ethnic, Religious and Linguistic Minorities, UN Document
E/CN.4/Sub.2/384/Add.1—7— 1979, precum și, în același sens,
G. Alfredsson în contribuția sa la Max Planck Encyclopedia of
Public International Law). De asemenea, Curtea reține că,
potrivit pct. 11 din Recomandarea 1134 (1990) cu privire la
drepturile minorităților a Adunării Parlamentare a Consiliului
Europei, minoritățile naționale reprezintă grupuri separate sau
distincte, bine definite și stabilite pe teritoriul unui stat, ai căror
membri sunt cetățeni ai statului și au anumite caracteristici
religioase, lingvistice, culturale sau alte caracteristici care le
disting de majoritatea populației. În consecință, Curtea reține că
elementele subiective și obiective, care caracterizează noțiunea
de minoritate, sunt premisele obligației statului, mai ales în
privința persoanelor aparținând minorităților naționale, de a
respecta și de a garanta dreptul la identitate al acestora. Rezultă
că statul are atât o obligație negativă, de abținere, aceea de a
nu aduce atingere, prin măsurile adoptate, identității persoanelor
aparținând minorităților, cât și una pozitivă, de a sprijini
păstrarea și dezvoltarea identității acestora, ca parte a
patrimoniului cultural universal.
În acest sens, Curtea observă că art. 6 din Constituție
garantează dreptul la identitate persoanelor aparținând
minorităților naționale, textul constituțional citat prevăzând, în
mod expres, că ăStatul recunoaște și garantează persoanelor
aparținând minorităților naționale dreptul la păstrarea, la
dezvoltarea și la exprimarea identității lor etnice, culturale,
lingvistice și religioase”. Modalitatea de implementare a acestui
drept conferit de Constituție persoanelor aparținând minorităților
naționale este prevăzută în alin. (2) al aceluiași text
constituțional, care vizează luarea unor măsuri corespunzătoare
în acest sens. O atare obligație procedurală pozitivă a statului
este exprimată prin sintagma ămăsurile de protecție luate de
stat” sub condiția conformității acestora cu ăprincipiile de

10

MONITORUL OFICIAL AL ROMÂNIEI, PARTEA I, Nr. 136/23.II.2011

egalitate și de nediscriminare în raport cu ceilalți cetățeni
români”.
Având în vedere specificul cauzei de față, Curtea va reține,
în analiza sa, aplicarea și interpretarea coroborată, în temeiul
art. 11 și 20 din Constituție, a prevederilor art. 6 și art. 32 alin. (3)
din Constituție cu instrumentele internaționale incidente în
materie.
Astfel, Curtea observă că numeroase acte cu caracter
internațional prevăd dreptul la educație, atât în general, cât și
cu privire la situația particulară a persoanelor aparținând
minorităților naționale; în acest sens, cu titlu exemplificativ,
Curtea menționează: Declarația Universală a Drepturilor Omului
(art. 26), Pactul internațional privind drepturile civile și politice
(art. 27), Convenția privind drepturile copilului (art. 30),
Convenția pentru eliminarea oricăror forme de discriminare la
adresa femeilor [art. 14 pct. 2 lit. d)], Convenția Organizației
Națiunilor Unite pentru Educație, Știință și Cultură (UNESCO)
privind lupta împotriva discriminării în educație (art. 5),
Convenția pentru apărarea drepturilor omului și a libertăților
fundamentale (art. 1 coroborat cu art. 14, respectiv art. 2 din
Protocolul adițional la Convenție și art. 1 din Protocolul adițional
nr. 12 la Convenție) și Carta socială europeană (art. 17).
Din instrumentele internaționale enumerate, Curtea observă
că, în accepțiunea pct. 1 din Comentariul general nr. 23 referitor
la art. 27 din Pactul internațional privind drepturile civile și
politice — Drepturile persoanelor aparținând minorităților —,
acest articol din pact stabilește și recunoaște un drept care este
conferit unor persoane aparținând grupurilor minoritare și care
este distinct și complementar în raport cu toate celelalte drepturi
de care acestea se bucură în baza Pactului, la fel ca oricare altă
persoană (dreptul la propria viață culturală, de a profesa și de a
practica propria religie sau de a folosi propria limbă). Pct. 6.1
din același comentariu prevede că, deși art. 27 din pact este
formulat în termeni negativi, acesta recunoaște totuși existența
unui ădrept” și impune respectarea sa. În consecință, statele
părți sunt obligate să se asigure că existența acestui drept este
recunoscută, iar exercitarea sa protejată împotriva oricărei
încălcări. Totodată, potrivit pct. 6.2 din comentariu, drepturile
persoanelor aparținând minorităților naționale depind, la rândul
lor, de capacitatea grupului minoritar de a-și păstra cultura, limba
sau religia. Prin urmare, pot fi necesare, de asemenea, măsuri
pozitive pentru protejarea identității minorității și a drepturilor
membrilor acestui grup de a se bucura și de a-și dezvolta
propria cultură și limbă și de a practica propria religie, în comun
cu ceilalți membri ai grupului. În fine, protecția acestor drepturi
este menită a asigura păstrarea și a continua dezvoltarea
identității culturale, religioase și sociale a persoanelor aparținând
minorităților respective, deci să îmbogățească structura
societății în întregul său (a se vedea, în acest sens, pct. 9 din
comentariu).
De asemenea, în preambulul Declarației privind drepturile
persoanelor aparținând minorităților naționale sau etnice,
religioase sau lingvistice, adoptată prin Rezoluția nr. 47/135 din
18 decembrie 1992 a Adunării Generale a Organizației
Națiunilor Unite, se arată că promovarea constantă și realizarea
drepturilor persoanelor aparținând minorităților naționale, etnice,
religioase și lingvistice, constituie parte a dezvoltării societății în
întregul ei într-un cadru democratic.
Pe lângă instrumentele internaționale sus-menționate,
Curtea observă că România este parte atât la Convenția-cadru
pentru protecția minorităților naționale, ratificată prin Legea
nr. 33/1995, publicată în Monitorul Oficial al României, Partea I,
nr. 82 din 4 mai 1995, cât și la Carta europeană a limbilor
regionale sau minoritare, ratificată prin Legea nr. 282/2007,
publicată în Monitorul Oficial al României, Partea I, nr. 752 din
6 noiembrie 2007, ambele convenții fiind elaborate sub auspiciile
Consiliului Europei.

Convenția-cadru pentru protecția minorităților naționale este
primul instrument legal multilateral care vizează exclusiv
protecția minorităților din Europa și care încearcă să promoveze
egalitatea deplină și efectivă a persoanelor aparținând
minorităților naționale prin crearea de condiții potrivite care să le
permită păstrarea și dezvoltarea propriei culturi, precum și
conservarea identității [a se vedea, în același sens, pct. 11 și 13
din Recomandarea 1134 (1990) cu privire la drepturile
minorităților a Adunării Parlamentare a Consiliului Europei, care
prevăd, printre altele, dreptul minorităților naționale de a-și
menține și dezvolta cultura, respectiv obligația statului de a lua
toate măsurile necesare pentru crearea unor condiții favorabile,
care să permită minorităților naționale să își dezvolte educația,
cultura, tradițiile și obiceiurile]. Convenția-cadru stabilește o
serie de principii pentru persoanele aparținând minorităților
naționale aplicabile în sfera vieții publice, cum ar fi dreptul la
întrunire liberă, libertatea de asociere, libertatea de expresie,
conștiință și religie, acces la mijloacele de informare în masă,
precum și unele libertăți legate de limbă și educație. În
preambulul acestei convenții se prevede că o societate pluralistă
și cu adevărat democratică trebuie nu numai să respecte
identitatea etnică, culturală, lingvistică și religioasă a fiecărei
persoane aparținând unei minorități naționale, dar și, deopotrivă,
să creeze condiții corespunzătoare care să le permită să își
exprime, să păstreze și să dezvolte această identitate. De
asemenea, art. 15 din convenția-cadru prevede că părțile
semnatare vor crea condițiile necesare pentru participarea
efectivă a persoanelor aparținând minorităților naționale la viața
culturală, socială și economică și la treburile publice, în special
acelea care le privesc direct. În raportul explicativ al convențieicadru se menționează, prin raportare la art. 5 din Convenție, că
se recunoaște importanța coeziunii sociale, reflectându-se
dorința, exprimată și în preambul, de a vedea în diversitatea
culturală o sursă, ca și un factor, nu de divizare, ci de îmbogățire
a fiecărei societăți.
Curtea constată că, de exemplu, art. 12 și 14 din Convențiacadru privind protecția minorităților naționale prevăd
următoarele:
— Art. 12: ă1. Părțile, dacă este necesar, vor lua măsuri în
domeniul educației și al cercetării, pentru a încuraja cunoașterea
culturii, istoriei, limbii și religiei atât ale minorităților lor naționale,
cât și ale majorității.
2. În acest context, părțile vor asigura, între altele, posibilități
corespunzătoare pentru pregătirea profesorilor, accesul la
manuale și vor facilita contactele dintre elevi și profesori ai
diferitelor comunități.
3. Părțile se angajează să promoveze șanse egale de acces
la educația de toate nivelurile pentru persoanele aparținând
minorităților naționale.”;
— Art. 14: ă1. Părțile se angajează să recunoască dreptul
oricărei persoane aparținând unei minorități naționale de a
învăța limba sa minoritară.
2. În ariile locuite tradițional sau în număr substanțial de
persoane aparținând minorităților naționale, dacă există o cerere
suficientă, părțile vor depune eforturi pentru a asigura, în măsura
posibilului și în cadrul sistemului lor educațional, ca persoanele
aparținând acestor minorități să beneficieze de posibilități
corespunzătoare de învățare a limbii lor minoritare ori de a primi
o educație în această limbă.
3. Paragraful 2 al acestui articol se va aplica fără a aduce
atingere învățării limbii oficiale ori predării în această limbă.”
De asemenea, și Curtea Europeană a Drepturilor Omului,
prin Hotărârea din 17 februarie 2004, pronunțată în Cauza
Gorzelik și alții împotriva Poloniei, paragraful 93, citează
preambulul Convenției-cadru cu privire la minoritățile naționale
(ăsocietate pluralistă și cu adevărat democratică trebuie nu
numai să respecte identitatea etnică, culturală, lingvistică și

MONITORUL OFICIAL AL ROMÂNIEI, PARTEA I, Nr. 136/23.II.2011
religioasă a fiecărei persoane aparținând unei minorități
naționale, dar și, deopotrivă, să creeze condiții corespunzătoare
care să le permită să-și exprime, să păstreze și să dezvolte
această identitate”) și menționează termenii de ăpăstrare” și
ăapărare” a ădrepturilor sale [ale minorităților naționale —s.n.]”.
Totodată, Curtea Europeană a Drepturilor Omului a stabilit, în
mod expres, faptul că respectarea minorităților naționale
constituie o condiție sine qua non pentru o societate
democratică (paragraful 68 din hotărârea citată).
Toate instrumentele internaționale mai sus reținute
menționează și prevăd situația specială a persoanelor
aparținând minorităților naționale, ceea ce impune statului o
conduită deosebită față de acestea.
Astfel, actele infraconstituționale trebuie să respecte și pot
dezvolta atât exigențele Constituției, cât și cele cuprinse în
actele internaționale la care statul român este parte. În acest
sens, Curtea constată că Legea educației naționale
implementează și dezvoltă aceste exigențe într-o manieră de
natură a permite și garanta continua dezvoltare a identității
culturale a persoanelor aparținând minorităților naționale.
Curtea observă că, în comentariul său cu privire la educație
din perspectiva Convenției-cadru (Strasbourg, 2006), Comitetul
consultativ al Convenției-cadru pentru protecția minorităților
naționale enumeră mai multe modele utilizate în ciclul primar
pentru prezervarea limbii persoanelor aparținând minorităților
naționale, dintre care unele se regăsesc și în Legea educației
naționale. Astfel, modelul implementat prin secțiunea a 12-a —
Învățământul pentru persoanele aparținând minorităților
naționale a cap. II — Structura sistemului național de învățământ
preuniversitar din titlul II — Învățământul preuniversitar din
Legea educației naționale este acela care consacră existența
școlilor cu predare în limba minorităților naționale, în care limba
majorității este studiată ca o materie distinctă; desigur, legiuitorul
român a prevăzut un model extins, reglementarea criticată
nevizând numai ciclul primar. Astfel, legiuitorul a înțeles să
consacre o reglementare specială cu privire la învățământul
preuniversitar, în ansamblu, pentru persoanele aparținând
minorităților naționale.
Curtea constată că dispozițiile art. 45 alin. (9) din lege, care
prevăd că în unitățile școlare cu predare și în limbile minorităților
naționale unul dintre directori va fi obligatoriu din rândul cadrelor
didactice din minoritatea respectivă, nu reprezintă o încălcare a
prevederilor art. 16 din Constituția României, avându-se însă în
vedere faptul că trebuie să fie respectate și criteriile de
competență profesională. Aceste dispoziții legale reprezintă
opțiunea legiuitorului care a dorit ca în structurile de conducere
ale instituțiilor de învățământ respective să fie reprezentate și
persoanele aparținând respectivelor minorități naționale, ca o
expresie a unei societăți în care se promovează cunoașterea și
toleranța reciproce.
În ceea ce privește dispozițiile art. 45 alin. (5) și (6) din lege,
Curtea constată că acestea nu încalcă dispozițiile constituționale
invocate. Aceste prevederi fac aplicarea unui model
organizațional care presupune practici și politici care să
satisfacă nevoile educaționale speciale ale membrilor unei
minorități naționale. Nu se poate susține că elevii aparținând
populației majoritare românești, dar minoritare într-o anumită
zonă ar fi discriminați, întrucât legea se referă la funcționarea a
cel puțin unei unități școlare cu personalitate juridică pentru
fiecare limbă maternă. Legea nu prevede înființarea unei
unități școlare numai pentru fiecare limbă a minorităților
naționale, ci pentru fiecare limbă maternă, existând deci
posibilitatea ca limba maternă să fie limba română a unor
persoane care constituie o minoritate lingvistică într-o anumită
zonă. O atare prevedere legală este derogatorie de la dispozițiile
art. 19 alin. (1) din lege, care prevăd anumite condiții pentru
acordarea personalității juridice unei unități de învățământ. De

11

altfel, alin. (2) al art. 19 din lege mai prevede o serie de excepții
de la regula cu caracter de principiu.
În ceea ce privește personalitatea juridică a unităților de
învățământ menționate la art. 45 alin. (5) și (6) din lege, Curtea
observă că este opțiunea legiuitorului de a conferi personalitate
juridică acestor unități, pentru o mai bună administrare a
activității de educație.
În privința textului art. 45 alin. (7) din lege, Curtea constată
că, deși plasat în secțiunea a 12-a — Învățământul pentru
persoanele aparținând minorităților naționale, conținutul său
normativ vizează în mod explicit și situația elevilor a căror limbă
maternă este limba română. Astfel, atât elevii care au o limbă
maternă diferită de cea română, cât și cei care au limba
maternă limba română, dacă în localitatea de domiciliu nu au
posibilitatea de a învăța în limba lor maternă, sunt sprijiniți de
către autorități prin decontarea transportului la cea mai apropiată
școală cu predare în limba maternă sau primesc cazare și masă
gratuite în internatul unității de învățământ cu predare în limba
maternă.
Curtea, analizând dispozițiile art. 46 alin. (2) din Legea
educației naționale, prin raportare la critica de
neconstituționalitate formulată, constată că acestea nu contravin
art. 4 alin. (2) din Constituție. De asemenea, Curtea constată că
Legea educației naționale nu consacră niciun drept colectiv
pentru minoritățile naționale, ci numai drepturi individuale. De
altfel, niciun instrument legal internațional nu consacră drepturi
colective pentru minoritățile naționale, iar legiuitorul român nu
și-a exprimat niciodată intenția de a le consacra.
Faptul că există programe școlare speciale pentru învățarea
limbii române, care se adresează membrilor unei minorități
naționale, are semnificația luării în considerare a situației lor
specifice, respectiv a faptului că aceste persoane au o altă limbă
maternă decât limba română. Așadar, situația diferită a
membrilor minorităților naționale în mod evident reclamă și un
tratament juridic diferit pentru a se asigura o egalitate efectivă și
accesul la o educație de calitate pentru toate persoanele. Prin
urmare, legiuitorul trebuie să țină cont de acest lucru și să
adapteze cerințele de învățare a Limbii și literaturii române în
funcție de situația concretă a persoanelor aparținând
minorităților naționale. Nu în ultimul rând, instituțiilor statului
român le revine obligația să asigure un număr optim de ore
necesar pentru studiul adecvat al Limbii și literaturii române.
În fine, Curtea reține că dreptul cetățenilor aparținând
minorităților naționale de a utiliza limba maternă în învățământ,
administrație și justiție nu afectează caracterul oficial al limbii
române prevăzut de art. 13 din Constituție, caracter garantat,
indirect, și prin art. 152 alin. (1) din Constituție.
2. În ceea ce privește susținerile potrivit cărora mai multe
dispoziții din Legea educației naționale încalcă principiul
autonomiei universitare prevăzut de art. 32 alin. (6) din
Constituția României, potrivit căruia autonomia universitară este
garantată, Curtea reține următoarele:
Autonomia universitară este foarte importantă pentru buna
funcționare a instituțiilor de învățământ superior, fapt subliniat
de mai multe documente internaționale din domeniu.
Astfel, în Declarația de la Bologna (1999), semnată de către
miniștrii educației din 29 de state europene, inclusiv România,
care are ca scop principal crearea unui Spațiu European al
Învățământului Superior cu luarea în considerare și respectarea
autonomiei universitare, se menționează expres faptul că
ăindependența și autonomia universităților asigură adaptarea
continuă a învățământului superior și a sistemelor de cercetare
la nevoile în schimbare, la cerințele societății și la progresele
științifice”.
În Declarația de la Praga din 2009 a Asociației Universităților
Europene se prevede că universitățile trebuie să își întărească
autonomia pentru a servi mai bine societatea și în particular să

12

MONITORUL OFICIAL AL ROMÂNIEI, PARTEA I, Nr. 136/23.II.2011

asigure un cadru de reglementare care să permită
conducătorilor universităților să adopte o structură internă
eficientă, să selecteze și să instruiască personalul lor, să
elaboreze programele academice și să utilizeze resursele
financiare, toate acestea trebuind să fie în concordanță cu
misiunile și profilurile lor specifice.
De asemenea, Comisia Europeană și un număr important de
guverne europene au recunoscut necesitatea existenței
autonomiei universitare; în acest sens, Curtea reține
Comunicarea Comisiei Europene din luna mai 2006 cu privire
la Agenda de modernizare pentru universități, care prevede ca
obiectiv prioritar crearea unui nou cadru pentru universități,
caracterizat printr-o autonomie sporită și responsabilitate.
În acest cadru, autonomia universitară nu este numai
relevantă pentru realizarea Spațiului European al
Învățământului Superior, dar este și un factor determinant
în realizarea Spațiului European de Cercetare, așa cum a
afirmat Comisia Europeană în Cartea Verde din aprilie 2007
ăSpațiul European de Cercetare: Noi perspective.”
Totuși, varietatea situațiilor din Europa reflectă o multitudine
de abordări în privința autonomiei universitare, autoritățile
centrale deținând, încă, un rol central în reglementarea
sistemului de educație superioară. În general, în Europa,
autonomia universitară este legată de capacitatea instituțiilor de
învățământ superior de a decide în privința organizării lor, a
chestiunilor financiare, a politicii de personal și a politicii
curriculare, însă gradul de libertate al universităților diferă foarte
mult de la țară la țară. De exemplu, demiterea rectorului se face
în majoritatea cazurilor de către organul care l-a numit, dar
există și excepții: în Ungaria, Polonia, Portugalia, Suedia și
Turcia, procesul de demitere a unui rector poate fi declanșat de
o înaltă autoritate, de obicei ministrul educației, atunci când
conduita acestuia este neconformă cu standardele universitare.
Referitor la politica de personal a universităților, în state
precum Bulgaria, Franța, Polonia, Slovacia, unele landuri din
Germania (a se vedea, în acest sens, raportul întocmit în 2008
de T. Esterman și T. Nokkala — University Autonomy in Europe.
Exploratory Study, raport întocmit sub auspiciile Asociației
Universităților Europene) numirea unor anumite categorii de
personal (de obicei profesorii) este supusă confirmării de către
autoritatea publică relevantă în acest domeniu (ministrul
educației sau Președintele statului); astfel, spre exemplu, în
Polonia titlul de profesor este conferit de Președintele Republicii.
Cu privire la programul curricular, trebuie menționat faptul că
îndeplinirea obiectivelor din Programul Bologna a fost însoțită
în majoritatea țărilor europene de înființarea la nivel local sau
regional a unor agenții externe universităților care se asigură de
calitatea programelor de studii ale acestor universități. De
asemenea, în majoritatea cazurilor, introducerea unor noi
programe are nevoie de aprobarea ministrului de resort ori a
unei alte autorități publice, în urma unui proces de acreditare.
Din analiza situației existente la nivel european reiese faptul
că nu se poate pune semnul de egalitate între autonomie și
independență. Statul sau organele administrației publice locale
are/au destule competențe care îi/le permit să se asigure că
universitățile respectă standardele de calitate necesare pentru
realizarea Spațiului European al Învățământului Superior.
Curtea Constituțională s-a mai pronunțat în privința unor
probleme ridicate de conceptul de autonomie universitară.
Astfel, prin Decizia nr. 72 din 18 iulie 1995, publicată în Monitorul
Oficial al României, Partea I, nr. 167 din 31 iulie 1995, Curtea a
stabilit unele elemente de conținut ale principiului autonomiei
universitare: astfel, o confirmare a numirii rectorului prin ordinul
ministrului educației, cercetării și tineretului este necesară nu
doar pentru verificarea respectării procedurilor democratice de
alegere, dar și pentru verificarea îndeplinirii condițiilor pentru
alegere. De asemenea, Curtea a reținut că autonomia

universitară a fost definită chiar de legiuitor, în virtutea
competenței sale atribuite în acest sens prin Constituție.
Prin Decizia nr. 444 din 26 octombrie 2004, publicată în
Monitorul Oficial al României, Partea I, nr. 15 din 5 ianuarie
2005, Curtea a statuat că ăÎn cadrul autonomiei universitare [ ]
revine fiecărei instituții de învățământ superior sarcina de a
aprecia cu privire la activitatea desfășurată de fiecare cadru
universitar”. În Decizia nr. 23 din 20 ianuarie 2005, publicată în
Monitorul Oficial al României, Partea I, nr. 151 din 21 februarie
2005, Curtea a reținut că ălegiuitorul constituant a lăsat
legiuitorului ordinar libertatea de a stabili elementele autonomiei
universitare și condițiile în care aceasta se exercită”.
Prin Decizia nr. 731 din 7 mai 2009, publicată în Monitorul
Oficial al României, Partea I, nr. 395 din 11 iunie 2009, Curtea
a observat că prevederile constituționale consacră și garantează
o singură formă de autonomie, și anume cea universitară,
indiferent că este vorba de învățământul superior de stat sau de
învățământul superior particular, autonomie al cărei conținut
trebuie să fie identic în ambele cazuri. În aceste condiții și având
în vedere faptul că aceste instituții fac parte din sistemul național
de învățământ, Curtea a constatat că principiul constituțional al
autonomiei universitare trebuie să se reflecte, în egală măsură,
în organizarea și funcționarea procesului de învățământ, în
statutul cadrelor didactice, în promovarea în funcție a acestora,
în norma didactică etc.
Art. 123 din Legea educației naționale criticată, preluând
observațiile generale rezultând din jurisprudența Curții
Constituționale, reglementează noțiunea de autonomie
universitară. Acest text legal prevede: ă(1) Autonomia
universitară este garantată prin Constituție. Libertatea
academică este garantată prin lege. Instituțiile de învățământ
superior se organizează și funcționează independent de orice
ingerințe ideologice, politice sau religioase.
(2) Autonomia universitară dă dreptul comunității universitare
să își stabilească misiunea proprie, strategia instituțională,
structura, activitățile, organizarea și funcționarea proprie,
gestionarea resurselor materiale și umane, cu respectarea
strictă a legislației în vigoare.
(3) Aspectele fundamentale ale autonomiei universitare se
exprimă în Carta universitară, aprobată de Senatul universitar,
în concordanță strictă cu legislația în vigoare.
(4) Autonomia universitară se exercită numai cu condiția
asumării răspunderii publice.
(5) În instituțiile de învățământ superior este asigurată
libertatea cercetării în ceea ce privește stabilirea temelor,
alegerea metodelor, procedeelor și valorificarea rezultatelor,
conform legii.
(6) În instituțiile de învățământ superior este interzisă
periclitarea sub orice formă a dreptului la exprimarea liberă a
opiniilor științifice și artistice.
(7) Studenților le este asigurat dreptul la liberă alegere a
cursurilor și specializărilor, în conformitate cu normele legale în
vigoare și cu planurile de învățământ.
(8) Structurile și funcțiile de conducere ale universităților
particulare și confesionale, atribuțiile, modul de constituire,
precum și alte considerente legate de statutul acestora sunt
stabilite în conformitate cu prevederile prezentei legi, cu avizul
consultativ al fondatorilor și cu aprobarea Senatului universitar”.
Analizând criticile autorilor sesizării referitoare la încălcarea
principiului autonomiei universitare, Curtea constată că acestea
nu sunt întemeiate. Faptul că Ministerul Educației, Cercetării,
Tineretului și Sportului controlează modul în care universitățile
își exercită autonomia universitară, faptul că propune Guvernului
inițierea unui proiect de lege de reorganizare sau desființare a
instituției de învățământ superior în cauză și faptul că
documentul de bază al unei universități — carta universitară —
poate fi adoptat numai cu aprobarea ministrului educației sau

MONITORUL OFICIAL AL ROMÂNIEI, PARTEA I, Nr. 136/23.II.2011
că Guvernul, la propunerea Ministerului Educației, Cercetării,
Tineretului și Sportului, poate înființa facultăți în cadrul
universităților de stat cu consultarea senatului universitar nu
reprezintă altceva decât garanții ale faptului că învățământul
superior românesc se va face pe baza standardelor de calitate
definite la nivel național și european. O astfel de reglementare
este absolut necesară în condițiile unei proliferări fără precedent
a universităților de stat și particulare, universități care nu au avut
timpul necesar să se consacre pe plan național sau
internațional.
Revocarea din funcție a rectorului nu se face în mod arbitrar
de ministrul educației, cercetării, tineretului și sportului, ci numai
în baza propunerii Consiliului de etică și management
universitar, cu consultarea senatului universitar. În cadrul acestui
consiliu se regăsesc reprezentanți ai mediului științific și
academic, precum și alți membri avizați cu privire la viața
universitară. Aceste elemente reprezintă garanții suficiente cu
privire la procedura eliberării din funcție a rectorului unei
universități. Din aceleași considerente, nici dispozițiile conform
cărora ministerul de resort reduce sau elimină temporar ori
definitiv accesul la finanțările din surse publice nu încalcă vreo
dispoziție constituțională. O asemenea măsură nu poate surveni
decât în condițiile unei crize financiare sau ale săvârșirii unor
abateri grave de la normele de conduită universitară. De altfel,
majoritatea universităților existente dispun și de surse proprii de
finanțare rezultate, în principal, din taxele percepute studenților
pentru sistemul de învățământ cu taxă. Potrivit art. 119 alin. (3)
din lege: ăInstituțiile de învățământ superior au autonomie în
stabilirea cuantumului taxelor și au obligația să le comunice
tuturor celor interesați, inclusiv pe site-ul universității.”
Nici critica referitoare la dreptul Guvernului ca la propunerea
Ministerului Educației, Cercetării, Tineretului și Sportului să
poată înființa facultăți în cadrul universităților de stat cu
consultarea senatului universitar nu este întemeiată. În cadrul
competențelor sale de gestiune și administrare, Guvernul poate
acționa pentru a rezolva diferite situații în care este necesară
înființarea unor noi facultăți, cum ar fi, de exemplu, situația în
care piața muncii reclamă apariția unor noi categorii de
persoane specializate într-un anumit domeniu.
În ceea ce privește interzicerea ocupării unor funcții de
conducere în universitățile de stat, particulare și confesionale,
după îndeplinirea vârstei de pensionare, cu excepția mandatelor
în exercițiu la data intrării în vigoare a legii, Curtea constată că
o atare măsură nu este de natură să încalce principiul egalității
prevăzut de art. 16 din Constituție. În acest sens, sunt aplicabile
mutatis mutandis considerentele care au stat la baza Deciziei
Curții Constituționale nr. 444 din 26 octombrie 2004, precitată, și
anume că, în speță, criteriul vârstei are ădoar natura unei condiții
legale pentru exercitarea unei profesii, aplicabilă în mod egal
tuturor persoanelor aflate în situații identice, respectiv acelora
care se încadrează în ipoteza prevăzută de norma juridică”. De
asemenea, Curtea reține că ădreptul la muncă, alegerea
profesiei, a meseriei sau a ocupației, precum și a locului de
muncă vizează posibilitatea oricărei persoane de a exercita
profesia sau meseria pe care o dorește, în anumite condiții
stabilite de legiuitor, și nu vizează obligația statului de a garanta
accesul tuturor persoanelor la toate profesiile” (a se vedea, în
acest sens, Decizia nr. 513 din 20 iunie 2006, publicată în
Monitorul Oficial al României, Partea I, nr. 598 din 11 iulie 2006).
3. O altă categorie de critici se referă la dreptul de a fi ales.
Astfel, persoanele care ocupă o funcție de conducere sau de
demnitate publică nu pot exercita funcția de rector pe perioada
îndeplinirii mandatului, iar funcția de rector este incompatibilă
cu deținerea de funcții de conducere în cadrul unui partid politic,
pe perioada exercitării mandatului. Aceste dispoziții reprezintă
rezultatul opțiunii legiuitorului, care a dorit să ferească mediul
universitar de subiectivismul care caracterizează viața politică.

13

Astfel, prevederile art. 215 alin. (3) și (4) din lege, prin care
legiuitorul a dorit doar să stabilească anumite condiții cu privire
la ocuparea poziției de rector al unei universități, constituie o
garanție pentru evitarea atât a ingerințelor de natură să afecteze
autonomia universitară, cât și a posibilității de deturnare a
finalității actului de educație.
În consecință, Curtea nu poate reține încălcarea art. 37 din
Constituție privind dreptul de a fi ales.
4. Încălcarea dreptului de proprietate a fost invocată în
legătură cu abrogarea, prin art. 361 alin. (2) din Legea educației
naționale, a dispozițiilor art. 115 alin. (5) din Legea
învățământului nr. 84/1995, republicată în Monitorul Oficial al
României, Partea I, nr. 606 din 10 decembrie 1999, cu
modificările și completările ulterioare, dispoziții care prevedeau:
ăPatrimoniul unităților de învățământ particular și confesional
preuniversitar este proprietatea privată a fondatorilor.”
Curtea constată că o asemenea critică de neconstituționalitate nu poate fi primită. În concepția legiuitorului
patrimoniul instituțiilor de învățământ superior particulare și
confesionale particulare constă din patrimoniul inițial al
fondatorilor, la care se adaugă patrimoniul dobândit ulterior;
instituțiile de învățământ menționate dispun de acest patrimoniu,
pe durata existenței lor, conform legii [art. 229 alin. (1) și (2) din
lege].
De asemenea, art. 230 din lege prevede că: ă(1) Desființarea,
dizolvarea sau lichidarea instituțiilor de învățământ superior
particulare și confesionale particulare se face în condițiile legii.
Inițiativa desființării instituțiilor de învățământ superior particulare
sau confesionale particulare poate aparține și fondatorilor.
(2) În caz de desființare, dizolvare sau lichidare, patrimoniul
instituțiilor de învățământ superior particulare și confesionale
particulare revine fondatorilor.
(3) Desființarea universităților particulare se va face cu
protecția intereselor studenților.”
Este adevărat că există o diferență între vechea și noua
reglementare, dar, potrivit art. 230 alin. (2) din Legea educației
naționale, în caz de desființare, dizolvare sau lichidare,
patrimoniul instituțiilor de învățământ superior particulare și
confesionale particulare revine fondatorilor.
Temeiul constituțional al unei asemenea măsuri se regăsește
în art. 44 alin. (1) teza a doua din Constituție, potrivit căreia
conținutul și limitele dreptului de proprietate privată sunt stabilite
de lege. De altfel, Curtea constată că art. 44 din Constituție
garantează dreptul de proprietate, precum și creanțele asupra
statului și tot el statuează că legea stabilește ăconținutul și
limitele acestor drepturi”.
Curtea mai reține că începând cu anul 1990 s-au înființat
instituții de învățământ superior de stat și particulare, având la
bază temeiuri juridice diferite. Astfel, de cele mai multe ori,
acestea au fost înființate fie în temeiul Legii nr. 21/1924 pentru
persoanele juridice (asociații și fundații), publicată în Monitorul
Oficial al României, Partea I, nr. 27 din 6 februarie 1924, fie al
Legii nr. 31/1990 privind societățile comerciale, republicată
în Monitorul Oficial al României, Partea I, nr. 1.066
din 17 noiembrie 2004, fie al Decretului nr. 31 din 30 ianuarie
1954 privitor la persoanele fizice și persoanele juridice, publicat
în Buletinul Oficial nr. 8 din 30 ianuarie 1954. În anul 1993 a fost
adoptată Legea nr. 88/1993 privind acreditarea instituțiilor de
învățământ superior și recunoașterea diplomelor, republicată în
Monitorul Oficial al României, Partea I, nr. 552 din 11 noiembrie
1999, iar toate instituțiile cu activități de învățământ superior
înființate anterior Legii nr. 88/1993 au trebuit să treacă printr-o
procedură de acreditare, nemaivorbind de instituțiile de
învățământ superior înființate după intrarea în vigoare a legii
menționate.
Curtea constată că dispozițiile art. 230 alin. (2) din lege
prevăd în mod neechivoc faptul că, în caz de desființare,

14

MONITORUL OFICIAL AL ROMÂNIEI, PARTEA I, Nr. 136/23.II.2011

dizolvare sau lichidare, patrimoniul instituțiilor de învățământ
superior particulare și confesionale particulare revine

fondatorilor, nefiind încălcate dispozițiile art. 44 alin. (2), (3) și (4)
din Constituție.

Pentru considerentele arătate, în temeiul art. 146 lit. a) și al art. 147 alin. (4) din Constituție, precum și al art. 11 alin. (1)
lit. A.a), al art. 15 alin. (1) și al art. 18 alin. (2) din Legea nr. 47/1992, cu majoritate de voturi,
CURTEA CONSTITUȚIONALĂ

În numele legii
D E C I D E:

1. Constată că obiecția de neconstituționalitate referitoare la Legea educației naționale, fundamentată pe critici de
neconstituționalitate extrinseci, este inadmisibilă.
2. Constată că dispozițiile art. 45 alin. (5), (6), (7) și (9), art. 46 alin. (2), art. 121, art. 125 alin. (1) lit. a), b) și c), art. 125
alin. (2), art. 128 alin. (5), art. 132 alin. (5), art. 212 alin. (3), art. 215 alin. (1), (3) și (4), precum și art. 361 alin. (2) din Legea
educației naționale sunt constituționale.
Definitivă și general obligatorie.
Decizia se comunică Președintelui României și se publică în Monitorul Oficial al României, Partea I.
Dezbaterea a avut loc la data de 4 ianuarie 2011 și la aceasta au participat: Augustin Zegrean, președinte, Aspazia
Cojocaru, Acsinte Gaspar, Petre Lăzăroiu, Mircea Ștefan Minea, Iulia Antoanella Motoc, Ion Predescu, Puskás Valentin Zoltán și
Tudorel Toader, judecători.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Fabian Niculae

O P I N I E S E PA R AT Ă

Fără a reveni asupra unor argumente pe care le-am formulat
în opiniile separate la deciziile Curții Constituționale pronunțate
în materia Legii educației naționale, în dezacord cu opinia
majoritară, considerăm că Legea educației naționale este
neconstituțională, iar sesizarea de neconstituționalitate trebuia
admisă, pentru motivele de neconstituționalitate extrinsecă.
Neconstituționalitatea extrinsecă rezultă, în primul rând, din
perpetuarea viciilor de neconstituționalitate constatate prin
Decizia Curții Constituționale nr. 1.557 din 18 noiembrie 2009,
publicată în Monitorul Oficial al României, Partea I, nr. 40 din
19 ianuarie 2010. Constatând neconstituționalitatea Legii
educației, adoptată prin aceeași procedură a angajării
răspunderii Guvernului, în temeiul prevederilor art. 114 din
Constituție, Curtea Constituțională a statuat că ăla această
modalitate simplificată de legiferare trebuie să se ajungă in
extremis atunci când adoptarea proiectului de lege în procedură
obișnuită sau în procedura de urgență nu mai este posibilă ori
atunci când structura politică a Parlamentului nu permite
adoptarea proiectului de lege în procedura uzuală sau de
urgență”. Considerentele deciziei citate își mențin valabilitatea,
cu atât mai mult, cu cât noua Lege a educației naționale a fost
adoptată prin angajarea răspunderii Guvernului, în timp ce
proiectul de lege, având același inițiator, se afla în proces de
legiferare, la Senat, în calitate de Cameră decizională.
Neconstituționalitatea extrinsecă rezultă, în al doilea rând, și
din perpetuarea viciilor de neconstituționalitate constatate prin
Decizia Curții Constituționale nr. 1.431 din 3 noiembrie 2010,
publicată în Monitorul Oficial al României, Partea I, nr. 758 din
12 noiembrie 2010. Prin această decizie instanța de contencios
constituțional a statuat că angajarea răspunderii de către

Guvern în fața Camerei Deputaților și a Senatului, în temeiul
art. 114 alin. (1) din Constituție, asupra proiectului Legii educației
naționale este neconstituțională și a declanșat un conflict juridic
de natură constituțională între Guvern și Parlament, în condițiile
în care proiectul de lege se afla în proces de legiferare la Senat,
în calitate de Cameră decizională. Astfel, prin exercitarea de
către Guvern a unei competențe, cu nerespectarea cadrului
constituțional, s-a încălcat competența Parlamentului de unică
autoritate legiuitoare.
Dacă un fapt ilicit are consecințe ilicite, tot astfel, un fapt
neconstituțional
are
consecințe
neconstituționale.
Neconstituționalitatea
procedurii
angajării
răspunderii
Guvernului asupra proiectului Legii educației naționale, astfel
cum a fost constatată prin Decizia Curții Constituționale nr. 1.431
din 3 noiembrie 2010, nu putea fi acoperită prin continuarea
procedurilor parlamentare începute în acest sens. Numai o
procedură parlamentară declanșată cu respectarea prevederilor
art. 114 din Constituție nu poate fi retrasă de către Guvern, în
calitate de inițiator, în timp ce Parlamentul este obligat să
continue derularea acesteia. Pe cale de consecință, o procedură
parlamentară declarată neconstituțională nu poate fi continuată
cu nesocotirea Deciziei Curții Constituționale și fără suport
constituțional.
Din moment ce angajarea răspunderii Guvernului asupra
proiectului de lege a fost declarată neconstituțională, și rezultatul
acestei proceduri, Legea educației naționale, este tot
neconstituțional.
*
*
*

MONITORUL OFICIAL AL ROMÂNIEI, PARTEA I, Nr. 136/23.II.2011
Este de observat și faptul că prin motivarea prezentei decizii
au fost depășite limitele criticilor de neconstituționalitate,
creându-se premisele și prejudecându-se, în același timp,
elementele unui altfel de statut al minorităților din România, în
dezacord cu ăspiritul tradițiilor democratice ale poporului român
și idealurilor Revoluției din decembrie 1989”, valori garantate
prin prevederile art. 1 alin. (3) din Constituție.
În sensul celor arătate, în acord cu jurisprudența Curții, astfel
cum s-a statuat spre exemplu prin Decizia Plenului Curții
Judecător,
Ion Predescu

15

Constituționale nr. 1/1995, privind obligativitatea deciziilor
pronunțate în cadrul controlului de constituționalitate, avem în
vedere și faptul că puterea de lucru judecat ce însoțește actele
jurisdicționale, deci și deciziile Curții Constituționale, se atașează
nu numai dispozitivului, ci și considerentelor pe care se sprijină
acesta. În acest sens, Curtea a statuat că atât considerentele,
cât și dispozitivul deciziilor sale sunt general obligatorii și se
impun cu aceeași forță tuturor subiectelor de drept.

Judecător,
prof. univ. dr. Aspazia Cojocaru

Judecător,
prof. univ. dr. Tudorel Toader

OPINIE CONCURENTĂ

În acord cu soluția pronunțată de Curtea Constituțională, cu
majoritate de voturi, prin Decizia nr. 2 din 4 ianuarie 2011 și
apreciind modalitatea în care se motivează decizia respectivă,
consider că aceasta a elaborat și valorificat o parte din doctrina
de specialitate (vezi și opinia concurentă la Decizia nr. 1.106 din
22 septembrie 2010).
Cu privire la textele constituționale incidente, Curtea ar fi
trebuit să menționeze art. 32 alin. (3) din Constituție, care
reglementează dreptul persoanelor aparținând minorităților
naționale de a învăța limba lor maternă și dreptul de a putea fi
instruite în această limbă, art. 62 alin. (2) din Constituție cu
referire la organizațiile cetățenilor aparținând minorităților
naționale care nu întrunesc în alegeri numărul de voturi pentru
a fi reprezentate în Parlament, art. 120 alin. (2) din Constituție,
potrivit căruia cetățenii aparținând unei minorități naționale au
dreptul la folosirea limbii minorității naționale respective, în scris
și oral, în relațiile cu autoritățile administrației publice locale și cu
serviciile publice deconcentrate, și art. 128 alin. (2) din
Constituție, în conformitate cu care persoanele aparținând
minorităților naționale au dreptul să se exprime în limba maternă
în fața instanțelor de judecată.
Totodată, Curtea nu a făcut referire la cazurile D.H. și alții
împotriva Cehiei (2007), Sampanis și alții împotriva Greciei
(2008) și Oršuš și alții împotriva Croației (2010). Ca principiu, în
Cauza Oršuš și alții împotriva Croației Curtea Europeană a
Drepturilor Omului a condamnat statul respectiv deoarece
dispozițiile luate de acesta pentru școlarizarea copiilor minoritari
(romi) nu au fost însoțite de garanții suficiente de natură să
asigure că, în exercitarea marjei sale de apreciere în domeniul
educației, statul a ținut cont de nevoile particulare ale acestor
copii, printre acestea numărându-se, în opinia noastră, nevoia
de studiu a limbii oficiale la un nivel adaptat înțelegerii copiilor.
De asemenea, în plan internațional, Curtea ar fi trebuit să
observe recomandările de la Haga privind dreptul la educație al
minorităților naționale, adoptate în 1996 sub auspiciile
Organizației pentru Securitate și Cooperare în Europa (OSCE),
care prevăd următoarele: ăDreptul persoanelor aparținând
minorităților naționale de a-și menține identitatea lor poate fi pe
deplin realizat numai dacă acestea dobândesc o bună
cunoaștere a limbii lor materne în timpul procesului educațional.

În același timp, persoanele aparținând minorităților naționale au
responsabilitatea de a se integra în societatea națională largă
prin intermediul unei bune stăpâniri a limbii statului”. Un astfel de
instrument internațional, deși, de principiu, nu are forța juridică
obligatorie în dreptul internațional public, poate dobândi caracter
cutumiar, ceea ce ar l-ar plasa în cadrul izvoarelor de drept și ar
urma să fie respectat de state, ca subiecte de drept internațional
public (a se vedea, în acest sens, Nguyen Quoc Dinh — Droit
international public, L.G.D.J., Lextenso Editions, 2009).
Totodată, apreciem că era necesară, în aplicarea
prevederilor art. 11 și 20 din Constituție, o mai bună înțelegere
a faptului că Legea educației naționale nu face decât să
transpună în plan intern convențiile internaționale și actele
elaborate de organele de monitorizare a acestor convenții, care
au forță obligatorie.
Astfel, în decizia Curții nu sunt menționate principiile
conținute în comentariul Comitetului consultativ al Convențieicadru pentru protecția minorităților naționale, ce enumeră mai
multe metode utilizate în ciclul primar pentru prezervarea limbii
minorităților naționale, după cum urmează:
1. există școli în care limba minorității naționale este
dominantă, iar limba majorității este studiată ca o materie
distinctă;
2. există școli în care limba minorității naționale este
dominantă, iar mai multe sau mai puține materii sunt studiate în
limba majorității (cum ar fi istoria, geografia sau religia);
3. există școli în care limba majorității este dominantă și doar
anumite materii sunt predate în limba minorității;
4. mai există școli bilingve, școli în care se încearcă predarea
în ambele limbi (majoritară și minoritară), la același nivel,
grupurile de elevi și profesori fiind mixte.
Considerăm că prevederile Legii educației naționale dau
expresie preocupării legiuitorului român de a respecta dreptul la
identitate al minorităților naționale. Statul român protejează
aceste minorități naționale prin recunoașterea dreptului acestora
de a-și păstra limba, cultura, precum și prin conferirea accesului
la diverse funcții ce privesc sistemul de învățământ și la
dezvoltarea propriilor culturi. În acest sens, la pct. 66 din
Comentariul la Declarația privind drepturile persoanelor
aparținând minorităților naționale sau etnice, religioase sau

16

MONITORUL OFICIAL AL ROMÂNIEI, PARTEA I, Nr. 136/23.II.2011

lingvistice (2005) se arată că există nevoia atât pentru educație
multiculturală, cât și interculturală. Educația multiculturală
implică politici educaționale care vin în întâmpinarea nevoilor
individuale educaționale ale grupurilor din societate ce aparțin
unor culturi tradiționale diferite, în timp ce educația interculturală
implică politici și practici educaționale acolo unde persoane ce
aparțin unor culturi diferite, aflate pe o poziție de majoritate sau
de minoritate, învață să interacționeze constructiv unele cu
altele [a se vedea, în acest sens, și Will Kymlicka — Multicultural
Citizenship: A Liberal Theory of Minority Rights (Oxford Political

Theory) și The Internationalization of Minority Rights;
P.Thornberry și D.Gibbons — Education and Minority Rights:
A Short Survey of International Standards în International Journal
on Minority and Group Rights. Special Issue on the Education
Rights of National Minorities 4: 2, 1996/1997, 115—152].
Apreciem că aspectele menționate ar fi trebuit cuprinse în
Decizia nr. 2 din 4 ianuarie 2011 pentru a conferi caracter
complet motivării și a integra-o perfect în modul în care
instanțele constituționale europene cu tradiție își motivează
deciziile.

Judecător,
prof. univ. dr. Iulia Antoanella Motoc

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 136/23.II.2011 conține 16 pagini.

Prețul: 3,20 lei

&JUYDGY|520974]
ISSN 1453—4495

