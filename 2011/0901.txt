PARTEA I

Anul 179 (XXIII) — Nr. 901

Marți, 20 decembrie 2011

LEGI, DECRETE, HOTĂRÂRI ȘI ALTE ACTE
SUMAR

Nr.

Pagina
DECRETE

972.

— Decret privind eliberarea din funcție a unui membru
al Plenului Consiliului Concurenței ............................

2

973.

— Decret pentru numirea unui vicepreședinte al
Consiliului Concurenței ..............................................

2

974.

— Decret pentru numirea unui membru al Plenului
Consiliului Concurenței ..............................................

3

DECIZII ALE CURȚII CONSTITUȚIONALE
Decizia nr. 1.272 din 29 septembrie 2011 referitoare la
excepția de neconstituționalitate a prevederilor
art. 3041 din Codul de procedură civilă ......................

3–4

Decizia nr. 1.296 din 4 octombrie 2011 referitoare la excepția
de neconstituționalitate a dispozițiilor art. 318 alin. 1
din Codul de procedură civilă ....................................

5–6

Decizia nr. 1.311 din 4 octombrie 2011 referitoare la excepția
de neconstituționalitate a dispozițiilor art. 3731 alin. 2
din Codul de procedură civilă ....................................

6–7

Decizia nr. 1.335 din 11 octombrie 2011 referitoare la excepția
de neconstituționalitate a dispozițiilor art. 2 alin. (1),
sintagma ăalte operațiuni privind circulația drogurilor”,
din Legea nr. 143/2000 privind prevenirea și
combaterea traficului și consumului ilicit de droguri ....

8–9

Decizia nr. 1.419 din 20 octombrie 2011 referitoare la excepția
de neconstituționalitate a prevederilor art. 1081 alin. 1
pct. 1 lit. a) și b) și art. 1085 din Codul de procedură
civilă ..........................................................................

9–12

Decizia nr. 1.435 din 25 octombrie 2011 referitoare la excepția
de neconstituționalitate a prevederilor art. 26 alin. (2)
teza întâi din Legea serviciului de alimentare cu apă și
de canalizare nr. 241/2006 ........................................

12–13

Decizia nr. 1.437 din 25 octombrie 2011 referitoare la excepția
de neconstituționalitate a prevederilor art. II din Legea
nr. 214/2008 pentru completarea Ordonanței de
urgență a Guvernului nr. 100/2005 privind asigurarea
respectării drepturilor de proprietate industrială ........

14–15

2

MONITORUL OFICIAL AL ROMÂNIEI, PARTEA I, Nr. 901/20.XII.2011

DECRETE
PREȘEDINTELE ROMÂNIEI

DECRET
privind eliberarea din funcție a unui membru
al Plenului Consiliului Concurenței
În temeiul prevederilor art. 94 lit. c) și ale art. 100 alin. (1) din Constituția
României, republicată, precum și ale art. 17 alin. (8) lit. b) din Legea concurenței
nr. 21/1996, republicată, cu modificările și completările ulterioare,
Președintele României d e c r e t e a z ă:
Articol unic. — Domnul Mircea Valentin, consilier de concurență, membru
al Plenului Consiliului Concurenței, se eliberează din funcție ca urmare a
demisiei.
PREȘEDINTELE ROMÂNIEI

TRAIAN BĂSESCU

București, 19 decembrie 2011.
Nr. 972.

PREȘEDINTELE ROMÂNIEI

DECRET
pentru numirea unui vicepreședinte
al Consiliului Concurenței
În temeiul prevederilor art. 94 lit. c) și ale art. 100 alin. (1) din Constituția
României, republicată, precum și ale art. 17 alin. (1) și (2) din Legea concurenței
nr. 21/1996, republicată, cu modificările și completările ulterioare,
având în vedere propunerea Guvernului,
Președintele României d e c r e t e a z ă:
Articol unic. — Se numește ca membru al Plenului Consiliului
Concurenței, în funcția de vicepreședinte, domnul Mircea Valentin, pentru un
mandat de 5 ani.
PREȘEDINTELE ROMÂNIEI

TRAIAN BĂSESCU

București, 19 decembrie 2011.
Nr. 973.

MONITORUL OFICIAL AL ROMÂNIEI, PARTEA I, Nr. 901/20.XII.2011

3

PREȘEDINTELE ROMÂNIEI

DECRET
pentru numirea unui membru
al Plenului Consiliului Concurenței
În temeiul prevederilor art. 94 lit. c) și ale art. 100 alin. (1) din Constituția
României, republicată, precum și ale art. 17 alin. (1) și (2) din Legea concurenței
nr. 21/1996, republicată, cu modificările și completările ulterioare,
având în vedere propunerea Guvernului,
Președintele României d e c r e t e a z ă:
Articol unic. — Se numește ca membru al Plenului Consiliului Concurenței,
în funcția de consilier de concurență, domnul Gyerkó László, pentru un mandat
de 5 ani.
PREȘEDINTELE ROMÂNIEI

TRAIAN BĂSESCU

București, 19 decembrie 2011.
Nr. 974.

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.272
din 29 septembrie 2011

referitoare la excepția de neconstituționalitate a prevederilor art. 3041
din Codul de procedură civilă
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Andreea Costin

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Antonia Constantin.
Pe rol se află soluționarea excepției de neconstituționalitate
a prevederilor art. 3041 din Codul de procedură civilă, excepție
ridicată de primarul comunei Cogealac în Dosarul
nr. 120/212/2009 al Tribunalului Constanța — Secția civilă și
care formează obiectul Dosarului Curții Constituționale
nr. 4.055D/2010.

La apelul nominal se constată lipsa părților, față de care
procedura de citare este legal îndeplinită.
Președintele dispune a se face apelul și în Dosarul
nr. 4.407D/2010,
având
ca
obiect
excepția
de
neconstituționalitate a dispozițiilor art. 3041 din Codul de
procedură civilă, excepție ridicată de primarul comunei
Cogealac în Dosarul nr. 27.587/212/2008 al Tribunalului
Constanța — Secția civilă.
La apelul nominal se constată lipsa părților, față de care
procedura de citare este legal îndeplinită.
Curtea, având în vedere obiectul excepțiilor de
neconstituționalitate ridicate în dosarele sus-menționate, din
oficiu, pune în discuție conexarea Dosarului nr. 4.407D/2010 la
Dosarul nr. 4.055D/2010.
Reprezentantul Ministerului Public este de acord cu măsura
conexării dosarelor.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea Dosarului nr. 4.407D/2010 la
Dosarul nr. 4.055D/2011, care este primul înregistrat.

4

MONITORUL OFICIAL AL ROMÂNIEI, PARTEA I, Nr. 901/20.XII.2011

Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, având în vedere jurisprudența Curții în materie.

precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
prevederile art. 3041 din Codul de procedură civilă, text de lege
care are următorul cuprins: ăRecursul declarat împotriva unei
C U R T E A,
hotărâri care, potrivit legii, nu poate fi atacată cu apel, nu este
având în vedere actele și lucrările dosarelor, constată limitat la motivele de casare prevăzute în art. 304, instanța
următoarele:
putând să examineze cauza sub toate aspectele.”
Prin încheierile din 3 septembrie 2010 și 28 septembrie 2010,
În opinia autorului excepției de neconstituționalitate
pronunțate în dosarele nr. 120/212/2009 și nr. 27.587/212/2008, prevederile legale criticate contravin dispozițiilor art. 21 alin. (3)
Tribunalul Constanța — Secția civilă a sesizat Curtea privind dreptul la un proces echitabil din Constituție, precum și
Constituțională cu excepția de neconstituționalitate a dispozițiilor art. 6 din Convenția pentru apărarea drepturilor
dispozițiilor art. 3041 din Codul de procedură civilă, excepție omului și a libertăților fundamentale.
ridicată de primarul comunei Cogealac în cauze având ca obiect
Examinând excepția de neconstituționalitate, Curtea
soluționarea recursului formulat împotriva unei sentințe civile constată că prevederile art. 3041 din Codul de procedură civilă
pronunțate în materia fondului funciar.
au mai fost supuse controlului de constituționalitate în raport cu
În motivarea excepției de neconstituționalitate autorul dispozițiile constituționale privind dreptul la un proces echitabil,
susține, în esență, că dispozițiile legale criticate aduc atingere de exemplu, prin Decizia nr. 647 din 17 mai 2011, publicată în
prevederilor constituționale, deoarece permit o reapreciere Monitorul Oficial al României, Partea I, nr. 517 din 22 iulie 2011,
devolutivă a hotărârii date de prima instanță, fără a limita Decizia nr. 1.640 din 16 decembrie 2010, publicată în Monitorul
recursul la critici de legalitate sau erori de drept, or, prin această Oficial al României, Partea I, nr. 145 din 28 februarie 2011, și
reglementare se ajunge la prelungirea inerentă a cursului prin Decizia nr. 351 din 2 mai 2006, publicată în Monitorul Oficial
judecății unui proces, ceea ce afectează dreptul părții care a al României, Partea I, nr. 455 din 25 mai 2006, respingând
formulat litigiul pe fond de a obține o soluționare a cererii sale
excepțiile de neconstituționalitate ca neîntemeiate.
într-un termen rezonabil.
Prin aceste decizii, Curtea a reținut că justificarea acestei
Tribunalul Constanța — Secția civilă consideră că
reglementări derogatorii de la regula generală a caracterului
excepția de neconstituționalitate este neîntemeiată, întrucât
nedevolutiv al recursului ține de deosebirile esențiale existente
dispozițiile legale criticate dau posibilitatea instanțelor de recurs
să examineze sub toate aspectele o hotărâre care nu este între cele două situații avute în vedere de legiuitor. Astfel, în
supusă decât o singură dată controlului judiciar. Exercitarea unei situația în care s-a putut exercita calea de atac a apelului, cauza
căi de atac, în cadrul căreia instanțele pot analiza cauza sub a fost, integral și sub toate aspectele legalității și temeiniciei
toate aspectele, nu aduce nicio atingere dreptului la un proces soluției pronunțate de prima instanță, examinată de o instanță
echitabil și la soluționarea acestuia într-un termen rezonabil, de control judiciar, la un grad de jurisdicție superior, iar recursul
dimpotrivă, acest text de lege garantează aplicarea principiului va putea fi exercitat pentru motive concret și limitativ
dreptului la un proces echitabil și soluționarea cauzei într-un determinate, care vizează legalitatea deciziei pronunțate în apel.
În situația în care părților nu le este deschisă calea de atac a
termen rezonabil.
Potrivit prevederilor art. 30 alin. (1) din Legea nr. 47/1992, apelului, apare firesc ca instanța să poată cerceta sub toate
încheierile de sesizare au fost comunicate președinților celor aspectele cauza dedusă judecății.
Această posibilitate, coroborată cu principiul rolului activ al
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra judecătorului, conform căruia instanța are îndatorirea să stăruie
prin toate mijloacele legale pentru a preveni orice greșeală
excepției de neconstituționalitate ridicate.
Președinții celor două Camere ale Parlamentului, privind aflarea adevărului în cauză, pe baza stabilirii faptelor și
Avocatul Poporului și Guvernul nu au comunicat punctele lor prin aplicarea corectă a legii, în scopul pronunțării unei hotărâri
temeinice și legale, este menită să asigure părților o judecată
de vedere asupra excepției de neconstituționalitate.
echitabilă și să conducă instanța la cercetarea și aprecierea
C U R T E A,
tuturor aspectelor relevante pentru pronunțarea unei soluții.
Întrucât nu au apărut împrejurări noi, care să determine
examinând încheierile de sesizare, rapoartele întocmite de
judecătorul-raportor, concluziile procurorului, dispozițiile legale schimbarea jurisprudenței Curții Constituționale în această
criticate, raportate la prevederile Constituției, reține următoarele: materie, soluția adoptată în precedent, precum și considerentele
Curtea Constituțională a fost legal sesizată și este pe care aceasta se întemeiază își mențin valabilitatea și în
competentă, potrivit dispozițiilor art. 146 lit. d) din Constituție, cauza de față.
Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 3041 din Codul de procedură civilă, excepție
ridicată de primarul comunei Cogealac în dosarele nr. 120/212/2009 și nr. 27.587/212/2008 ale Tribunalului Constanța — Secția civilă.
Definitivă și general obligatorie.
Pronunțată în ședința publică din data de 29 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Andreea Costin

MONITORUL OFICIAL AL ROMÂNIEI, PARTEA I, Nr. 901/20.XII.2011

5

CURTEA CONSTITUȚIONALĂ

D E C I Z I A Nr. 1.296
din 4 octombrie 2011

referitoare la excepția de neconstituționalitate a dispozițiilor art. 318 alin. 1
din Codul de procedură civilă
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ionița Cochințu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 318 alin. 1 din Codul de procedură civilă,
excepție ridicată de Nicolae Mihai Viorel Cornaciu în Dosarul
nr. 6.344/97/2009 al Tribunalului Hunedoara — Secția civilă și
care formează obiectul Dosarului Curții Constituționale
nr. 2.998D/2010.
La apelul nominal se constată lipsa părților, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate față de jurisprudența Curții Constituționale,
respectiv Decizia nr. 1.015 din 8 iulie 2010, arătând, totodată, că
solicitarea autorului excepției de neconstituționalitate de
modificare a textului criticat excedează competenței Curții
Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 20 mai 2010, pronunțată în Dosarul
nr. 6.344/97/2009, Tribunalul Hunedoara — Secția civilă a
sesizat Curtea Constituțională cu excepția de
neconstituționalitate a dispozițiilor art. 318 alin. 1 din Codul
de procedură civilă, excepție ridicată de Nicolae Mihai Viorel
Cornaciu într-o cauză având ca obiect soluționarea unei
contestații în anulare.
În motivarea excepției de neconstituționalitate autorul
acesteia susține că sintagma ădin greșeală” din cuprinsul
art. 318 alin. 1 din Codul de procedură civilă, precum și limitarea
la ăvreunul din motivele de modificare sau de casare” sunt
contrare art. 21 din Constituție, deoarece sunt excluse excepțiile
absolute de ordine publică când se invocă încălcarea unor
norme cu caracter imperativ. Neincluderea în textul criticat și a
excepțiilor de ordine publică care pot fi invocate aduce o
îngrădire accesului liber la justiție.
Tribunalul Hunedoara — Secția civilă opinează că
dispozițiile criticate nu contravin prevederilor art. 21 din
Constituție, întrucât acestea se referă la motivele de
admisibilitate ale contestației în anulare, care este o cale
extraordinară de atac, de retractare, ce nu permite reluarea în
discuție a fondului litigiului dedus judecății, ci doar analizarea
hotărârii atacate cu privire la aspectele formale și limitativ
prevăzute de art. 318 și 319 din Codul de procedură civilă.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor

două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul apreciază că excepția de neconstituționalitate este
neîntemeiată.
Președinții celor două Camere ale Parlamentului și
Avocatul Poporului nu au comunicat punctele lor de vedere cu
privire la excepția de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
prevederile art. 318 alin. 1 din Codul de procedură civilă, care au
următorul cuprins: ăHotărârile instanțelor de recurs mai pot fi
atacate cu contestație, când dezlegarea dată este rezultatul unei
greșeli materiale sau când instanța, respingând recursul sau
admițându-l numai în parte, a omis din greșeală să cerceteze
vreunul dintre motivele de modificare sau de casare.”
Autorul excepției susține că prevederile de lege criticate
încalcă dispozițiile constituționale cuprinse în art. 21 privind
accesul liber la justiție.
Examinând excepția de neconstituționalitate, Curtea
constată următoarele:
Asupra constituționalității textului de lege criticat, prin
raportare la aceleași norme constituționale ca cele invocate în
prezenta cauză, Curtea s-a mai pronunțat, prilej cu care a
statuat că prevederile art. 318 alin. 1 din Codul de procedură
civilă nu contravin Legii fundamentale, spre exemplu, prin
Decizia nr. 387 din 30 septembrie 2004, publicată în Monitorul
Oficial al României, Partea I, nr. 1.041 din 10 noiembrie 2004, și
Decizia nr. 1.551 din 17 noiembrie 2009, publicată în Monitorul
Oficial al României, Partea I, nr. 51 din 22 ianuarie 2010.
Astfel, Curtea a reținut că art. 318 alin. 1 din Codul de
procedură civilă reglementează contestația în anulare specială,
care este o cale de atac extraordinară, ce se poate exercita în
cazurile limitativ prevăzute de lege numai împotriva hotărârilor
pronunțate de instanțele de recurs. Așa cum rezultă în mod
univoc din textul de lege criticat, calea procedurală a contestației
în anulare specială poate fi utilizată de părțile care au participat
la soluționarea recursului și este limitată la cazurile în care
dezlegarea dată este rezultatul unei greșeli materiale sau al
omisiunii instanței de a cerceta vreunul dintre motivele de
modificare sau de casare invocate de recurent. În ceea ce
privește obiectul contestației în anulare specială, acesta este
format dintr-o singură categorie de hotărâri, respectiv doar
hotărârile pronunțate de instanțele de recurs.
Textul de lege criticat nu încalcă prevederile art. 21 din
Constituție, întrucât, potrivit jurisprudenței constante a instanței
constituționale, dacă legiuitorul este suveran în a reglementa
diferit în situații diferite accesul la o cale ordinară de atac, fără
ca prin aceasta să fie afectat liberul acces la justiție, a fortiori o

6

MONITORUL OFICIAL AL ROMÂNIEI, PARTEA I, Nr. 901/20.XII.2011

atare concluzie se impune atunci când în discuție este accesul
la o cale extraordinară de atac, care, prin definiție, are caracter
de excepție și deci poate fi valorificată numai în cazurile expres
și limitativ prevăzute de lege, în caz contrar existând riscul
producerii unor perturbări majore ale stabilității și securității
raporturilor juridice.
De altfel, art. 126 alin. (2) din Constituție, potrivit căruia
competența instanțelor judecătorești și procedura de judecată
sunt prevăzute numai prin lege, precum și art. 129, care prevede
că împotriva hotărârilor judecătorești părțile interesate și
Ministerul Public pot exercita căile de atac, în condițiile legii,
atribuie exclusiv legiuitorului prerogativa stabilirii competenței și
procedurii de judecată, inclusiv a condițiilor de exercitare a căilor
de atac.

Întrucât nu au intervenit elemente noi, de natură a determina
reconsiderarea jurisprudenței Curții, atât soluția, cât și
considerentele cuprinse în decizia menționată își păstrează
valabilitatea și în prezenta cauză.
De asemenea, Curtea constată că, în speță, din motivarea
autorului excepției de neconstituționalitate rezultă că acesta este
nemulțumit și de faptul că normele criticate nu cuprind și
excepțiile absolute de ordine publică, urmărind de fapt
completarea acestora, or, sub acest aspect Curtea nu este
competentă să se pronunțe, întrucât, potrivit dispozițiilor art. 2
alin. (3) din Legea nr. 47/1992 privind organizarea și
funcționarea Curții Constituționale, aceasta ăse pronunță numai
asupra constituționalității actelor cu privire la care a fost
sesizată, fără a putea modifica sau completa prevederile supuse
controlului”.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 318 alin. 1 din Codul de procedură civilă,
excepție ridicată de Nicolae Mihai Viorel Cornaciu în Dosarul nr. 6.344/97/2009 al Tribunalului Hunedoara — Secția civilă.
Definitivă și general obligatorie.
Pronunțată în ședința publică din data de 4 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ionița Cochințu

CURTEA CONSTITUȚIONALĂ

D E C I Z I A Nr. 1.311
din 4 octombrie 2011

referitoare la excepția de neconstituționalitate a dispozițiilor art. 3731 alin. 2
din Codul de procedură civilă
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu
Puskás Valentin Zoltán
Tudorel Toader
Ionița Cochințu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Simona Ricu.
Pe rol se află soluționarea excepției de neconstituționalitate
a dispozițiilor art. 3731 alin. 2 din Codul de procedură civilă,
excepție ridicată de Nicolae Deheleanu în Dosarul
nr. 83/832/2011 al Judecătoriei Făget și care formează obiectul
Dosarului Curții Constituționale nr. 283D/2011.
La apelul nominal se constată lipsa părților, față de care
procedura de citare a fost legal îndeplinită.

Curtea dispune a se face apelul și în dosarele nr. 284D/2011
și nr. 285D/2011 având ca obiect excepția de neconstituționalitate
a dispozițiilor art. 3731 alin. 2 din Codul de procedură civilă,
excepție ridicată de Victor Topală și Niculina Carmen Topală,
precum și de Societatea Comercială ăTopa Vic” — S.R.L. din
Făget în dosarele nr. 84/832/2011 și nr. 85/832/2011 ale
Judecătoriei Făget.
La apelul nominal se constată lipsa părților, față de care
procedura de citare a fost legal îndeplinită.
Curtea, din oficiu, pune în discuție problema conexării
dosarelor.
Reprezentantul Ministerului Public arată că este de acord cu
conexarea cauzelor.
Curtea, având în vedere obiectul cauzelor, în temeiul art. 53
alin. (5) din Legea nr. 47/1992 privind organizarea și
funcționarea Curții Constituționale, dispune conexarea dosarelor
nr. 284D/2011 și nr. 285D/2011 la Dosarul nr. 283D/2010, care
este primul înregistrat.

MONITORUL OFICIAL AL ROMÂNIEI, PARTEA I, Nr. 901/20.XII.2011
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate, întrucât nu încalcă normele constituționale
invocate.
C U R T E A,

având în vedere actele și lucrările dosarelor, constată
următoarele:
Prin încheierile civile nr. 69/cc, nr. 70/cc și nr. 71/cc din
8 februarie 2011, pronunțate în dosarele nr. 83/832/2011,
nr. 84/832/2011 și nr. 85/832/2011, Judecătoria Făget a
sesizat Curtea Constituțională cu excepția de
neconstituționalitate a dispozițiilor art. 3731 alin. 2 din
Codul de procedură civilă, excepție ridicată de Nicolae
Deheleanu, Victor Topală și Niculina Carmen Topală, precum și
de Societatea Comercială ăTopa Vic” — S.R.L. din Făget cu
ocazia soluționării unei cereri de executare silită.
În motivarea excepției de neconstituționalitate autorii
acesteia susțin, în esență, că prevederile criticate contravin
dispozițiilor constituționale ale art. 24, deoarece încuviințarea
executării silite se face fără citarea părților, fiind totodată încălcat
și dreptul la apărare al debitorului într-o procedură atât de
importantă precum cea a executării silite. Nefiind citat, debitorul
nu are cunoștință de existența pe rolul instanței a unei cereri de
încuviințare a unei executări silite, astfel că nu se poate apăra.
Judecătoria Făget opinează în sensul că excepția de
neconstituționalitate este neîntemeiată.
Potrivit dispozițiilor art. 30 alin. (1) din Legea nr. 47/1992,
încheierile de sesizare au fost comunicate președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierile de sesizare, rapoartele întocmite de
judecătorul-raportor, concluziile procurorului, notele scrise
depuse, dispozițiile legale criticate, raportate la prevederile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,

7

precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
dispozițiile art. 3731 alin. 2 din Codul de procedură civilă, care au
următorul cuprins: ăInstanța de executare încuviințează
executarea silită a obligației stabilite prin titlul executoriu, printr-o
singură încheiere dată în camera de consiliu, fără citarea
părților, în termen de cel mult 7 zile de la înregistrarea cererii de
încuviințare a executării silite.”
În opinia autorilor excepției de neconstituționalitate, acest
text de lege contravine prevederilor constituționale ale art. 24
privind dreptul la apărare.
Examinând excepția de neconstituționalitate, Curtea reține
următoarele:
Executarea silită se va efectua, potrivit art. 372 din Codul de
procedură civilă, numai în baza unui titlu executoriu (în temeiul
unei hotărâri judecătorești ori al unui alt înscris care, potrivit legii,
constituie titlu executoriu). Potrivit art. 3711 alin. 1 din Codul de
procedură civilă, obligația stabilită prin hotărârea unei instanțe
sau printr-un alt titlu se aduce la îndeplinire de bunăvoie, iar
potrivit alin. 2 al aceluiași articol, în cazul în care debitorul nu
execută de bunăvoie obligația sa, aceasta se aduce la
îndeplinire prin executare silită, potrivit dispozițiilor din Cartea
a V-a — Despre executarea silită din Codul de procedură civilă.
Prin urmare, debitorul nu poate invoca faptul că nu are
cunoștință de existența pe rolul instanței a unei cereri de
încuviințare a executării silite câtă vreme avea obligația
executării de bunăvoie a obligației stabilite prin respectivul titlu
executoriu.
Pe de altă parte, încuviințarea executării silite nu presupune
efectuarea altor acte procedurale și care ar necesita înștiințarea
părților în vederea apărării.
Prevederile art. 3731 din Codul de procedură civilă în
integralitatea lor și, mai ales, prevederile art. 3731 alin. 2 criticate
în cauza de față, nu pot fi interpretate și aplicate în mod izolat,
ci numai coroborate cu celelalte dispoziții procedurale privind
executarea silită, așa încât Curtea constată că nu sunt încălcate
dispozițiile art. 24 din Constituția României privind dreptul la
apărare.
În sfârșit, Curtea observă că, în cazul încuviințării executării
silite, debitorul are dreptul să formuleze contestație la executare
unde își poate prezenta toate apărările pe care înțelege să se
sprijine, în condițiile art. 399 și următoarele din Codul de
procedură civilă, astfel încât și din această perspectivă dreptul
la apărare nu este încălcat.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 3731 alin. 2 din Codul de procedură civilă, excepție
ridicată de Nicolae Deheleanu, Victor Topală și Niculina Carmen Topală, precum și de Societatea Comercială ăTopa Vic” — S.R.L. din
Făget în dosarele nr. 83/832/2011, nr. 84/832/2011 și nr. 85/832/2011 ale Judecătoriei Făget.
Definitivă și general obligatorie.
Pronunțată în ședința publică din data de 4 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ionița Cochințu

8

MONITORUL OFICIAL AL ROMÂNIEI, PARTEA I, Nr. 901/20.XII.2011
CURTEA CONSTITUȚIONALĂ

D E C I Z I A Nr. 1.335
din 11 octombrie 2011

referitoare la excepția de neconstituționalitate a dispozițiilor art. 2 alin. (1),
sintagma ăalte operațiuni privind circulația drogurilor”, din Legea nr. 143/2000 privind prevenirea
și combaterea traficului și consumului ilicit de droguri
Augustin Zegrean
Aspazia Cojocaru
Acsinte Gaspar
Mircea Ștefan Minea
Ion Predescu
Puskás Valentin Zoltán
Tudorel Toader
Afrodita Laura Tutunaru

— președinte
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Marinela Mincă.
Pe rol se află soluționarea excepției de neconstituționalitate
a prevederilor art. 2 alin. (1), sintagma ăalte operațiuni privind
circulația drogurilor”, din Legea nr. 143/2000 privind prevenirea
și combaterea traficului și consumului ilicit de droguri, excepție
ridicată de Costel Gavril în Dosarul nr. 4.487/62/2010 al
Tribunalului Brașov — Secția penală și care formează obiectul
Dosarului Curții Constituționale nr. 4.729D/2010.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, constată
următoarele:
Prin Încheierea din 27 octombrie 2010, pronunțată în Dosarul
nr. 4.487/62/2010, Tribunalul Brașov — Secția penală a
sesizat Curtea Constituțională cu excepția de
neconstituționalitate a prevederilor art. 2 alin. (1), sintagma
ăalte operațiuni privind circulația drogurilor”, din Legea
nr. 143/2000 privind prevenirea și combaterea traficului și
consumului ilicit de droguri, excepție ridicată de Costel Gavril
în dosarul cu numărul de mai sus, având ca obiect soluționarea
unei cauze penale în care se fac cercetări cu privire la
săvârșirea infracțiunii reglementate de textele legale criticate.
În motivarea excepției de neconstituționalitate autorul
acesteia susține că prin formularea generică, în termeni
nedefiniți, a laturii obiective a infracțiunii pe care o incriminează,
textul de lege criticat lasă loc liberului arbitru al organului de
urmărire penală, respectiv al instanței de judecată. Arată că
trebuie să existe o enumerare limitativă a modalităților concrete
de comitere a infracțiunii contestate.
Tribunalul Brașov — Secția penală opinează că excepția
de neconstituționalitate este neîntemeiată, sens în care face
trimitere la jurisprudența în materie a Curții Constituționale.
Potrivit art. 30 alin. (1) din Legea nr. 47/1992, încheierea de
sesizare a fost comunicată președinților celor două Camere ale
Parlamentului, Guvernului și Avocatului Poporului, pentru a-și
exprima punctele de vedere asupra excepției de
neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.

C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze excepția de neconstituționalitate.
Obiectul excepției de neconstituționalitate îl constituie
dispozițiile art. 2 alin. (1), sintagma ăalte operațiuni privind
circulația drogurilor”, din Legea nr. 143/2000 privind prevenirea
și combaterea traficului și consumului ilicit de droguri, publicată
în Monitorul Oficial al României, Partea I, nr. 362 din 3 august
2000, cu modificările și completările ulterioare. Textul de lege
cuprinzând sintagma criticată ca fiind neconstituțională are
următorul conținut: ăCultivarea, producerea, fabricarea,
experimentarea, extragerea, prepararea, transformarea,
oferirea, punerea în vânzare, vânzarea, distribuirea, livrarea cu
orice titlu, trimiterea, transportul, procurarea, cumpărarea,
deținerea ori alte operațiuni privind circulația drogurilor de risc,
fără drept, se pedepsesc cu închisoare de la 3 la 15 ani și
interzicerea unor drepturi.”
Autorul excepției de neconstituționalitate susține că
prevederile legale menționate încalcă dispozițiile constituționale
ale art. 1 alin. (4) referitor la principiului separației și echilibrului
puterilor în stat, art. 21 alin. (3) referitor la dreptul la un proces
echitabil, art. 73 alin. (3) lit. h) referitor la reglementarea prin
lege organică a infracțiunilor, pedepselor și regimului de
executare a acestora și art. 124 alin. (2) referitor la unicitatea,
egalitatea și imparțialitatea justiției.
Examinând excepția de neconstituționalitate, Curtea
constată că dispozițiile legale criticate au mai fost supuse
controlului său din perspectiva unor critici similare. Astfel, cu
prilejul pronunțării Deciziei nr. 410 din 12 octombrie 2004,
publicată în Monitorul Oficial al României, Partea I, nr. 1.049 din
12 noiembrie 2004, Curtea Constituțională a respins ca
neîntemeiată excepția de neconstituționalitate a dispozițiilor
art. 2 alin. (1) din Legea nr. 143/2000, statuând că prin
dispozițiile Legii nr. 143/2000 privind prevenirea și combaterea
traficului și consumului ilicit de droguri s-a reglementat circulația
drogurilor de risc sub control național, în considerarea faptului că
acestea sunt substanțe periculoase pentru viața și sănătatea
oamenilor. Textul criticat stabilește operațiunile ce pot constitui
elementul material al laturii obiective a infracțiunii. Din rațiuni de
politică penală, legiuitorul a înțeles să incrimineze în cuprinsul
acestuia, alături de operațiunile enunțate expres, orice ăalte
operațiuni privind circulația drogurilor de risc, fără drept”.
Stabilirea în acest mod a cuprinsului normei de incriminare
reprezintă un aspect de tehnică legislativă, de competența
exclusivă a legiuitorului, care nu este de natură să aducă
atingere prevederilor constituționale invocate de autorul
excepției.
Astfel, textul de lege criticat nu contravine prevederilor
constituționale care consacră principiul legalității incriminării,
întrucât reglementarea infracțiunii în cauză este realizată, în

9

MONITORUL OFICIAL AL ROMÂNIEI, PARTEA I, Nr. 901/20.XII.2011
mod evident, prin lege. Se constată în acest sens că nu sunt
sancționate penal, prin dispozițiile art. 2 alin. (1) din Legea
nr. 143/2000, orice operațiuni privind circulația drogurilor, ci
numai acelea realizate fără drept și care se referă la droguri de
risc, expres nominalizate în tabelul anexă. Așadar, având în
vedere pericolul social pe care îl presupune, orice operațiune
privind circulația drogurilor, care îndeplinește cele două condiții
impuse de legiuitor, poate constitui latura obiectivă a infracțiunii
reglementată de art. 2 alin. (1) din Legea nr. 143/2000.
De asemenea, Legea nr. 143/2000 privind prevenirea și
combaterea traficului și consumului ilicit de droguri fiind o lege
organică, Curtea a constatat că nu poate primi nici critica de
neconstituționalitate în raport de dispozițiile art. 73 alin. (3) lit. h)
din Constituție, republicată. De altfel, motivarea criticii formulate
în acest sens vizează ătermenii” utilizați la redactarea art. 2
alin. (1) din Legea nr. 143/2000. Or, după cum s-a arătat,
modalitatea de stabilire a cuprinsului unei reglementări, precum
și a termenilor utilizați în cadrul acesteia, constituie o problemă
de tehnică legislativă, domeniu în care legiuitorul este suveran,
sens în care Curtea Constituțională s-a mai pronunțat în
jurisprudența sa, de exemplu, în Decizia nr. 136 din
21 octombrie 1998, publicată în Monitorul Oficial al României,
Partea I, nr. 448 din 24 noiembrie 1998.
Curtea a mai reținut că dispozițiile legale criticate nu
contravin principiului constituțional al separației puterilor în stat,
acestea nefiind de natură să confere autorității judecătorești
ăaptitudinea de a reglementa raporturi sociale ca fiind
infracțiuni”, întrucât reglementarea infracțiunii prevăzute de
art. 2 alin. (1) din Legea nr. 143/2000, respectiv a elementelor
constitutive ale acesteia, este realizată de legiuitor. Stabilirea de

către instanța de judecată a faptului dacă, în cauza dedusă
judecății, fapta cu care a fost sesizată constituie infracțiune,
așadar implicit a faptului dacă o anumită acțiune reprezintă
operațiune privind circulația drogurilor de risc, desfășurată fără
drept, este o activitate proprie acesteia, de apreciere a probelor,
de interpretare și aplicare a dispozițiilor legale la situații concrete
și de calificare a faptei deduse judecății, în virtutea unor
prerogative conferite de puterea legislativă în limitele unei
enumerări determinate.
Totodată, câtă vreme aplicarea dispozițiilor art. 2 alin. (1) din
Legea nr. 143/2000, așadar implicit a sintagmei criticate, la
cazurile concrete deduse judecății, presupune desfășurarea de
către instanță a unor activități în concordanță cu prerogativele
ce-i sunt stabilite prin Constituție și alte legi, activități care nu
sunt de natură să conducă la încălcarea neutralității care este de
esența justiției, nu poate fi reținută nici încălcarea, prin textul de
lege criticat, a prevederilor constituționale ale art. 124 alin. (2),
ce consacră imparțialitatea justiției.
Curtea a reținut că este neîntemeiată și critica de
neconstituționalitate formulată în raport cu prevederile art. 21
alin. (3) din Constituție, întrucât textul de lege care face obiectul
excepției nu aduce atingere, sub niciun aspect, dreptului părților
la proces echitabil și la soluționarea cauzelor într-un termen
rezonabil, acestea putându-se prevala, fără nicio îngrădire, de
toate garanțiile procesuale prevăzute de lege în acest sens.
Deoarece până în prezent nu au intervenit elemente noi de
natură să determine schimbarea acestei jurisprudențe,
considerentele deciziei mai sus menționate își păstrează
valabilitatea și în cauza de față.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11
alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge ca neîntemeiată excepția de neconstituționalitate a dispozițiilor art. 2 alin. (1), sintagma ăalte operațiuni privind
circulația drogurilor”, din Legea nr. 143/2000 privind prevenirea și combaterea traficului și consumului ilicit de droguri, excepție
ridicată de Costel Gavril în Dosarul nr. 4.487/62/2010 al Tribunalului Brașov — Secția penală.
Definitivă și general obligatorie.
Pronunțată în ședința publică din data de 11 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Afrodita Laura Tutunaru
CURTEA CONSTITUȚIONALĂ

D E C I Z I A Nr. 1.419
din 20 octombrie 2011

referitoare la excepția de neconstituționalitate a prevederilor art. 1081 alin. 1 pct. 1 lit. a) și b)
și art. 1085 din Codul de procedură civilă
Augustin Zegrean
Aspazia Cojocaru
Acsinte Gaspar
Mircea Ștefan Minea
Iulia Antoanella Motoc
Ion Predescu

— președinte
— judecător
— judecător
— judecător
— judecător
— judecător

Puskás Valentin Zoltán
Tudorel Toader
Andreea Costin

— judecător
— judecător
— magistrat-asistent

Cu participarea în ședința publică din 29 septembrie 2011 a
reprezentantului Ministerului Public, procuror Antonia
Constantin.

10

MONITORUL OFICIAL AL ROMÂNIEI, PARTEA I, Nr. 901/20.XII.2011

Pe rol se află soluționarea excepției de neconstituționalitate
a prevederilor art. 1081 alin. 1 pct. 1 lit. a) și b) și art. 1085 din
Codul de procedură civilă, excepție ridicată de Societatea de
Investiții Financiare Banat — Crișana S.A. din Arad în Dosarul
nr. 6.762/1.285/2010 al Tribunalului Comercial Cluj, și care
formează
obiectul
Dosarului
Curții
Constituționale
nr. 4.284D/2010.
Dezbaterile au avut loc la data de 29 septembrie 2011, în
prezența
reprezentantului
autorului
excepției
de
neconstituționalitate, domnul consilier juridic Gheorghe-Dănuț
Porumb, precum și a reprezentantului Ministerului Public,
dezbaterile fiind consemnate în încheierea de la acea dată, când
Curtea, în conformitate cu prevederile art. 57 și art. 58 alin. (3)
din Legea nr. 47/1992 privind organizarea și funcționarea Curții
Constituționale, având nevoie de timp pentru a delibera, a
amânat pronunțarea pentru data de 13 octombrie 2011. La acea
dată, având în vedere imposibilitatea constituirii legale a
completului de judecată, Curtea a amânat pronunțarea pentru
data de 20 octombrie 2011.
C U R T E A,

având în vedere actele și lucrările dosarului, constată
următoarele:
Prin Încheierea comercială nr. 818/CC/2010 din 13 octombrie
2010, pronunțată în Dosarul nr. 6.762/1.285/2010, Tribunalul
Comercial Cluj a sesizat Curtea Constituțională cu excepția de
neconstituționalitate a dispozițiilor art. 1081 alin. 1 pct. 1 lit. a)
și b) și art. 1085 din Codul de procedură civilă, excepție ridicată
de Societatea de Investiții Financiare Banat—Crișana — S.A. din
Arad într-o cauză având ca obiect soluționarea contestației în
anulare formulate împotriva unei încheieri prin care a fost respinsă
cererea de reexaminare a amenzii aplicate.
În motivarea excepției de neconstituționalitate autorul
susține, în esență, că dispozițiile legale criticate sancționează
introducerea unei cereri cu rea-credință. Legiuitorul român nu
definește reaua-credință în cuprinsul Codului de procedură civilă
și nu enumeră nici criteriile după care o cerere ar putea fi
apreciată obiectiv ca fiind exercitată cu rea-credință, justițiabilul
putând avea astfel o temere de a introduce o cerere de chemare
în judecată. Potrivit art. 1085 alin. 1 din Codul de procedură
civilă, partea interesată poate face cerere de reexaminare
împotriva hotărârii prin care s-a aplicat amenda judiciară, însă
cererea de reexaminare se judecă de aceeași instanță și același
judecător, potrivit practicii Tribunalului Comercial Cluj, fiind astfel
încălcat dreptul părților la un recurs efectiv.
Autorul mai arată că prin instituirea unor sancțiuni pecuniare
se îngrădește accesul liber la justiție, renunțând a se mai adresa
acestuia, întrucât existența posibilității ca părțile să suporte o
amendă judiciară este de natură să le inducă o stare de temere
și de autocenzurare în a se adresa cu cereri justiției, alegând
de multe ori calea de a renunța să se adrese justiției pentru
apărarea drepturilor, libertăților și a intereselor lor legitime.
Reglementarea
criticată
încalcă
toate
garanțiile
constituționale și convenționale menționate în măsura în care
cererea de reexaminare se soluționează de însăși instanța care
a dispus măsura sancționatorie. Verificarea sancțiunii amenzii
judiciare de către aceeași instanță care a dispus măsura
sancționatorie suprimă dreptul părților la un recurs efectiv,
întrucât nu există o posibilitate de cenzurare a hotărârii
pronunțate de către o instanță superioară.
Tribunalul Comercial Cluj consideră că excepția de
neconstituționalitate este neîntemeiată, argumentele aduse în
sprijinul ei de către autor fiind lipsite de temeinicie. Instanța arată
că scopul dispozițiilor art. 1081 alin. 1 pct. 1 lit. a) și b) din Codul
de procedură civilă este acela de a sancționa abuzul de drept
procesual al oricărei persoane care ar deturna dreptul

recunoscut constituțional de acces la justiție de la scopul său
economic și social, transformând acest drept într-un mijloc de
șicanare a părții adverse.
Referitor la dispozițiile art. 1085 din Codul de procedură
civilă, instanța arată că art. 13 din Convenția pentru apărarea
drepturilor omului și a libertăților fundamentale instituie dreptul
de acces la o verificare judiciară efectivă a susținerilor oricărei
persoane care pretinde încălcarea unui drept protejat de
Convenție. Or, calea de atac de retractare reprezentată de
cererea de reexaminare a amenzii judiciare este o verificare
judiciară efectivă în sensul art. 13 din Convenție, fiind o analiză
pe fond a legalității și temeiniciei sancțiunii și, eventual, a
elementelor de fapt necunoscute la momentul aplicării
sancțiunii, învederate în calea de atac. Susținerile autorului
excepției referitoare la lipsa de imparțialitate prezumată a
judecătorului care soluționează cererea de reexaminare nu au
nicio legătură cu constituționalitatea normei atacate, acesta
putând formula, dacă consideră necesar, o cerere de recuzare.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Președinții celor două Camere ale Parlamentului,
Avocatul Poporului și Guvernul nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile reprezentantului autorului
excepției, notele scrise depuse, concluziile procurorului,
dispozițiile legale criticate, raportate la prevederile Constituției,
reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
precum și ale art. 1 alin. (2), ale art. 2, 3, 10 și 29 din Legea
nr. 47/1992, să soluționeze prezenta excepție.
Obiectul excepției de neconstituționalitate îl constituie
art. 1081 alin. 1 pct. 1 lit. a) și b) și art. 1085 din Codul de
procedură civilă, texte de lege care au următorul cuprins:
— Art. 1081 alin. 1 pct. 1 lit. a) și b): ăDacă legea nu prevede
altfel, instanța, potrivit dispozițiilor prezentului articol, va putea
sancționa următoarele fapte săvârșite în legătură cu procesul,
astfel:
1. cu amendă judiciară de la 500.000 lei la 7.000.000 lei:
a) introducerea, cu rea-credință, a unor cereri vădit
netemeinice;
b) formularea, cu rea-credință, a unei cereri de recuzare sau
de strămutare;”;
— Art. 1085: ăÎmpotriva încheierii prevăzute la art. 1084 cel
obligat la amendă sau despăgubire va putea face numai cerere
de reexaminare, solicitând, motivat, să se revină asupra amenzii
ori despăgubirii sau să se dispună reducerea acestora.
Cererea se face în termen de 15 zile, după caz, de la data la
care a fost luată măsura sau de la data comunicării încheierii.
Cererea se soluționează prin încheiere irevocabilă, dată în
camera de consiliu, de către instanța de judecată ori de
președintele instanței de executare care a aplicat amenda sau
despăgubirea.”
În opinia autorului excepției de neconstituționalitate,
prevederile legale criticate contravin dispozițiilor art. 21
alin. (1)—(3) din Constituție privind accesul liber la justiție,
precum și art. 6 privind dreptul la un proces echitabil și art. 13
privind dreptul la o cale efectivă de atac din Convenția pentru
apărarea drepturilor omului și a libertăților fundamentale.

MONITORUL OFICIAL AL ROMÂNIEI, PARTEA I, Nr. 901/20.XII.2011
Examinând excepția de neconstituționalitate, Curtea reține
următoarele:
I. Curtea s-a mai pronunțat asupra constituționalității
dispozițiilor art. 1081 alin. 1 pct. 1 lit. a) și b) din Codul de
procedură civilă, raportate la critici similare, constatând
constituționalitatea acestora, în acest sens fiind Decizia nr. 2 din
10 ianuarie 2006, publicată în Monitorul Oficial al României,
Partea I, nr. 128 din 10 februarie 2006, Decizia nr. 170 din
15 aprilie 2004, publicată în Monitorul Oficial al României,
Partea I, nr. 430 din 13 mai 2004, și Decizia nr. 59 din
11 februarie 2003, publicată în Monitorul Oficial al României,
Partea I, nr. 307 din 7 mai 2003.
Astfel, Curtea a reținut că activitatea procesuală a părților
trebuie să se desfășoare cu respectarea normelor prevăzute de
lege. Stabilirea regulilor de desfășurare a procesului în fața
instanțelor judecătorești este de competența exclusivă a
legiuitorului, soluție ce rezultă din dispozițiile constituționale ale
art. 126 alin. (3) și ale art. 129 din Legea fundamentală.
Pentru valorificarea drepturilor și intereselor legitime părțile
trebuie să acționeze cu bună-credință, iar nu în spirit abuziv,
șicanatoriu, vexator pentru magistrați ori pentru instanță. Curtea
Constituțională a statuat în jurisprudența sa, de exemplu, prin
Decizia nr. 73 din 19 iulie 1995, publicată în Monitorul Oficial al
României, Partea I, nr. 177 din 8 august 1995, că exercitarea
de către o persoană a unui drept ce îi este recunoscut prin lege
nu poate să justifice, prin ea însăși, o prezumție a relei-credințe.
De altfel, exercitarea abuzivă a unui drept se produce numai în
situația în care acel drept se realizează în alt scop decât cel
pentru care legea l-a recunoscut.
De asemenea, Curtea reține că nu poate fi primită nici critica
autorului excepției, potrivit căreia sancționarea justițiabililor
pentru nerespectarea regulilor de procedură ar împiedica
accesul liber la justiție, deoarece, potrivit art. 1085 din Codul de
procedură civilă, împotriva încheierii de stabilire a sancțiunii se
poate formula o cerere de reexaminare.
Prin urmare, întrucât nu au intervenit elemente noi, de natură
să justifice reconsiderarea jurisprudenței în materie a Curții
Constituționale, soluția și considerentele deciziilor amintite își
păstrează valabilitatea și în prezenta cauză, Curtea urmând a
respinge prezenta excepție, ca neîntemeiată.
II. Referitor la critica de neconstituționalitate a dispozițiilor
art. 1085 din Codul de procedură civilă, Curtea reține că acestea
au mai făcut obiectul controlului de constituționalitate, în acest
sens fiind, cu titlu de exemplu, Decizia nr. 260 din 20 martie
2007, publicată în Monitorul Oficial al României, Partea I, nr. 301
din 7 mai 2007, Decizia nr. 976 din 25 iunie 2009, publicată în
Monitorul Oficial al României, Partea I, nr. 646 din 1 octombrie
2009, și Decizia nr. 525 din 27 aprilie 2010, publicată în
Monitorul Oficial al României, Partea I, nr. 353 din 28 mai 2010,
Curtea respingând excepția de neconstituționalitate ca
neîntemeiată. Instanța de contencios constituțional a statuat că
reglementarea criticată a fost adoptată de legiuitor în cadrul
competenței sale, astfel cum este consacrată prin art. 126
alin. (2) și art. 129 din Constituție, potrivit cărora ăCompetența
instanțelor judecătorești și procedura de judecată sunt
prevăzute numai prin lege”, iar ăÎmpotriva hotărârilor
judecătorești, părțile interesate și Ministerul Public pot exercita
căile de atac, în condițiile legii”.
Curtea a constatat prin aceste decizii că legiuitorul prin
reglementarea art. 1085 din Codul de procedură civilă a dorit
instituirea unei căi de atac particulare, care se califică ca fiind o
cale specifică de retractare. Întrucât aplicarea amenzii constituie
un incident procedural, ea va fi aplicată de către judecătorii
învestiți cu acțiunea principală. Cenzurarea încheierii de stabilire
a amenzii de către instanța care a dispus sancțiunea este
firească, deoarece aplicarea amenzii nu implică o judecată de
fond.

11

Dacă cererea de reexaminare este admisă ca urmare a
constatării faptului că sancțiunea a fost aplicată fără temei sau
cu încălcarea unor dispoziții legale, amenda aplicată poate fi
revocată sau poate fi redusă în situația în care se apreciază
cuantumul amenzii aplicate ca fiind prea mare în raport cu
abaterea săvârșită.
Faptul că împotriva încheierii de stabilire a amenzii sau
despăgubirii se poate face numai cerere de reexaminare,
aceasta soluționându-se de către instanța de judecată ori de
președintele instanței de executare care a aplicat amenda sau
despăgubirea, nu poate constitui o încălcare a vreunei prevederi
constituționale, întrucât instanța nu soluționează fondul litigiului.
Cererea se judecă în camera de consiliu, cu citarea părților, în
temeiul art. 85 din Codul de procedură civilă, și se soluționează
prin încheiere irevocabilă. Există în acest caz doar posibilitatea
de a reveni asupra amenzii sau despăgubirii, în scopul de a
ușura situația persoanei obligate la plata acestora,
reexaminarea apărând ca o cale specifică de retractare. Pe
această cale nu se realizează un control pe fond propriu-zis, iar
faptul că aceeași instanță care a pronunțat hotărârea judecă și
cererea de reexaminare nu este de natură să influențeze
aprecierea judecătorilor, întrucât aspectele analizate pe calea
reexaminării sunt diferite de cele examinate în fond.
Întrucât nu au intervenit elemente noi, de natură să justifice
reconsiderarea jurisprudenței în materie a Curții Constituționale,
soluția și considerentele deciziilor amintite își păstrează
valabilitatea și în prezenta cauză, Curtea urmând a respinge
prezenta excepție, ca neîntemeiată.
Distinct de cele mai sus arătate, Curtea reține că prevederile
legale criticate nu contravin art. 6 din Convenția pentru apărarea
drepturilor omului și a libertăților fundamentale, întrucât acestea
se referă exclusiv la soluționarea în fond a cauzei, or, așa cum
s-a arătat mai sus, cererea de reexaminare nu presupune o
judecare pe fond a litigiului. În acest sens a se vedea Decizia de
admisibilitate din 6 iulie 2000, pronunțată în cauza Moura
Carreira și Margarida Lourenco Carreira împotriva Portugaliei,
prin care Curtea Europeană a Drepturilor Omului a reținut că
sfera de aplicare a art. 6 din Convenție vizează drepturile și
obligațiile cu caracter civil care trebuie să constituie obiectul —
sau unul dintre obiectele — litigiului, iar rezultatul unei astfel de
proceduri trebuie să fie direct determinant pentru un astfel de
drept, ceea ce în speța de față nu este cazul — cererea de
reexaminare fiind un incident procedural care nu vizează fondul
pretenției deduse judecății instanței.
De asemenea, nu poate fi primită nici critica autorului
excepției potrivit căreia modul de soluționare a cererii de
reexaminare determină o restrângere nejustificată a dreptului la
o cale efectivă de atac, aducându-se astfel atingere art. 13 din
Convenția pentru apărarea drepturilor omului și a libertăților
fundamentale, întrucât cererea de reexaminare este o verificare
judiciară efectivă, fiind analizate pe fond legalitatea și temeinicia
sancțiunii amenzii și ale elementelor necunoscute la momentul
aplicării acesteia.
Cu privire la susținerea autorului excepției de
neconstituționalitate referitoare la situația întâlnită în practică, în
care judecătorul care a aplicat amenda soluționează și cererea
de reexaminare, Curtea reține că modul de aplicare de către
instanțe a normei legale criticate nu constituie o veritabilă critică
de neconstituționalitate.
Curtea apreciază că soluționarea cererii de reexaminare de
către aceeași instanță care a aplicat amenda și care a fost
învestită cu soluționarea fondului litigiului, dar în complete cu
compunere diferită, nu este de natură a susține critica de
neconstituționalitate, legiuitorul prin aceasta nu a înțeles să
limiteze accesul la justiție sau dreptul la apărare, ci să asigure
valorificarea în condiții egale a acestor drepturi constituționale.
Exercitarea unui drept de către titularul său nu poate avea loc

12

MONITORUL OFICIAL AL ROMÂNIEI, PARTEA I, Nr. 901/20.XII.2011

decât într-un anumit cadru juridic, stabilit de legiuitor, cu
respectarea anumitor exigențe, de natură a preveni eventualele
abuzuri și tergiversarea soluționării cauzelor deduse judecății.
În fine, Curtea constată că în Legea nr. 134/2010 privind
Codul de procedură civilă, publicată în Monitorul Oficial al
României, Partea I, nr. 485 din 15 iulie 2010, cod de procedură
civilă care nu își produce încă efectele și care va intra în vigoare

la data care va fi prevăzută în legea pentru punerea în aplicare
a acestuia, legiuitorul a simțit nevoia limpezirii textului de lege și
a prevăzut în alin. (3) al art. 186 că ăÎn toate cazurile, cererea se
soluționează, cu citarea părților, prin încheiere, dată în camera
de consiliu, de către un alt complet decât cel care a stabilit
amenda sau despăgubirea.”

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 1081 alin. 1 pct. 1 lit. a) și b) și art. 1085
din Codul de procedură civilă, excepție ridicată de Societatea de Investiții Financiare Banat — Crișana S.A. din Arad în Dosarul
nr. 6.762/1.285/2010 al Tribunalului Comercial Cluj.
Definitivă și general obligatorie.
Pronunțată în ședința publică din data de 20 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Andreea Costin

CURTEA CONSTITUȚIONALĂ

D E C I Z I A Nr. 1.435
din 25 octombrie 2011

referitoare la excepția de neconstituționalitate a prevederilor art. 26 alin. (2) teza întâi
din Legea serviciului de alimentare cu apă și de canalizare nr. 241/2006
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Ingrid Alina Tudora

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Daniela Maftei.
Pe rol se află soluționarea excepției de neconstituționalitate
a prevederilor art. 26 alin. (2) din Legea serviciului de alimentare
cu apă și de canalizare nr. 241/2006, excepție ridicată de Vasile
Began și Silvia Began în Dosarul nr. 9.401/118/2009 al Curții de
Apel Constanța — Secția comercială, maritimă și fluvială,
contencios administrativ și fiscal și care formează obiectul
Dosarului Curții Constituționale nr. 94D/2011.
La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public, care pune
concluzii de respingere a excepției de neconstituționalitate ca
neîntemeiată, sens în care invocă jurisprudența în materie a
Curții Constituționale, și anume Decizia nr. 419/2010.

C U R T E A,

având în vedere actele și lucrările dosarului, constată
următoarele:
Prin Decizia civilă nr. 748/CA din 26 octombrie 2010,
pronunțată în Dosarul nr. 9.401/118/2009, Curtea de Apel
Constanța — Secția comercială, maritimă și fluvială,
contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 26 alin. (2) din Legea serviciului de
alimentare cu apă și de canalizare nr. 241/2006, excepție
ridicată de Vasile Began și Silvia Began într-o cauză având ca
obiect anulare act.
În motivarea excepției de neconstituționalitate autorii
acesteia susțin că prevederile de lege criticate sunt
neconstituționale, deoarece instituie cu titlu gratuit un drept de
servitute asupra proprietăților afectate de sistemul de alimentare
cu apă și de canalizare, ceea ce încalcă art. 44 din Legea
fundamentală, golind de conținut și de orice fel de ocrotire
dreptul de proprietate privată.
Curtea de Apel Constanța — Secția comercială, maritimă
și fluvială, contencios administrativ și fiscal consideră că
prevederile de lege criticate sunt constituționale. În acest sens,
arată că dreptul de servitute instituit asupra proprietăților afectate
de sistemele de alimentare cu apă și canalizare reprezintă o
limitare rezonabilă a dreptului de proprietate, instituită de legiuitor
pentru satisfacerea interesului general al comunității.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor

MONITORUL OFICIAL AL ROMÂNIEI, PARTEA I, Nr. 901/20.XII.2011
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul consideră că excepția de neconstituționalitate a
prevederilor art. 26 alin. (2) din Legea serviciului de alimentare
cu apă și de canalizare nr. 241/2006 este neîntemeiată, sens în
care invocă jurisprudența în materie a Curții Constituționale.
Președinții celor două Camere ale Parlamentului și
Avocatul Poporului nu au comunicat punctele lor de vedere
asupra excepției de neconstituționalitate.
C U R T E A,

examinând încheierea de sesizare, punctul de vedere al
Guvernului, raportul întocmit de judecătorul-raportor, concluziile
procurorului, prevederile legale criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate, așa cum reiese
din încheierea de sesizare, îl constituie prevederile art. 26
alin. (2) din Legea serviciului de alimentare cu apă și de
canalizare nr. 241/2006, publicată în Monitorul Oficial al
României, Partea I, nr. 563 din 29 iunie 2006.
Din examinarea notelor scrise ale autorilor excepției, Curtea
constată că, în realitate, critica vizează numai teza întâi din
cuprinsul alin. (2) al art. 26, potrivit căreia ăDreptul de servitute
se exercită pe toată durata existenței sistemelor de alimentare
cu apă și de canalizare, pentru executarea lucrărilor necesare
întreținerii și exploatării sistemelor respective. Exercitarea
dreptului de servitute asupra proprietăților afectate de sistemul
de alimentare cu apă și de canalizare se realizează cu titlu
gratuit pe toată durata existenței acestuia”.
Autorul
excepției
invocă
încălcarea
dispozițiilor
constituționale ale art. 44 alin. (1) și (5) referitoare la dreptul de
proprietate privată.
Examinând excepția de neconstituționalitate, Curtea
constată că reglementarea criticată a mai fost supusă controlului
de constituționalitate, prin raportare la o critică similară, în acest
sens fiind, de exemplu, Decizia nr. 419 din 15 aprilie 2010,
publicată în Monitorul Oficial al României, Partea I, nr. 329 din
19 mai 2010, prin care s-a statuat că aceasta nu contravine Legii
fundamentale.
Prin această decizie, Curtea a reținut că se pleacă de la o
premisă greșită constând în absolutizarea exercițiului prerogativelor
dreptului de proprietate privată, făcându-se abstracție de
prevederile art. 44 alin. (1) teza a doua din Constituție, potrivit
cărora ăconținutul și limitele acestor drepturi sunt stabilite de lege”,

13

ca și de acelea ale art. 136 alin. (5) care consacră caracterul
inviolabil al proprietății private ăîn condițiile legii organice”.
Potrivit acestor dispoziții, legiuitorul ordinar este, așadar,
competent să stabilească cadrul juridic pentru exercitarea
atributelor dreptului de proprietate, în accepțiunea principială
conferită de Constituție, în așa fel încât să nu vină în coliziune
cu interesele generale sau cu interesele particulare legitime ale
altor subiecte de drept, instituind anumite limitări rezonabile în
valorificarea acestuia, ca drept subiectiv garantat. Sub acest
aspect, Curtea apreciază că, prin reglementarea dedusă
controlului, legiuitorul nu a făcut decât să dea expresie acestor
imperative, în limitele și potrivit competenței sale constituționale.
Chiar dacă prin instituirea drepturilor de uz și servitute titularul
dreptului de proprietate suferă o îngrădire în exercitarea
atributelor dreptului său, reglementarea legală, în sine, nu relevă
nicio contradicție cu art. 44 din Constituție.
Așa fiind, Curtea a considerat că dreptul de servitute instituit
asupra proprietăților afectate de sistemele de alimentare cu apă
și canalizare reprezintă o limitare rezonabilă a dreptului de
proprietate, instituită de legiuitor pentru satisfacerea interesului
general al comunității.
În acest context, referitor la posibilitatea restrângerii
exercițiului unui drept fundamental, cum ar fi dreptul de
proprietate, în temeiul art. 53 din Constituție, prin Decizia nr. 19
din 8 aprilie 1993, publicată în Monitorul Oficial al României,
Partea I, nr. 105 din 24 mai 1993, Curtea Constituțională a
statuat că ăpot fi stabilite prin lege anumite limite, îngrădiri fie în
privința obiectului dreptului, fie în privința unor atribute ale
dreptului, pentru apărarea intereselor sociale și economice
generale sau pentru apărarea drepturilor altor persoane.
Esențial este ca prin aceste restricții stabilite de lege să nu se
atingă fondul acestui drept, să nu se anihileze complet dreptul
de proprietate. Altfel spus, aceste limite aduse dreptului de
proprietate sunt supuse principiului proporționalității înscris în
art. 53 alin. (2) din Constituție”.
În această problemă s-a pronunțat și Curtea de Justiție a
Comunităților Europene, în sensul că ădrepturile fundamentale,
în special dreptul de proprietate, nu apar ca prerogative
absolute, ci trebuie luate în considerare prin raportare la funcția
lor în societate. Aceasta înseamnă că restricțiile ce răspund unor
obiective de interes general nu constituie, în raport cu scopul
urmărit, o intervenție nemăsurată și intolerabilă care ar aduce
atingere însăși substanței dreptului garantat”.
Întrucât nu au intervenit elemente noi, de natură să
determine reconsiderarea jurisprudenței Curții Constituționale,
atât soluția, cât și considerentele cuprinse în deciziile
menționate își păstrează valabilitatea și în cauza de față.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11 alin. (1)
lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. 26 alin. (2) teza întâi din Legea serviciului
de alimentare cu apă și de canalizare nr. 241/2006, excepție ridicată de Vasile Began și Silvia Began în Dosarul nr. 9.401/118/2009
al Curții de Apel Constanța — Secția comercială, maritimă și fluvială, contencios administrativ și fiscal.
Definitivă și general obligatorie.
Pronunțată în ședința publică din data de 25 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

14

MONITORUL OFICIAL AL ROMÂNIEI, PARTEA I, Nr. 901/20.XII.2011
CURTEA CONSTITUȚIONALĂ

D E C I Z I A Nr. 1.437
din 25 octombrie 2011

referitoare la excepția de neconstituționalitate a prevederilor art. II din Legea nr. 214/2008
pentru completarea Ordonanței de urgență a Guvernului nr. 100/2005 privind asigurarea
respectării drepturilor de proprietate industrială
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Ion Predescu
Puskás Valentin Zoltán
Tudorel Toader
Ingrid Alina Tudora

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent

Cu participarea reprezentantului Ministerului Public, procuror
Daniela Maftei.
Pe rol se află soluționarea excepției de neconstituționalitate a
prevederilor art. II din Legea nr. 214/2008 pentru completarea
Ordonanței de urgență a Guvernului nr. 100/2005 privind
asigurarea respectării drepturilor de proprietate industrială,
excepție ridicată de Societatea Comercială ăPetrom” — S.A. din
București în Dosarul nr. 25.520/3/2009 al Tribunalului București —
Secția a V-a civilă, și care formează obiectul Dosarului Curții
Constituționale nr. 170D/2011.
La apelul nominal se prezintă partea Dumitru Stanca,
personal și asistat de avocatul Delia Popescu, cu delegație
depusă la dosar. Lipsește autorul excepției, față de care
procedura de citare a fost legal îndeplinită.
Cauza fiind în stare de judecată, președintele acordă
cuvântul reprezentantului părții prezente, care solicită
respingerea excepției de neconstituționalitate. În acest sens,
arată că prin reglementarea criticată legiuitorul a stabilit cadrul
legal de exercitare a unui drept, fără ca prin aceasta să se aducă
atingere principiului neretroactivității legii civile.
Reprezentantul Ministerului Public pune concluzii de
respingere a excepției de neconstituționalitate ca neîntemeiată,
apreciind că textul de lege criticat nu contravine art. 15 din
Constituție.
C U R T E A,

având în vedere actele și lucrările dosarului, constată
următoarele:
Prin Încheierea din 3 iunie 2010, pronunțată în Dosarul
nr. 25.520/3/2009, Tribunalul București — Secția a V-a civilă
a sesizat Curtea Constituțională cu excepția de
neconstituționalitate a art. II din Legea nr. 214/2008 pentru
completarea Ordonanței de urgență a Guvernului
n r. 100/2005 privind asigurarea respectării drepturilor de
proprietate industrială, excepție ridicată de Societatea
Comercială ăPetrom” — S.A. din București într-o cauză având ca
obiect un brevet de invenție.
În motivarea excepției de neconstituționalitate autorul
acesteia susține că prevederile art. II din Legea nr. 214/2008
contravin dispozițiilor constituționale ale art. 15 alin. (2), întrucât
se aplică retroactiv unor raporturi juridice deja stinse și înlătură
efectele oricărei prescripții sau decăderi. În acest context, arată
că prin această împrejurare este afectată în mod grav
securitatea și stabilitatea circuitului juridic, ca garanții
fundamentale ale unui stat de drept, prin renașterea unor
drepturi stinse deja prin efectul legii.

Tribunalul București — Secția a V-a civilă consideră că
excepția de neconstituționalitate este neîntemeiată.
În acest context, instanța arată că, în situații similare,
doctrina și jurisprudența au apreciat că situația inventatorului
nerecompensat nu este una nouă, acesta fiind titularul unei
creanțe pe care legea nouă doar o recunoaște, ceea ce îi
conferă caracterul unei situații în curs, astfel încât nu se poate
reține aplicarea retroactivă a legii. Totodată, consideră că
reglementarea unor modalități și condiții în care se exercită
dreptul autorului unei invenții de a fi recompensat pentru invenția
sa reprezintă o expresie a libertății legiuitorului de a reglementa
cadrul exercitării unui drept, iar aspectele legate de modul în
care un subiect de drept este afectat patrimonial de măsurile
instituite în favoarea autorului invenției țin de aplicarea
dispoziției legale, și nu de conformitatea acesteia cu Constituția.
Potrivit prevederilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere asupra excepției de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, susținerile părții prezente, concluziile
procurorului, prevederile legale criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl constituie
prevederile art. II din Legea nr. 214/2008 pentru completarea
Ordonanței de urgență a Guvernului nr. 100/2005 privind
asigurarea respectării drepturilor de proprietate industrială,
publicată în Monitorul Oficial al României, Partea I, nr. 729 din
28 octombrie 2008, ordonanță de urgență ce a fost aprobată cu
modificări prin Legea nr. 280/2005, publicată în Monitorul Oficial
al României, Partea I, nr. 897 din 7 octombrie 2005.
Textul de lege criticat are următorul conținut:
ă(1) La determinarea perioadei înăuntrul căreia un brevet,
dintre cele prevăzute la art. 4 lit. c) din Ordonanța de urgență a
Guvernului nr. 100/2005 privind asigurarea respectării
drepturilor de proprietate industrială, cu modificările ulterioare,
trebuia să fie exploatat, nu se va ține seama de perioada dintre
instaurarea regimului comunist în România și intrarea în vigoare
a prezentei legi, perioadă care va fi considerată ca o prelungire
în mod automat a termenului de revendicare a drepturilor
decurgând din brevetul de invenție.
(2) În raporturile juridice privind persoanele prevăzute la
art. 4 lit. c) din Ordonanța de urgență a Guvernului nr. 100/2005,
cu modificările ulterioare, care nu au putut să introducă sau să
continue o acțiune juridică ori să îndeplinească formalitățile
necesare pentru valorificarea drepturilor lor ca urmare a
măsurilor și a legislației restrictive impuse de regimul comunist

MONITORUL OFICIAL AL ROMÂNIEI, PARTEA I, Nr. 901/20.XII.2011
instaurat în România după 6 martie 1945, toate termenele de
prescripție sau de limitare a dreptului de a introduce ori de a
continua o acțiune juridică sau de a lua măsuri de conservare
vor fi considerate ca fiind suspendate, indiferent dacă aceste
termene au început să curgă înainte sau după data de 6 martie
1945. Aceste termene vor reîncepe să curgă de la data intrării
în vigoare a prezentei legi.”
Autorul excepției invocă încălcarea normelor constituționale
ale art. 15 alin. (2) potrivit cărora legea dispune numai pentru
viitor, cu excepția legii penale sau contravenționale mai
favorabile.
Examinând excepția de neconstituționalitate, Curtea
constată că prin Decizia nr. 213 din 15 februarie 2011, publicată
în Monitorul Oficial al României, Partea I, nr. 264 din 14 aprilie
2011, a statuat că ăOrdonanța de urgență a Guvernului
nr. 100/2005 a fost emisă în scopul combaterii fenomenului de
contrafacere a obiectelor de proprietate industrială și în interesul
titularilor drepturilor de proprietate industrială, și pentru
respectarea art. 53 din Tratatul de aderare a României la
Uniunea Europeană, referitor la aplicabilitatea actelor instituțiilor
Uniunii Europene.
Din cuprinsul Legii nr. 214/2008, de completare a Ordonanței
de urgență a Guvernului nr 100/2005, Curtea reține că la
determinarea perioadei înăuntrul căreia un brevet, dintre cele
prevăzute la art. 4 lit. c) din Ordonanța de urgență a Guvernului
nr. 100/2005, trebuia să fie exploatat, nu se va ține seama de
perioada dintre instaurarea regimului comunist în România și
intrarea în vigoare a prezentei legi, perioadă care va fi

15

considerată ca o prelungire în mod automat a termenului de
revendicare a drepturilor decurgând din brevetul de invenție.”
Referitor
la
susținerea
autorului
excepției
de
neconstituționalitate, potrivit căreia reglementarea criticată
cuprinde dispoziții care retroactivează, ceea ce ar contraveni
principiului consacrat în art. 15 alin. (2) din Constituție, Curtea
apreciază că soluția legislativă criticată nu face altceva decât să
recunoască creanța inventatorului nerecompensat sau parțial
recompensat, creanță născută sub imperiul reglementării
anterioare. Fiind titulari ai unor creanțe în curs, posibilitatea
valorificării drepturilor lor de către persoanele titulare ale unui
drept de proprietate industrială protejat printr-un brevet de
invenție acordat de statul român, afectate ca urmare a măsurilor
și a legislației restrictive impuse de regimul comunist instaurat în
România după 6 martie 1945, Curtea consideră că o asemenea
măsură legislativă nu are caracter retroactiv, întrucât se aplică
unei situații juridice în curs. Ea nu pune deci în discuție efectele
produse anterior, ci modul de rezolvare a unor creanțe anterior
constituite, creanțe existente în condițiile noii reglementări.
Totodată, Curtea reține că reglementarea unor modalități și
condiții în care se exercită dreptul autorului unei invenții de a fi
recompensat pentru invenția sa reprezintă o expresie a libertății
legiuitorului de a reglementa cadrul exercitării unui drept, iar
aspectele legate de modul în care un subiect de drept este
afectat patrimonial de măsurile instituite în favoarea autorului
invenției țin de aplicarea dispoziției legale și nu de conformitatea
acesteia cu Constituția.

Pentru motivele expuse, în temeiul art. 146 lit. d) și al art. 147 alin. (4) din Constituție, precum și al art. 1—3, al art. 11 alin. (1)
lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a prevederilor art. II din Legea nr. 214/2008 pentru completarea
Ordonanței de urgență a Guvernului nr. 100/2005 privind asigurarea respectării drepturilor de proprietate industrială, excepție ridicată
de Societatea Comercială ăPetrom” — S.A. din București în Dosarul nr. 25.520/3/2009 al Tribunalului București — Secția a V-a civilă.
Definitivă și general obligatorie.
Pronunțată în ședința publică din data de 25 octombrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent,
Ingrid Alina Tudora

ABONAMENTE LA PUBLICAȚIILE OFICIALE PE SUPORT FIZIC
— Prețuri pentru anul 2012 —
Nr.
crt.

Valoare
(TVA 9% inclus) — lei

Număr
de apariții
anuale

Denumirea publicației

12 luni

3 luni

1 lună

330

120

1.

Monitorul Oficial, Partea I

900

1.200

2.

Monitorul Oficial, Partea I, limba maghiară

144

1.500

140

3.

Monitorul Oficial, Partea a II-a

200

2.250

200

4.

Monitorul Oficial, Partea a III-a

435

430

40

5.

Monitorul Oficial, Partea a IV-a

4.800

1.720

160

6.

Monitorul Oficial, Partea a VI-a

250

1.600

150

7.

Monitorul Oficial, Partea a VII-a

48

540

8.

Colecția Legislația României

4

450

9.

Colecția Hotărâri ale Guvernului României

12

750

50
120
70

NOTĂ:

Monitorul Oficial, Partea I bis, se multiplică și se achiziționează pe bază de comandă.

A B O N A M E N T E L A P R O D U S E L E Î N F O R M AT E L E C T R O N I C
— Prețuri pentru anul 2012 —
Abonamentul FLEXIBIL
(Monitorul Oficial, Partea I + alte 3 părți ale Monitorului Oficial, la alegere)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

50

130

330

790

1.740

500

1.250

3.130

7.510

16.520

ExpertMO

100

250

630

1.510

3.320

1.000

2.500

6.250

15.000

33.000

Autentic+ExpertMO

130

330

830

1.990

4.380

1.300

3.250

8.130

19.510

42.920

Abonamentul COMPLET
(Monitorul Oficial, Partea I + toate celelalte părți ale Monitorului Oficial)
Lunar

Produs

Anual

Online/
Monopost

Rețea
5

Rețea
25

Rețea
100

Rețea
300

Online/
Monopost

Rețea
5

Rețea
25

Rețea
100

Rețea
300

AutenticMO

60

150

380

910

2.000

600

1.500

3.750

9.000

19.800

ExpertMO

120

300

750

1.800

3.960

1.200

3.000

7.500

18.000

39.600

Autentic+ExpertMO

150

380

950

2.280

5.020

1.500

3.750

9.380

22.510

49.520

Colecția Monitorul Oficial în format electronic, oricare dintre părțile acestuia

50 lei/an

Prețurile sunt exprimate în lei și conțin TVA.
Mai multe informații puteți găsi pe site-ul www.expert-monitor.ro, unde puteți aplica online comanda.
Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 901/20.XII.2011 conține 16 pagini.

Prețul: 3,20 lei

&JUYDGY|528628]
ISSN 1453—4495

