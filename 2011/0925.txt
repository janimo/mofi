PARTEA I

Anul 179 (XXIII) — Nr. 925

Marți, 27 decembrie 2011

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina
LEGI ȘI DECRETE

300. — Lege pentru modificarea și completarea Legii
nr. 303/2004 privind statutul judecătorilor și
procurorilor, precum și pentru modificarea art. 29
alin. (1) lit. b) din Legea nr. 304/2004 privind
organizarea judiciară ..................................................

2–3

992. — Decret privind promulgarea Legii pentru
modificarea și completarea Legii nr. 303/2004 privind
statutul judecătorilor și procurorilor, precum și pentru
modificarea art. 29 alin. (1) lit. b) din Legea
nr. 304/2004 privind organizarea judiciară ................

4

DECIZII ALE CURȚII CONSTITUȚIONALE
Decizia nr. 1.197 din 20 septembrie 2011 referitoare la
excepția de neconstituționalitate a dispozițiilor art. 66
alin. (1) și (2) din Legea nr. 85/2006 privind procedura
insolvenței ..................................................................

4–5

ORDONANȚE ȘI HOTĂRÂRI
ALE GUVERNULUI ROMÂNIEI
111. — Ordonanță de urgență privind comunicațiile
electronice ..................................................................

6–42

1.242. — Hotărâre pentru modificarea Normelor metodologice
de aplicare a prevederilor Legii securității și sănătății
în muncă nr. 319/2006, aprobate prin Hotărârea
Guvernului nr. 1.425/2006 ..........................................

42

ACTE ALE ÎNALTEI CURȚI DE CASAȚIE
ȘI JUSTIȚIE
Decizia nr. 29 din 12 decembrie 2011 ..................................

43–48

2

MONITORUL OFICIAL AL ROMÂNIEI, PARTEA I, Nr. 925/27.XII.2011

LEGI ȘI DECRETE
PARLAMENTUL ROMÂNIEI
C A M E R A D E P U TA Ț I L O R

S E N AT U L

LEGE
pentru modificarea și completarea Legii nr. 303/2004
privind statutul judecătorilor și procurorilor, precum și pentru modificarea art. 29 alin. (1) lit. b)
din Legea nr. 304/2004 privind organizarea judiciară
Parlamentul României adoptă prezenta lege.
Art. I. — Legea nr. 303/2004 privind statutul judecătorilor și
procurorilor, republicată în Monitorul Oficial al României, Partea I,
nr. 826 din 13 septembrie 2005, cu modificările și completările
ulterioare, se modifică și se completează după cum urmează:
1. Articolul 52 se modifică și va avea următorul cuprins:
ăArt. 52. — (1) Promovarea în funcția de judecător la Înalta
Curte de Casație și Justiție se face numai prin concurs organizat
ori de câte ori este necesar, în limita posturilor vacante, de către
Consiliul Superior al Magistraturii, prin Institutul Național al
Magistraturii.
(2) Data, locul, modul de desfășurare a concursului și
posturile vacante pentru care se organizează concurs se
comunică tuturor judecătorilor și procurorilor prin curțile de apel,
prin parchetele de pe lângă curțile de apel și prin Parchetul de
pe lângă Înalta Curte de Casație și Justiție și se publică pe
pagina de Internet a Consiliului Superior al Magistraturii, a
Institutului Național al Magistraturii, a Înaltei Curți de Casație și
Justiție, a Parchetului de pe lângă Înalta Curte de Casație și
Justiție, precum și în trei cotidiene centrale, cu cel puțin 60 de
zile înainte de data stabilită pentru concurs.
(3) Pot participa la concursul de promovare în funcția de
judecător la Înalta Curte de Casație și Justiție judecătorii și
procurorii care au îndeplinit efectiv, cel puțin 5 ani, funcția de
judecător la curtea de apel sau de procuror la parchetul de pe
lângă curtea de apel ori la Parchetul de pe lângă Înalta Curte
de Casație și Justiție, au obținut calificativul ăfoarte bine” la
ultimele 3 evaluări, nu au fost niciodată sancționați disciplinar și
au o vechime în funcția de judecător sau procuror de cel puțin
15 ani.
(4) Dispozițiile art. 48 alin. (10)—(12) se aplică în mod
corespunzător.
(5) Consiliul Superior al Magistraturii verifică îndeplinirea
condițiilor prevăzute de prezentul articol.”
2. După articolul 52 se introduc șapte noi articole,
articolele 521—527, cu următorul cuprins:
ăArt. 521. — (1) Cererile de înscriere la concursul de
promovare în funcția de judecător la Înalta Curte de Casație și
Justiție cuprind precizarea secției pentru care se depune
candidatura.
(2) Concursul de promovare în funcția de judecător la Înalta
Curte de Casație și Justiție constă în:
a) o probă având ca obiect evaluarea hotărârilor
judecătorești redactate, în cazul judecătorilor, sau a actelor
întocmite în faza de urmărire penală ori în faza judecății, în cazul
procurorilor;
b) un interviu susținut în fața Plenului Consiliului Superior al
Magistraturii;
c) probe scrise, cu caracter teoretic și practic.
(3) Comisiile de concurs sunt numite prin hotărâre a
Consiliului Superior al Magistraturii și corespund secțiilor Înaltei
Curți de Casație și Justiție pentru care au fost depuse
candidaturi.

(4) Comisiile de concurs sunt alcătuite din:
a) câte un judecător de la Înalta Curte de Casație și Justiție,
propus de Înalta Curte de Casație și Justiție;
b) câte un profesor universitar de la o facultate de drept, care
are încheiat un contract de muncă pe durată nedeterminată cu
o universitate de cercetare avansată și educație, astfel cum
aceasta este clasificată pe baza evaluării prevăzute la art. 193
alin. (4) lit. c) din Legea educației naționale nr. 1/2011, cu
modificările și completările ulterioare, propus de Institutul
Național al Magistraturii;
c) câte un formator al Institutului Național al Magistraturii,
având cel puțin gradul de judecător de curte de apel, propus de
Institutul Național al Magistraturii;
d) câte un profesor de logică, propus de Institutul Național al
Magistraturii.
(5) Membrii comisiilor prevăzute la alin. (3) nu pot avea
apartenență politică la data formării comisiilor.
(6) În cadrul probei prevăzute la alin. (2) lit. a), din comisiile
de concurs fac parte și:
a) câte un avocat, cu înaltă reputație profesională și morală,
propus de Uniunea Națională a Barourilor din România;
b) câte un psiholog, propus de Colegiul Psihologilor din
România.
(7) Nu pot fi membri ai comisiilor prevăzute la alin. (3)
persoanele care au soțul sau soția, rude ori afini până la gradul
al patrulea inclusiv, în rândul candidaților.
Art. 522. — (1) În cadrul probei prevăzute la art. 521 alin. (2)
lit. a), la cererea comisiilor de concurs, Consiliul Superior al
Magistraturii va solicita, prin intermediul curților de apel sau,
după caz, al parchetelor de pe lângă curțile de apel ori al
Parchetului de pe lângă Înalta Curte de Casație și Justiție,
hotărâri judecătorești sau, după caz, acte ale procurorului,
întocmite de candidați, din ultimii 10 ani de activitate, precum și
celelalte date necesare evaluării potrivit prezentei legi.
(2) Orice persoană poate transmite comisiilor de concurs
acte de natura celor prevăzute la alin. (1), întocmite de
candidați, care pot fi analizate în cadrul probei eliminatorii.
(3) Cererile de înscriere la concurs se publică pe pagina de
internet a Consiliului Superior al Magistraturii și a Înaltei Curți
de Casație și Justiție, însoțite de un anunț prin care se aduce la
cunoștința publică posibilitatea oricărei persoane de a transmite
comisiilor de concurs acte de natura celor prevăzute la alin. (1),
întocmite de candidați, precum și termenul în care acestea pot
fi transmise.
(4) Actele prevăzute la alin. (1) se publică pe pagina de
internet a Consiliului Superior al Magistraturii, cu respectarea
dispozițiilor legale privind protejarea datelor cu caracter
personal, pentru a fi supuse dezbaterii publice pentru o perioadă
de 30 de zile de la publicare. Sesizările sau observațiile primite
din partea opiniei publice pot fi avute în vedere la evaluare de
către comisiile de concurs.

MONITORUL OFICIAL AL ROMÂNIEI, PARTEA I, Nr. 925/27.XII.2011
Art. 523. — (1) Pentru candidații judecători, evaluarea
prevăzută la art. 522 are ca obiect:
a) verificarea capacității de analiză și sinteză;
b) verificarea coerenței în exprimare;
c) verificarea argumentației din punctul de vedere al clarității
și logicii;
d) încuviințarea sau înlăturarea argumentată a cererilor
părților prin raportare la probe, principii și reguli de drept;
e) argumentarea coerentă și corectă din punctul de vedere al
logicii juridice;
f) evitarea expunerii și detalierii aspectelor nerelevante în
motivare;
g) redactarea dispozitivului într-o formă clară, concisă, aptă
de a fi pusă în executare;
h) analiza și interpretarea probelor administrate;
i) exemplificarea modului în care au fost aplicate
jurisprudența Curții Europene a Drepturilor Omului și a Curții de
Justiție a Uniunii Europene, atunci când e cazul;
j) verificarea respectării termenelor rezonabile de soluționare
a cauzelor și de redactare a hotărârilor.
(2) Prevederile alin. (1) se aplică în mod corespunzător și în
cazul evaluării candidaților procurori prevăzute la art. 522.
(3) În cadrul procedurii de evaluare, comisiile de concurs pot
solicita candidaților explicații cu privire la orice aspect supus
evaluării.
Art. 524. — (1) În cadrul probei interviului, Plenul Consiliului
Superior al Magistraturii evaluează aspecte referitoare la
conduita, deontologia și integritatea candidaților.
(2) La ședința Plenului Consiliului Superior al Magistraturii în
care se susține interviul va participa, cu rol consultativ, și un
psiholog desemnat de plen, la propunerea Colegiul Psihologilor
din România, care va putea adresa întrebări candidaților, în
scopul evaluării motivației și competențelor umane și sociale ale
acestora.
Art. 525. — (1) Punctajul maxim ce poate fi atribuit la probele
prevăzute la art. 521 alin. (2) lit. a) și b) este de 100 de puncte,
distribuite astfel:
a) 75 de puncte pentru proba prevăzută la art. 521 alin. (2)
lit. a);
b) 25 de puncte pentru proba prevăzută la art. 521 alin. (2)
lit. b).
(2) Punctajul minim pentru a fi declarat admis în vederea
susținerii probelor scrise este de 80 de puncte. Modul de
acordare a punctajului în cadrul acestor probe se stabilește prin
regulamentul prevăzut la art. 527 alin. (2).
Art. 526. — (1) Probele scrise prevăzute la art. 521 alin. (2)
lit. c) constau în:
a) în funcție de specializare, una dintre următoarele grupe
de materii:
(i) drept civil, dreptul familiei și drept internațional privat;
(ii) drept penal;

3

(iii) drept administrativ, drept financiar și fiscal și dreptul
muncii;
b) jurisprudența Înaltei Curți de Casație și Justiție și
jurisprudența Curții Constituționale;
c) jurisprudența Curții Europene a Drepturilor Omului și
jurisprudența Curții de Justiție a Uniunii Europene;
d) procedura civilă sau procedura penală, în funcție de
specializarea judecătorului ori procurorului.
(2) Pentru a fi declarat admis la concurs, candidatul trebuie
să obțină la probele scrise media minimă 8 (opt), cu condiția ca
la fiecare probă scrisă să fie obținută nota minimă 7 (șapte).
Art. 527. — (1) În termen de cel mult 15 zile de la
comunicarea rezultatelor concursului de promovare în funcția
de judecător la Înalta Curte de Casație și Justiție, Consiliul
Superior al Magistraturii dispune, prin hotărâre, promovarea
candidaților declarați admiși.
(2) Procedura de desfășurare a concursului de promovare în
funcția de judecător la Înalta Curte de Casație și Justiție, inclusiv
modalitatea de contestare a rezultatelor se stabilesc prin
regulament aprobat de Consiliul Superior al Magistraturii, în
conformitate cu prezenta lege, prin hotărâre care se publică în
Monitorul Oficial al României, Partea I.”
3. La articolul 57, după alineatul (8) se introduce un nou
alineat, alin. (81), cu următorul cuprins:
ă(81) În interesul serviciului, magistrații-asistenți pot fi
delegați, cu acordul scris al acestora, în funcțiile de primmagistrat-asistent sau magistrat-asistent-șef de către
președintele Înaltei Curți de Casație și Justiție, pe o perioadă de
cel mult 6 luni. Delegarea magistraților-asistenți poate fi
prelungită, cu acordul scris al acestora, cel mult încă 6 luni. Pe
perioada delegării, magistrații-asistenți beneficiază de toate
drepturile prevăzute de lege pentru funcția în care sunt delegați.”
4. La articolul 67, alineatul (1) se modifică și va avea
următorul cuprins:
ăArt. 67. — (1) Prim-magistratul-asistent este promovat dintre
magistrații-asistenți șefi cu o vechime de cel puțin 2 ani în
această funcție.”
Art. II. — La articolul 29 alineatul (1) din Legea nr. 304/2004
privind organizarea judiciară, republicată în Monitorul Oficial al
României, Partea I, nr. 827 din 13 septembrie 2005, cu
modificările și completările ulterioare, litera b) se modifică și va
avea următorul cuprins:
ăb) propune Consiliului Superior al Magistraturii judecătorii
care vor face parte din comisiile de concurs pentru promovarea
în funcția de judecător la Înalta Curte de Casație și Justiție;”.
Art. III. — În termen de 30 de zile de la intrarea în vigoare a
prezentei legi, Consiliul Superior al Magistraturii va aproba
regulamentul prevăzut la art. 527 alin. (2) din Legea
nr. 303/2004, republicată, cu modificările și completările
ulterioare, precum și cu cele aduse prin prezenta lege.

Această lege a fost adoptată în temeiul prevederilor art. 114 alin. (3) din Constituția României, republicată, în urma angajării
răspunderii Guvernului în fața Camerei Deputaților și a Senatului, în ședința comună din data de 15 decembrie 2011.
PREȘEDINTELE CAMEREI DEPUTAȚILOR

PREȘEDINTELE SENATULUI

ROBERTA ALMA ANASTASE

VASILE BLAGA

București, 23 decembrie 2011.
Nr. 300.

4

MONITORUL OFICIAL AL ROMÂNIEI, PARTEA I, Nr. 925/27.XII.2011
PREȘEDINTELE ROMÂNIEI

DECRET
privind promulgarea Legii pentru modificarea și completarea
Legii nr. 303/2004 privind statutul judecătorilor și procurorilor,
precum și pentru modificarea art. 29 alin. (1) lit. b)
din Legea nr. 304/2004 privind organizarea judiciară
În temeiul prevederilor art. 77 alin. (1) și ale art. 100 alin. (1) din Constituția
României, republicată,
Președintele României d e c r e t e a z ă:
Articol unic. — Se promulgă Legea pentru modificarea și completarea Legii
nr. 303/2004 privind statutul judecătorilor și procurorilor, precum și pentru
modificarea art. 29 alin. (1) lit. b) din Legea nr. 304/2004 privind organizarea
judiciară și se dispune publicarea acestei legi în Monitorul Oficial al României,
Partea I.
PREȘEDINTELE ROMÂNIEI

TRAIAN BĂSESCU
București, 22 decembrie 2011.
Nr. 992.

DECIZII ALE CURȚII CONSTITUȚIONALE
CURTEA CONSTITUȚIONALĂ

D E C I Z I A Nr. 1.197
din 20 septembrie 2011

referitoare la excepția de neconstituționalitate a dispozițiilor art. 66 alin. (1) și (2)
din Legea nr. 85/2006 privind procedura insolvenței
Augustin Zegrean
Aspazia Cojocaru
Acsinte Gaspar
Petre Lăzăroiu
Mircea Ștefan Minea
Iulia Antoanella Motoc
Ion Predescu
Tudorel Toader
Mihaela Senia Costinescu

— președinte
— judecător
— judecător
— judecător
— judecător
— judecător
— judecător
— judecător
— magistrat-asistent-șef

Cu participarea reprezentantului Ministerului Public, procuror
Carmen-Cătălina Gliga.
Pe rol se află soluționarea excepției de neconstituționalitate
a dispozițiilor art. 66 alin. (1) și (2) din Legea nr. 85/2006 privind
procedura insolvenței, excepție ridicată de Societatea
Comercială ăTrans Spedition Company” — S.R.L. din Pitești în
Dosarul nr. 1.736/1.259/2009 al Curții de Apel Pitești —
Secția comercială și de contencios administrativ și fiscal
și care formează obiectul Dosarului Curții Constituționale
nr. 3.888D/2010.

La apelul nominal lipsesc părțile, față de care procedura de
citare a fost legal îndeplinită.
Cauza fiind în stare de judecată, președintele acordă
cuvântul reprezentantului Ministerului Public care pune concluzii
de respingere a excepției de neconstituționalitate ca
neîntemeiată, invocând în acest sens Decizia Curții
Constituționale nr. 7 din 9 ianuarie 2007.
C U R T E A,

având în vedere actele și lucrările dosarului, reține următoarele:
Prin Încheierea din 8 septembrie 2010, pronunțată în Dosarul
nr. 1.736/1.259/2009, Curtea de Apel Pitești — Secția
comercială și de contencios administrativ și fiscal a sesizat
Curtea Constituțională cu excepția de neconstituționalitate
a dispozițiilor art. 66 alin. (1) și (2) din Legea nr. 85/2006
privind procedura insolvenței.
Excepția de neconstituționalitate a fost ridicată de Societatea
Comercială ăTrans Spedition Company” — S.R.L. din Pitești
într-o cauză având ca obiect recursul formulat de un creditor
împotriva sentinței prin care judecătorul-sindic a dispus
închiderea procedurii generale de insolvență față de debitor —

MONITORUL OFICIAL AL ROMÂNIEI, PARTEA I, Nr. 925/27.XII.2011
autor al excepției de neconstituționalitate și revocarea sentinței
de deschidere a procedurii.
În motivarea excepției de neconstituționalitate autorul
acesteia susține că textul de lege criticat care conferă unui
creditor — autoritate publică posibilitatea de a beneficia de
recunoașterea pretențiilor sale fără niciun fel evaluare judiciară
a creanței pretinse este de natură a aduce atingere dreptului la
un proces echitabil și principiului egalității de tratament în cadrul
exercitării actului de justiție. De asemenea, autoritatea publică,
fără a fi cenzurată, poate produce o diminuare a patrimoniului
debitorului aflat în procedura specială prevăzută de Legea
nr. 85/2006.
Curtea de Apel Pitești — Secția comercială și de
contencios administrativ și fiscal apreciază excepția de
neconstituționalitate ca fiind neîntemeiată. Scopul dispozițiilor
art. 36 din Legea nr. 85/2006 nu este acela de a crea un regim
privilegiat creanțelor bugetare ori autorităților publice, în general,
în raport cu alți creditori, ci recunoașterea puterii unui titlu
executoriu, în sensul că ăo creanță cuprinsă prin acesta nu mai
poate fi reevaluată ori cenzurată în vreun fel”. Dispozițiile
criticate nu încalcă dreptul la un proces echitabil și nici dreptul
de proprietate privată al debitorului, întrucât înscrierea în masa
credală se face ădoar în scopul acoperirii unor creanțe legale, iar
nu în vederea diminuării patrimoniului social fără rațiune juridică
și în prejudiciul debitorului aflat în situația specială de
insolvență”.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului, Guvernului
și Avocatului Poporului, pentru a-și formula punctele de vedere
cu privire la excepția de neconstituționalitate.
Președinții celor două Camere ale Parlamentului,
Guvernul și Avocatul Poporului nu au comunicat punctele lor
de vedere cu privire la excepția de neconstituționalitate.
C U R T E A,

examinând încheierea de sesizare, raportul întocmit de
judecătorul-raportor, concluziile procurorului, dispozițiile legale
criticate, raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din Constituție,
ale art. 1 alin. (2), ale art. 2, 3, 10 și 29 din Legea nr. 47/1992,
să soluționeze excepția de neconstituționalitate.
Obiectul excepției de neconstituționalitate îl reprezintă
prevederile art. 66 alin. (1) și (2) din Legea nr. 85/2006 privind

5

procedura insolvenței, publicată în Monitorul Oficial al României,
Partea I, nr. 359 din 21 aprilie 2006, cu modificările și
completările ulterioare, prevederi care au următorul conținut:
ă(1) Toate creanțele vor fi supuse procedurii de verificare
prevăzute de prezenta lege, cu excepția creanțelor constatate
prin titluri executorii.
(2) Nu sunt supuse acestei proceduri creanțele bugetare
rezultând dintr-un titlu executoriu necontestat în termenele
prevăzute de legi speciale.”
În opinia autorului excepției de neconstituționalitate,
prevederile legale criticate contravin dispozițiilor constituționale
cuprinse în art. 21 alin. (3) privind dreptul la un proces echitabil,
art. 44 referitoare la dreptul de proprietate privată și în art. 148
privind integrarea în Uniunea Europeană. De asemenea, sunt
considerate a fi nesocotite și prevederile art. 1 paragraful 1 din
Primul Protocol adițional la Convenția pentru apărarea
drepturilor omului și a libertăților fundamentale.
Examinând excepția de neconstituționalitate, Curtea
constată că s-a mai pronunțat asupra constituționalității
dispozițiilor criticate, de exemplu, prin Decizia nr. 7 din 9 ianuarie
2007, publicată în Monitorul Oficial al României, Partea I, nr. 78
din 1 februarie 2007, respingând criticile de neconstituționalitate
formulate. Cu acel prilej, Curtea a reținut că regimul juridic
diferențiat instituit de legiuitor prin reglementarea criticată nu
este arbitrar și deci discriminatoriu, ci, dimpotrivă, în
considerarea rațiunilor expuse, este aplicabil tuturor persoanelor
prevăzute indirect prin ipoteza normei, respectiv tuturor
creditorilor ale căror creanțe sunt constatate prin titluri executorii.
Mai mult, în ceea ce privește creanțele bugetare, legiuitorul a
condiționat exceptarea lor de la procedura verificării de
împrejurarea ca titlul executoriu să nu fi fost contestat, în fața
organelor competente, în termenele prevăzute de legi speciale.
Or, această condiție reprezintă o garanție suplimentară pentru
debitor împotriva unor eventuale abuzuri, iar nu, așa cum
pretinde autorul excepției, un privilegiu acordat autorităților
publice.
Referitor la încălcarea prevederilor constituționale ale art. 21
alin. (1), (2) și (3), Curtea reține că o atare critică este lipsită de
temei, în măsura în care creanțele trecute de administratorul
judiciar sau lichidator în tabelul preliminar de creanțe, inclusiv
cele constatate prin titluri executorii, pot face obiectul unei
contestații în justiție, formulate de oricare persoană interesată.
Considerentele reținute în decizia menționată sunt valabile
și în cauza de față, întrucât nu au intervenit elemente noi de
natură a determina o reconsiderare a jurisprudenței acesteia.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA CONSTITUȚIONALĂ

În numele legii
D E C I D E:

Respinge, ca neîntemeiată, excepția de neconstituționalitate a dispozițiilor art. 66 alin. (1) și (2) din Legea nr. 85/2006
privind procedura insolvenței, excepție ridicată de Societatea Comercială ăTrans Spedition Company” — S.R.L. din Pitești în
Dosarul nr. 1.736/1.259/2009 al Curții de Apel Pitești — Secția comercială și de contencios administrativ și fiscal.
Definitivă și general obligatorie.
Pronunțată în ședința publică din data de 20 septembrie 2011.
PREȘEDINTELE CURȚII CONSTITUȚIONALE,

AUGUSTIN ZEGREAN
Magistrat-asistent-șef,
Mihaela Senia Costinescu

6

MONITORUL OFICIAL AL ROMÂNIEI, PARTEA I, Nr. 925/27.XII.2011

ORDONANȚE ȘI HOTĂRÂRI ALE GUVERNULUI ROMÂNIEI
GUVERNUL ROMÂNIEI

ORDONANȚĂ DE URGENȚĂ
privind comunicațiile electronice
Având în vedere Directiva 2002/19/CE a Parlamentului European și a Consiliului din 7 martie 2002 privind accesul la
rețelele de comunicații electronice și la infrastructura asociată, precum și interconectarea acestora (Directiva privind accesul),
având în vedere Directiva 2002/20/CE a Parlamentului European și a Consiliului din 7 martie 2002 privind autorizarea
rețelelor și serviciilor de comunicații electronice (Directiva privind autorizarea),
având în vedere Directiva 2002/21/CE a Parlamentului European și a Consiliului din 7 martie 2002 privind un cadru de
reglementare comun pentru rețelele și serviciile de comunicații electronice (Directiva-cadru),
având în vedere Directiva 2002/22/CE a Parlamentului European și a Consiliului din 7 martie 2002 privind serviciul
universal și drepturile utilizatorilor cu privire la rețelele și serviciile electronice de comunicații (Directiva privind serviciul universal),
având în vedere modificările survenite asupra textului directivelor indicate mai sus ca urmare a adoptării
Directivei 2009/136/CE a Parlamentului European și a Consiliului din 25 noiembrie 2009 de modificare a Directivei 2002/22/CE
privind serviciul universal și drepturile utilizatorilor cu privire la rețelele și serviciile de comunicații electronice, a Directivei
2002/58/CE privind prelucrarea datelor personale și protejarea confidențialității în sectorul comunicațiilor publice și a
Regulamentului (CE) nr. 2006/2004 privind cooperarea dintre autoritățile naționale însărcinate să asigure aplicarea legislației în
materie de protecție a consumatorului, respectiv a Directivei 2009/140/CE a Parlamentului European și a Consiliului din
25 noiembrie 2009 de modificare a directivelor 2002/21/CE privind un cadru de reglementare comun pentru rețelele și serviciile
de comunicații electronice, 2002/19/CE privind accesul la rețelele de comunicații electronice și la infrastructura asociată, precum
și interconectarea acestora și 2002/20/CE privind autorizarea rețelelor și serviciilor de comunicații electronice,
având în vedere Directiva 97/7/CE a Parlamentului European și a Consiliului din 20 mai 1997 privind protecția
consumatorilor cu privire la contractele la distanță,
ținând cont de faptul că obligația României, în calitate de stat membru al Uniunii Europene, de a asigura transpunerea
Directivei 2009/140/CE și a Directivei 2009/136/CE în legislația națională până cel târziu la data de 25 mai 2011 nu a fost dusă la
îndeplinire,
întrucât, ca urmare a nerespectării termenului de transpunere a Directivei 2009/140/CE și a Directivei 2009/136/CE,
Comisia Europeană a declanșat proceduri prealabile acțiunii în constatarea neîndeplinirii obligațiilor în temeiul art. 258 din Tratatul
privind funcționarea Uniunii Europene, România primind din partea Comisiei Europene în data de 18 iulie 2011 Notificarea de
punere în întârziere în cauzele nr. 2011/0939, respectiv nr. 2011/0940,
întrucât în data de 24 noiembrie 2011 Comisia Europeană a emis avizul motivat în cauzele menționate, ultima etapă
precontencioasă a acțiunii în constatarea neîndeplinirii obligațiilor, stabilind în acest sens data de 25 ianuarie 2012 ca termen de
conformare și de comunicare a măsurilor de transpunere a acestor directive, înainte de a sesiza Curtea de Justiție a Uniunii
Europene,
ținând cont de faptul că o întârziere suplimentară în ceea ce privește respectarea obligației de comunicare a măsurilor de
transpunere poate atrage înaintarea la Curtea de Justiție a Uniunii Europene de către Comisia Europeană împotriva României a
acțiunii în constatarea neîndeplinirii obligațiilor, în temeiul art. 258 din Tratatul privind funcționarea Uniunii Europene,
ținând seamă de faptul că Directiva 2009/140/CE și Directiva 2009/136/CE au prevăzut drepturi în favoarea utilizatorilor
finali într-un mod suficient de concret și de detaliat astfel încât prin neasigurarea efectivității unor astfel de drepturi, consecință a
netranspunerii în termen a directivelor indicate, se afectează îndeosebi în mod direct interesele utilizatorilor finali de servicii de
comunicații electronice,
ținând cont de faptul că, potrivit art. 260 alin. (2) și (3) din Tratatul privind funcționarea Uniunii Europene, răspunderea
României pentru încălcarea obligațiilor de a transpune Directiva 2009/140/CE și Directiva 2009/136/CE se poate concretiza atât
în plata unei sume forfetare, cât și a unor penalități cu titlu cominatoriu care se vor calcula de la termenul de conformare stabilit în
avizul motivat,
având în vedere faptul că prin Comunicarea Comisiei Europene SEC (2011) 1.024 din 1 septembrie 2011 a fost stabilită
pentru România suma minimă forfetară de 1.710.000 euro, iar valoarea factorului național ăn” pentru calcularea penalităților
cominatorii este de 3,29, penalitățile putând fi cuprinse între, aproximativ, 2.000—130.000 euro/zi de întârziere, ceea ce, ținând
seama de întârzierea semnificativă a transpunerii Directivei 2009/140/CE și a Directivei 2009/136/CE, ar putea avea un impact
important asupra bugetului de stat,
luând în considerare faptul că aceste elemente vizează interesul public, constituind situații de urgență și extraordinare a
căror reglementare nu poate fi amânată,
în temeiul art. 115 alin. (4) din Constituția României, republicată,
Guvernul României adoptă prezenta ordonanță de urgență.
CAPITOLUL I
Dispoziții generale
Art. 1. — (1) Prezenta ordonanță de urgență are ca obiect:
a) stabilirea cadrului general de reglementare a activităților
privind rețelele și serviciile de comunicații electronice, a
regimului autorizării acestor activități, precum și a măsurilor

destinate promovării concurenței pe piața rețelelor și serviciilor
de comunicații electronice;
b) stabilirea cadrului de reglementare a relațiilor dintre
operatori, dintre furnizorii de servicii de comunicații electronice
și dintre operatori și furnizorii de servicii de comunicații
electronice în ceea ce privește accesul la rețelele publice de
comunicații electronice și la facilitățile și serviciile asociate;

MONITORUL OFICIAL AL ROMÂNIEI, PARTEA I, Nr. 925/27.XII.2011
c) stabilirea drepturilor și obligațiilor operatorilor și ale
persoanelor care solicită interconectarea sau accesul la rețelele
instalate, operate, controlate sau puse la dispoziție de către
aceștia sau la facilitățile ori serviciile asociate acestor rețele;
d) stabilirea cadrului de reglementare a relațiilor dintre
furnizorii de rețele și servicii de comunicații electronice, pe de o
parte, și utilizatorii finali, pe de altă parte;
e) asigurarea dreptului utilizatorilor finali de a avea acces la
serviciile incluse în sfera serviciului universal.
(2) Prezenta ordonanță de urgență reglementează, în
principal:
a) drepturile și obligațiile furnizorilor de rețele și de servicii
de comunicații electronice;
b) regimul resurselor limitate;
c) drepturile utilizatorilor finali;
d) serviciul universal;
e) obligațiile furnizorilor de rețele și servicii de comunicații
electronice cu putere semnificativă pe piață.
Art. 2. — În exercitarea atribuțiilor prevăzute de prezenta
ordonanță de urgență, Autoritatea Națională pentru Administrare
și Reglementare în Comunicații, denumită în continuare
ANCOM sau autoritatea de reglementare, realizează obiectivele
prevăzute în Ordonanța de urgență a Guvernului nr. 22/2009
privind înființarea Autorității Naționale pentru Administrare și
Reglementare în Comunicații, aprobată prin Legea nr. 113/2010,
cu modificările ulterioare.
Art. 3. — (1) Dispozițiile prezentei ordonanțe de urgență nu
se aplică în cazul furnizării rețelelor și serviciilor de comunicații
electronice de către instituțiile sau autoritățile publice din cadrul
sistemului național de apărare, ordine publică și siguranță
națională, potrivit competențelor legale acordate în acest scop,
precum și rețelelor și serviciilor de comunicații electronice
destinate reprezentanțelor diplomatice ale României în
străinătate, care se realizează pe baza unor reglementări
speciale.
(2) Furnizarea unor rețele publice de comunicații electronice
sau servicii de comunicații electronice destinate publicului către
instituțiile sau autoritățile publice din cadrul sistemului național
de apărare, ordine publică și siguranță națională, în calitate de
utilizatori finali, se realizează în condițiile prezentei ordonanțe
de urgență.
Art. 4. — (1) În înțelesul prezentei ordonanțe de urgență,
următorii termeni se definesc astfel:
1. autorizare generală — cadrul juridic ce stabilește drepturile
privind furnizarea de rețele și servicii de comunicații electronice,
precum și obligațiile specifice în domeniul comunicațiilor
electronice, în condiții ce se pot aplica tuturor sau anumitor
categorii de rețele ori servicii de comunicații electronice;
2. utilizator — orice persoană fizică sau juridică care
utilizează ori solicită un serviciu de comunicații electronice
destinat publicului;
3. abonat — orice persoană fizică sau juridică care a încheiat
un contract pentru furnizarea unor servicii de comunicații
electronice destinate publicului oferite de un furnizor de astfel
de servicii, indiferent dacă plata se realizează în avans ori
ulterior furnizării serviciilor;
4. utilizator final — orice utilizator care nu furnizează rețele
publice de comunicații electronice sau servicii de comunicații
electronice destinate publicului;
5. consumator — orice persoană fizică care utilizează sau
solicită un serviciu de comunicații electronice destinat publicului
în alte scopuri decât cele ale activității sale comerciale ori
profesionale;
6. rețea de comunicații electronice — sistemele de transmisie
și, acolo unde este cazul, echipamentele de comutare sau rutare
și alte resurse, inclusiv elementele de rețea care nu sunt active,
care permit transportul semnalelor prin cablu, prin unde radio,

7

prin mijloace optice ori alte mijloace electromagnetice, incluzând
rețelele de comunicații electronice prin satelit, rețelele terestre
fixe, cu comutare de circuite și cu comutare de pachete, inclusiv
internet, și mobile, rețelele electrice, în măsura în care sunt
utilizate pentru transmiterea de semnale, rețelele utilizate pentru
transmisia serviciilor de programe audiovizuale și rețelele de
televiziune prin cablu, indiferent de tipul de informație transmisă;
7. furnizarea unei rețele de comunicații electronice —
instalarea, operarea, controlul sau punerea la dispoziție a unei
rețele de comunicații electronice;
8. furnizor de rețele de comunicații electronice — o persoană
a cărei activitate constă, în tot sau în parte, în furnizarea unei
rețele de comunicații electronice în condițiile regimului de
autorizare generală;
9. serviciu de comunicații electronice — un serviciu, furnizat,
de regulă, contra cost, care constă, în întregime sau în principal,
în transmiterea semnalelor prin rețelele de comunicații
electronice, incluzând serviciile de telecomunicații și pe cele prin
rețelele utilizate pentru transmisia serviciilor de programe
audiovizuale, dar fără a include serviciile prin care se furnizează
conținutul informației transmise prin intermediul rețelelor ori
serviciilor de comunicații electronice sau se exercită controlul
editorial asupra acestui conținut; de asemenea, nu se includ
serviciile societății informaționale, definite la art. 1 pct. 1 din
Legea nr. 365/2002 privind comerțul electronic, republicată, care
nu constau, în întregime sau în principal, în transmiterea
semnalelor prin rețelele de comunicații electronice;
10. rețea publică de comunicații electronice — o rețea de
comunicații electronice care este utilizată, în întregime sau în
principal, pentru furnizarea de servicii de comunicații electronice
destinate publicului;
11. interferență — efectul unei energii nedorite care apare la
recepția într-o rețea de comunicații electronice ce utilizează
spectrul radio, energie cauzată de o emisie sau de un fenomen
de radiație ori de inducție, care se manifestă prin orice fel de
degradare a performanțelor rețelei și care poate conduce la
interpretarea eronată a informațiilor sau la pierderea acestora,
informații care ar fi putut fi obținute în absența unei asemenea
energii nedorite;
12. interferență prejudiciabilă — interferența care periclitează
ori produce o degradare substanțială a parametrilor de
funcționare a unui serviciu de radionavigație sau a altor servicii
de radiocomunicații, inclusiv a celor destinate siguranței vieții ori
care, în orice mod, afectează, obstrucționează sau întrerupe în
mod grav și repetat un serviciu de radiocomunicații, care
operează în conformitate cu dispozițiile legale internaționale, ale
Uniunii Europene ori cele naționale;
13. interferență admisibilă — interferența observată ori
calculată care corespunde criteriilor prevăzute în dispozițiile
legale internaționale, ale Uniunii Europene sau cele naționale;
14. atribuirea unei benzi de frecvențe — desemnarea unei
anumite benzi de frecvențe din cadrul Tabelului național de
atribuire a benzilor de frecvențe radio, denumit în continuare
TNABF, în scopul utilizării acesteia de către unul sau mai multe
servicii de radiocomunicații terestre ori spațiale sau de către
serviciul de radioastronomie, în condiții determinate;
15. alocarea unei frecvențe sau a unui canal radio —
nominalizarea utilizatorului sau a categoriei de utilizatori ai unei
frecvențe ori ai unui canal radio, într-o anumită arie geografică
și în condiții determinate;
16. asignarea unei frecvențe sau a unui canal radio —
autorizarea unei stații de radiocomunicații în vederea utilizării
unei frecvențe sau a unui canal radio în condiții determinate;
17. spectru de frecvențe radio/spectru radio — porțiunea din
spectrul electromagnetic care cuprinde undele radio ale căror
frecvențe sunt situate între 9 kHz și 3.000 GHz;

8

MONITORUL OFICIAL AL ROMÂNIEI, PARTEA I, Nr. 925/27.XII.2011

18. frecvențe radio cu utilizare neguvernamentală —
frecvențe radio destinate, conform TNABF, exclusiv utilizării în
scopul furnizării de rețele și servicii de comunicații electronice în
sensul prevederilor prezentei ordonanțe de urgență;
19. frecvențe radio cu utilizare guvernamentală — frecvențe
radio destinate, conform TNABF, exclusiv utilizării în interes
guvernamental de către instituțiile competente din cadrul
sistemului național de apărare, ordine publică și siguranță
națională;
20. frecvențe radio în partaj neguvernamental/
guvernamental — frecvențe radio destinate, conform TNABF,
utilizării în comun, partajate, atât de către utilizatori
neguvernamentali, cât și de către utilizatori guvernamentali;
21. radiocomunicații — comunicații electronice realizate prin
intermediul spectrului de frecvențe radio;
22. serviciu de radiocomunicații — serviciu de comunicații
electronice realizat exclusiv prin intermediul frecvențelor radio;
23. piață transnațională — piață identificată de Comisia
Europeană, care acoperă teritoriul Uniunii Europene sau o parte
substanțială a acestuia, dar mai mult decât teritoriul unui stat
membru;
24. facilități asociate — acele servicii asociate, infrastructuri
fizice ori alte facilități sau elemente asociate unei rețele de
comunicații electronice ori unui serviciu de comunicații
electronice, care permit sau susțin furnizarea de servicii prin
intermediul rețelei respective ori al serviciului respectiv sau au
un astfel de potențial; includ, printre altele, clădirile și accesul în
clădiri, cablajele din clădiri, antenele, turnurile și alte construcțiisuport, canalizația, conductele, pilonii, gurile de vizitare și
cabinetele;
25. servicii asociate — acele servicii asociate unei rețele de
comunicații electronice sau unui serviciu de comunicații
electronice care permit ori susțin furnizarea serviciilor prin
intermediul rețelei respective sau al serviciului respectiv ori au
un astfel de potențial și care includ, printre altele, conversia
numerelor sau sistemele cu o funcție echivalentă, sistemele de
acces condiționat, ghidurile electronice de programe și serviciile
de localizare, identificare și prezență;
26. sistem de acces condiționat — orice modalitate tehnică
sau dispozitiv prin intermediul căruia accesul sub o formă
inteligibilă la un serviciu protejat de transmitere a serviciilor de
programe de televiziune sau radiodifuziune se poate face în
mod restricționat, pe bază de abonament ori pe baza altei forme
de autorizare individuală prealabilă;
27. operator — o persoană care instalează, operează,
controlează sau pune la dispoziție terților o rețea publică de
comunicații electronice sau facilități asociate ori o persoană care
este autorizată în acest sens;
28. acces — punerea la dispoziția unui terț de facilități sau
servicii, în condiții determinate, în mod exclusiv ori neexclusiv,
care îi sunt necesare în scopul furnizării de servicii de
comunicații electronice, inclusiv atunci când sunt utilizate pentru
transmisia serviciilor societății informaționale sau a serviciilor de
programe audiovizuale; accesul cuprinde, printre altele:
a) accesul la elemente ale rețelei și la facilități asociate, care
poate implica conectarea echipamentelor, prin mijloace fixe sau
nonfixe, inclusiv accesul la bucla locală și la facilitățile și
serviciile necesare pentru a furniza servicii prin bucla locală;
b) accesul la infrastructura fizică, inclusiv clădiri, conducte și
piloni;
c) accesul la sisteme software relevante, inclusiv la sistemele
de asistență operațională;
d) accesul la sistemele de informații sau bazele de date
pentru pregătirea comenzilor, punerea la dispoziție, comenzi,
întreținere și solicitări de reparații, precum și facturare;
e) accesul la sisteme de conversie a numerelor sau la
sistemele care au o funcționalitate echivalentă;

f) accesul la rețele fixe și mobile, în special pentru roaming;
g) accesul la sistemele de acces restricționat pentru serviciile
de televiziune digitală;
h) accesul la serviciile de rețele virtuale;
29. interconectare — legătura fizică și logică realizată între
rețele publice de comunicații electronice pentru a permite
comunicarea dintre utilizatorii rețelelor sau accesul la servicii;
serviciile pot fi furnizate de către părțile implicate sau de către
alte părți care au acces la rețeaua respectivă; interconectarea
este o formă specifică de acces realizată de operatorii de rețele
publice de comunicații;
30. serviciu de televiziune pe ecran lat — un serviciu de
televiziune care constă, în totalitate sau parțial, în programe
produse și editate pentru a fi afișate pe ecranul lat; formatul 16:9
este formatul de referință pentru serviciile de televiziune pe
ecran lat;
31. buclă locală — circuitul fizic dintre punctul terminal al
rețelei și repartitorul principal sau elementul echivalent dintr-o
rețea publică fixă;
32. subbuclă locală — porțiunea din bucla locală care
conectează punctul terminal al rețelei de comunicații electronice
cu un punct de concentrare sau cu un punct de acces
intermediar determinat dintr-o rețea publică fixă de comunicații
electronice;
33. acces total la bucla sau subbucla locală — utilizarea de
către beneficiar a întregii capacități a buclei sau subbuclei
locale, fără a se modifica proprietatea buclei sau subbuclei
locale;
34. acces partajat la bucla sau subbucla locală — utilizarea
de către beneficiar a unei părți specificate din capacitatea buclei
sau subbuclei locale, cum ar fi o parte a frecvenței sau a unui
echivalent, fără a fi perturbat serviciul oferit inițial și fără a se
modifica proprietatea buclei sau subbuclei locale;
35. colocare — furnizarea spațiului fizic și a resurselor
tehnice necesare instalării și conectării, în scopul unei
funcționări corespunzătoare a echipamentului relevant
aparținând beneficiarului acestei forme de acces;
36. serviciu de telefonie destinat publicului — serviciu pus la
dispoziția publicului care permite inițierea și primirea, în mod
direct sau indirect, de apeluri naționale ori naționale și
internaționale prin utilizarea unui număr sau unor numere din
planul național ori internațional de numerotație;
37. apel — conexiunea stabilită prin intermediul unui serviciu
de comunicații electronice destinat publicului, care permite
comunicarea bidirecțională;
38. post telefonic public cu plată — postul telefonic pus la
dispoziția publicului, pentru utilizarea căruia plata se realizează
în numerar, prin cărți de credit sau debit, cartele preplătite,
inclusiv cartele utilizabile pe bază de coduri de apelare;
39. număr geografic — numărul stabilit conform planului
național de numerotație, în cuprinsul căruia una sau mai multe
cifre au semnificație geografică utilizată pentru rutarea apelurilor
către locația fizică la care se află punctul terminal al rețelei;
40. punct terminal al rețelei — punctul fizic la care unui
abonat i se furnizează accesul la o rețea publică de comunicații
electronice; în cazul rețelelor care utilizează comutarea sau
rutarea, punctul terminal este identificat prin intermediul unei
adrese specifice de rețea, care poate fi asociată numărului ori
numelui unui abonat;
41. număr nongeografic — numărul stabilit conform planului
național de numerotație, care nu este număr geografic;
constituie numere nongeografice, printre altele, numerele
alocate serviciilor de comunicații electronice la puncte mobile,
numerele cu acces gratuit și numerele pentru servicii cu tarif
special;
42. portabilitatea numerelor — posibilitatea unui abonat de
a-și păstra, la cerere, numărul asignat din planul național de

MONITORUL OFICIAL AL ROMÂNIEI, PARTEA I, Nr. 925/27.XII.2011
numerotație atunci când schimbă furnizorul de servicii de
comunicații electronice;
43. serviciu universal — setul minim de servicii stabilite de
prezenta ordonanță de urgență, de o calitate determinată, care
este disponibil tuturor utilizatorilor finali, indiferent de localizarea
geografică și la un tarif accesibil;
44. obligații privind serviciul universal — obligații specifice
impuse unui furnizor de rețele sau de servicii de comunicații
electronice care privesc furnizarea de rețele și servicii într-o
anumită arie geografică, inclusiv, acolo unde este cazul,
aplicarea unor tarife comune prin stabilirea unei medii în aria
geografică respectivă ori asigurarea unor opțiuni tarifare
specifice pentru persoanele cu venituri scăzute sau cu nevoi
sociale speciale;
45. furnizor de serviciu universal — furnizorul de rețele sau
servicii de comunicații electronice căruia i s-au impus de către
ANCOM obligații privind serviciul universal;
46. contract la distanță — contractul de furnizare a unor
servicii de comunicații electronice destinate publicului sau a unor
servicii de acces și conectare la rețele publice de comunicații
electronice, încheiat cu utilizatorii finali, care utilizează în mod
exclusiv, înainte și la încheierea acestuia, unul sau mai multe
mijloace de comunicație la distanță;
47. mijloc de comunicație la distanță — orice mijloc care
poate fi utilizat pentru încheierea unui contract privind furnizarea
unor servicii de comunicații electronice destinate publicului sau
unor servicii de acces și conectare la rețele publice de
comunicații electronice și care nu necesită prezența fizică
simultană a celor două părți;
48. abuz — orice practică implicând utilizarea unei rețele
publice de comunicații electronice sau unui serviciu de
comunicații electronice destinat publicului, care reprezintă o
încălcare a legislației din domeniul comunicațiilor electronice sau
a altor prevederi legale ori care determină un disconfort
semnificativ utilizatorilor finali;
49. codare — operație prin care semnalul inițial este
transformat la emisie astfel încât acesta să poată fi restabilit la
recepție numai dacă se cunoaște algoritmul de codare;
50. decodare — operație prin care la recepție este restabilit
semnalul inițial cunoscându-se algoritmul de codare;
51. introducere pe piață — acțiunea de a face disponibil,
pentru prima dată, contra cost sau gratuit, un echipament
destinat consumatorilor pentru recepționarea semnalelor digitale
de televiziune, în vederea distribuirii și/sau utilizării;
52. echipament de televiziune digitală avansată — dispozitiv
utilizat pentru conectarea la receptorul de televiziune sau
integrat în receptorul de televiziune digitală, capabil să
recepționeze servicii de televiziune digitală interactivă;
53. interfață de programare a aplicației — interfață software
între aplicații, pusă la dispoziție de radiodifuzori sau de furnizorii
de servicii, și resursele din echipamentele de televiziune digitală
avansată pentru serviciile de difuzare sub formă digitală a
programelor de televiziune și radio (application program
interface — API).
(2) În cuprinsul prezentei ordonanțe de urgență sunt, de
asemenea, aplicabile definițiile relevante prevăzute la art. 3 din
Ordonanța de urgență a Guvernului nr. 34/2008 privind
organizarea și funcționarea Sistemului național unic pentru
apeluri de urgență, aprobată cu modificări și completări prin
Legea nr. 160/2008, la art. 2 din Legea nr. 506/2004 privind
prelucrarea datelor cu caracter personal și protecția vieții private
în sectorul comunicațiilor electronice, cu completările ulterioare,
la art. 1 din Legea nr. 365/2002, republicată, și la art. 1 din
Legea audiovizualului nr. 504/2002, cu modificările și
completările ulterioare.

9

CAPITOLUL II
Autorizarea furnizării de rețele
și servicii de comunicații electronice
Art. 5. — Furnizarea rețelelor și serviciilor de comunicații
electronice este liberă și se realizează în condițiile regimului de
autorizare generală, în conformitate cu prevederile prezentului
capitol.
Art. 6. — (1) În scopul realizării unei evidențe oficiale a
furnizorilor, orice persoană care intenționează să furnizeze
rețele sau servicii de comunicații electronice are obligația să
transmită ANCOM o notificare, în forma prevăzută la alin. (3),
cu excepția cazurilor prevăzute la art. 7.
(2) Persoanele străine care furnizează servicii de comunicații
electronice transfrontaliere destinate publicului către utilizatorii
finali aflați pe teritoriul național au obligația să transmită ANCOM
notificarea prevăzută la alin. (1).
(3) ANCOM stabilește și actualizează formularul-tip al
notificării, cuprinzând informațiile pe care orice persoană care
intenționează să furnizeze rețele sau servicii de comunicații
electronice are obligația să le comunice pentru a beneficia de
autorizația generală. Aceste informații sunt grupate în
următoarele categorii:
a) date necesare identificării furnizorului și comunicării
eficiente cu acesta;
b) descrierea tipurilor de rețele sau de servicii pe care
persoana în cauză intenționează să le furnizeze;
c) data estimativă a începerii activității.
(4) Persoana care a realizat notificarea în condițiile prevăzute
la alin. (1) și (3) este autorizată să furnizeze tipurile de rețele și
de servicii pe care le-a indicat în notificare, având drepturile și
obligațiile corespunzătoare prevăzute în autorizația generală.
(5) Orice modificare a datelor prevăzute la alin. (3) trebuie
notificată ANCOM în termen de 10 zile.
(6) Persoanelor cărora li s-a retras dreptul de a furniza rețele
sau servicii de comunicații electronice li se revocă dreptul de a
utiliza frecvențe radio, resurse de numerotație sau alte categorii
de resurse tehnice, acolo unde este cazul, și nu mai pot
beneficia de autorizația generală pe o perioadă de 3 ani de la
retragerea dreptului.
Art. 7. — (1) Persoanele care intenționează să furnizeze
exclusiv pentru nevoi proprii rețele sau servicii de comunicații
electronice nu au obligația transmiterii notificării prevăzute la
art. 6.
(2) Persoanelor prevăzute la alin. (1) li se aplică drepturile și
obligațiile prevăzute în autorizația generală, precum și
prevederile referitoare la retragerea dreptului de a furniza rețele
sau servicii de comunicații electronice ori a dreptului de a utiliza
frecvențe radio.
(3) Persoanele care solicită acces sau interconectare
furnizorilor de rețele și servicii de comunicații electronice din
România nu trebuie să se supună procedurii de autorizare
generală prevăzute la art. 6 dacă nu furnizează servicii sau nu
operează rețele pe teritoriul național.
(4) ANCOM poate stabili alte tipuri de rețele sau servicii de
comunicații electronice pentru a căror furnizare nu este
necesară transmiterea notificării prevăzute la art. 6.
Art. 8. — (1) ANCOM elaborează și actualizează autorizația
generală pentru tipurile de rețele și de servicii, prin care
stabilește condițiile în care acestea pot fi furnizate, determinând
astfel drepturile și obligațiile care revin furnizorilor fiecărui tip de
rețea sau de serviciu.
(2) Condițiile stabilite potrivit alin. (1) vor fi obiectiv justificate
în raport cu tipul de rețea sau de serviciu în cauză,
nediscriminatorii, proporționale și transparente. Acestea pot viza:
a) contribuții financiare pentru susținerea serviciului
universal;

10

MONITORUL OFICIAL AL ROMÂNIEI, PARTEA I, Nr. 925/27.XII.2011

b) plata tarifului de monitorizare anual, în conformitate cu
dispozițiile cap. X;
c) interoperabilitatea serviciilor și interconectarea rețelelor;
d) accesibilitatea pentru utilizatorii finali a resurselor de
numerotație din Planul național de numerotație, din Spațiul
european de numerotație telefonică, a numerelor internaționale
universale gratuite și, acolo unde este fezabil din punct de
vedere economic și tehnic, a resurselor de numerotație din
planurile naționale de numerotație ale altor state membre ale
Uniunii Europene, precum și alte condiții impuse în conformitate
cu prevederile prezentei ordonanțe de urgență;
e) cerințe privind protecția mediului, planurile de urbanism și
amenajare a teritoriului, precum și cerințe și condiții legate de
acordarea dreptului de acces pe proprietatea publică sau
privată, colocare și utilizarea partajată a infrastructurii, inclusiv,
dacă este cazul, garanțiile de ordin financiar ori tehnic necesare
pentru a asigura executarea corespunzătoare a lucrărilor de
infrastructură;
f) obligații privind transmisia serviciilor de programe prin
rețele de comunicații electronice, în conformitate cu prevederile
legislației din domeniul audiovizualului;
g) prelucrarea datelor cu caracter personal și protecția vieții
private în domeniul comunicațiilor electronice, conform legislației
naționale în domeniu;
h) protecția utilizatorilor finali în domeniul comunicațiilor
electronice și condiții privind asigurarea accesibilității serviciilor
de comunicații electronice pentru utilizatorii finali cu dizabilități;
i) restricții privind transmiterea conținutului ilegal și
vătămător, în conformitate cu prevederile legale aplicabile în
domeniul comerțului electronic și al audiovizualului;
j) informații care trebuie furnizate în temeiul art. 6 alin. (3) și
al art. 120;
k) interceptarea legală a comunicațiilor de către autoritățile și
instituțiile abilitate în acest sens, inclusiv suportarea de către
furnizorii de rețele sau de servicii de comunicații electronice a
costurilor aferente, și asigurarea confidențialității prin sisteme
proprii, acreditate în condițiile actelor normative în vigoare;
l) furnizarea rețelelor și a serviciilor de comunicații electronice
pe durata situațiilor generate de producerea unei calamități
naturale ori a unui sinistru deosebit de grav, în vederea asigurării
comunicațiilor dintre agențiile specializate de intervenție și
celelalte autorități publice implicate în gestionarea situației
create, inclusiv condițiile de utilizare a rețelelor și a serviciilor de
comunicații electronice pentru comunicarea de către autoritățile
publice a avertizărilor care privesc amenințări iminente și pentru
limitarea consecințelor catastrofelor majore;
m) măsuri privind limitarea efectelor câmpurilor
electromagnetice generate de rețelele de comunicații
electronice, în condițiile legii;
n) obligații privind acordarea accesului, altele decât cele
prevăzute la art. 100—105;
o) menținerea integrității rețelelor publice de comunicații
electronice, inclusiv prin condiții care să împiedice producerea
interferențelor prejudiciabile între rețele sau servicii de
comunicații electronice;
p) asigurarea securității rețelelor publice de comunicații
electronice împotriva accesului neautorizat;
q) condiții de utilizare a frecvențelor radio care sunt supuse
doar regimului de autorizare generală, în conformitate cu
prevederile art. 23 alin. (3);
r) măsuri destinate asigurării respectării standardelor sau
specificațiilor tehnice, potrivit art. 8 din Ordonanța de urgență a
Guvernului nr. 22/2009, aprobată prin Legea nr. 113/2010, cu
modificările ulterioare;
s) obligații de transparență impuse furnizorilor de servicii de
comunicații electronice privind asigurarea conectivității între
utilizatorii finali, în vederea atingerii obiectivelor prevăzute la

art. 4—61 din Ordonanța de urgență a Guvernului nr. 22/2009,
aprobată prin Legea nr. 113/2010, cu modificările ulterioare,
inclusiv orice condiții care limitează accesul sau utilizarea
anumitor servicii sau aplicații, în cazurile în care astfel de condiții
sunt permise de cadrul legal, și, acolo unde este justificat și
proporțional, privind asigurarea accesului autorității de
reglementare la informațiile necesare pentru verificarea
respectării acestor obligații.
Art. 9. — (1) ANCOM modifică autorizația generală, cu
respectarea principiilor obiectivității și proporționalității, numai
după parcurgerea procedurii de consultare prevăzute la art. 135
și numai în următoarele situații:
a) această decizie este necesară pentru respectarea
obligațiilor care decurg dintr-un acord internațional la care
România este parte;
b) circumstanțele în care autorizația generală a fost emisă
s-au modificat.
(2) ANCOM revocă autorizația generală, cu respectarea
principiilor obiectivității și proporționalității, numai în următoarele
situații:
a) această decizie este necesară pentru respectarea
obligațiilor care decurg dintr-un acord internațional la care
România este parte;
b) în vederea protejării interesului public, atunci când
circumstanțele în care autorizația generală a fost emisă s-au
modificat.
(3) Revocarea autorizației generale în cazurile stabilite la
alin. (2) se realizează numai după parcurgerea procedurii de
consultare prevăzute la art. 135.
Art. 10. — (1) Persoanele autorizate în condițiile art. 6 să
furnizeze rețele sau servicii de comunicații electronice
beneficiază de dreptul de acces pe proprietăți, în condițiile
prevăzute în legislația în vigoare.
(2) Persoanele autorizate în condițiile art. 6 să furnizeze
rețele publice de comunicații electronice sau servicii de
comunicații electronice destinate publicului beneficiază și de
următoarele drepturi:
a) dreptul de a negocia și de a încheia acorduri de acces sau
de interconectare cu orice alți furnizori autorizați de rețele
publice de comunicații electronice ori de servicii de comunicații
electronice destinate publicului, în condițiile art. 11 și 12;
b) dreptul de a fi desemnat ca furnizor de serviciu universal,
în condițiile prezentei ordonanțe de urgență.
(3) La cerere sau din oficiu, ANCOM eliberează în cel mult
7 zile un certificat-tip prin care se atestă că persoana respectivă
a trimis o notificare în condițiile art. 6 și în care se prezintă
condițiile în care această persoană beneficiază de dreptul de
acces pe proprietăți și de dreptul de a negocia acorduri de acces
sau de interconectare.
Art. 11. — Încheierea acordurilor de acces și interconectare
se realizează, în condițiile legii, potrivit principiilor libertății
contractuale și negocierii cu bună-credință a condițiilor tehnice
și comerciale ale acestora, cu respectarea dispozițiilor prezentei
ordonanțe de urgență.
Art. 12. — (1) Pentru a se asigura furnizarea și
interoperabilitatea serviciilor de comunicații electronice destinate
publicului, orice operator al unei rețele publice de comunicații
electronice are:
a) dreptul de a negocia un acord de interconectare cu orice
alt operator al unei rețele publice de comunicații electronice, în
vederea furnizării de servicii de comunicații electronice destinate
publicului, inclusiv a serviciilor de comunicații electronice
accesibile utilizatorilor prin intermediul unei alte rețele publice
de comunicații electronice interconectate cu rețeaua oricăruia
dintre cei 2 operatori;

MONITORUL OFICIAL AL ROMÂNIEI, PARTEA I, Nr. 925/27.XII.2011
b) obligația, la cererea unui terț autorizat în condițiile
prezentei ordonanțe de urgență, de a negocia un acord de
interconectare cu solicitantul în cauză, în vederea furnizării de
servicii de comunicații electronice destinate publicului, inclusiv a
serviciilor de comunicații electronice accesibile utilizatorilor prin
intermediul unei alte rețele publice de comunicații electronice
interconectate cu rețeaua oricăreia dintre părți.
(2) Operatorii vor oferi acces și interconectare în conformitate
cu obligațiile stabilite de autoritatea de reglementare potrivit
dispozițiilor art. 100 sau 105.
(3) Rețelele publice de comunicații electronice instalate în
vederea furnizării de servicii de televiziune digitală trebuie să
îndeplinească condițiile tehnice necesare în vederea furnizării
serviciilor sau programelor de televiziune pe ecran lat.
(4) Operatorii care recepționează și retransmit servicii sau
programe de televiziune pe ecran lat au obligația de a păstra
formatul respectiv.
(5) Informațiile obținute înaintea, în timpul sau după
finalizarea negocierilor unui acord de acces sau de
interconectare trebuie utilizate numai în scopul în care au fost
furnizate, iar confidențialitatea informațiilor transmise sau
stocate va fi respectată în toate cazurile. Aceste informații nu
pot fi divulgate către niciun terț, în special către alte
departamente, filiale, sedii secundare sau parteneri ai
furnizorului care oferă acces ori interconectare, care ar obține
astfel un avantaj de ordin competitiv, cu excepția informațiilor
solicitate de autoritatea de reglementare, potrivit dispozițiilor
cap. IX.
Art. 13. — (1) Este interzisă acordarea unor drepturi speciale
sau exclusive cu privire la instalarea ori furnizarea de rețele de
comunicații electronice sau pentru furnizarea de servicii de
comunicații electronice destinate publicului, inclusiv cu privire la
utilizarea unor frecvențe radio, cu excepția aplicării dispozițiilor
art. 26 alin. (5).
(2) În cazul proiectelor de instalare de rețele publice de
comunicații electronice realizate cu participarea sau sprijinul
autorităților administrației publice centrale sau locale ori
finanțate, total sau parțial, din fonduri publice, în scopul furnizării
de servicii de comunicații electronice destinate publicului, care
împiedică, restrâng ori distorsionează concurența în sectorul
comunicațiilor electronice sau pot avea un astfel de efect,
furnizorii de rețele sau de servicii de comunicații electronice
beneficiază de acces deschis la aceste rețele pentru o perioadă
de cel puțin 7 ani, cu respectarea principiilor nediscriminării,
proporționalității și obiectivității.
(3) Dispozițiile alin. (2) nu se aplică în cazul proiectelor de
instalare de rețele de comunicații electronice realizate de către
instituțiile sau autoritățile publice din cadrul sistemului național
de apărare, ordine publică și siguranță națională, potrivit
competențelor legale acordate în acest scop.
(4) Condițiile tehnice și economice în care se realizează
furnizarea serviciilor de comunicații electronice destinate
publicului, precum și accesul la rețelele de comunicații
electronice în cazul prevăzut la alin. (2) se stabilesc cu avizul
conform al ANCOM.
(5) ANCOM supraveghează respectarea condițiilor tehnice
și economice stabilite în conformitate cu prevederile alin. (4).
(6) Actul administrativ prin care s-a dispus implementarea
unor proiecte de instalare de rețele de comunicații electronice,
în condițiile alin. (2), în lipsa avizului conform al ANCOM
prevăzut la alin. (4), poate fi atacat de orice persoană interesată
la instanța de contencios administrativ competentă.
(7) Furnizorii de rețele publice de comunicații electronice și
furnizorii de servicii de comunicații electronice destinate
publicului, care beneficiază de drepturi speciale sau exclusive

11

pentru prestarea serviciilor în alte sectoare ale economiei, în
România sau într-un alt stat membru al Uniunii Europene, au
următoarele obligații:
a) să țină contabilitatea în mod distinct pentru activitățile
asociate cu furnizarea de rețele sau de servicii de comunicații
electronice, în același mod în care acest lucru s-ar realiza dacă
aceste activități ar fi desfășurate de entități distincte, astfel încât
să fie identificate cu baza de calcul și metodologiile de atribuire
aplicate toate elementele care contribuie la formarea costurilor
și a veniturilor legate de activitățile asociate cu furnizarea de
rețele sau de servicii de comunicații electronice, inclusiv o
prezentare detaliată a activelor imobilizate și a cheltuielilor
structurale;
b) să realizeze o separare structurală pentru activitățile
asociate cu furnizarea de rețele sau de servicii de comunicații
electronice.
(8) Prevederile alin. (7) lit. a) nu se aplică furnizorilor ale căror
venituri anuale, rezultate din activitățile legate de furnizarea de
rețele sau de servicii de comunicații electronice în România
și/sau în alte state membre ale Uniunii Europene, sunt mai mici
decât echivalentul în lei a 50 milioane de euro, pe baza cursului
de schimb valutar mediu al perioadei în care au fost realizate
veniturile comunicat de Banca Națională a României.
(9) Furnizorii de rețele publice de comunicații electronice sau
furnizorii de servicii de comunicații electronice destinate
publicului, care nu sunt supuși cerințelor dreptului societăților
comerciale și care nu îndeplinesc criteriile aplicabile
întreprinderilor mici și mijlocii stabilite prin regulile contabile
armonizate cu cerințele legislației Uniunii Europene, au obligația
să își elaboreze situațiile financiare, să le supună spre aprobare
unui auditor financiar independent, în condițiile legii, și să le
publice. Această cerință se aplică și situațiilor financiare
separate realizate în condițiile alin. (7) lit. a).
CAPITOLUL III
Regimul juridic al resurselor limitate
necesare pentru furnizarea de rețele și servicii
de comunicații electronice
SECȚIUNEA 1
Administrarea și gestionarea resurselor limitate

Art. 14. — (1) ANCOM administrează la nivel național
resursele limitate necesare pentru furnizarea de rețele și servicii
de comunicații electronice, precum frecvențele radio, resursele
de numerotație și alte resurse tehnice asociate.
(2) ANCOM gestionează la nivel național resursele de
numerotație și alte resurse tehnice asociate.
(3) Resursele de numerotație prevăzute în Planul național
de numerotație și frecvențele radio sunt resurse limitate aflate în
proprietatea publică a statului.
(4) Administrarea și gestionarea resurselor limitate se
realizează pe baza principiilor obiectivității, transparenței,
nediscriminării și proporționalității.
Art. 15. — Semnele susceptibile de reprezentare grafică ce
redau resurse de numerotație prevăzute în Planul național de
numerotație și resurse tehnice asociate nu pot face obiectul
protecției dreptului de proprietate industrială pentru serviciile de
comunicații electronice destinate publicului.
SECȚIUNEA a 2-a
Frecvențele radio

Art. 16. — (1) Utilizarea frecvențelor radio se realizează în
conformitate cu prevederile TNABF, cu reglementările în vigoare
din domeniul comunicațiilor electronice, cu acordurile
internaționale la care România este parte, inclusiv cu
reglementările adoptate de Uniunea Internațională a

12

MONITORUL OFICIAL AL ROMÂNIEI, PARTEA I, Nr. 925/27.XII.2011

Telecomunicațiilor ori de către Conferința Europeană a
Administrațiilor de Poștă și Telecomunicații.
(2) TNABF se adoptă prin hotărâre a Guvernului, la
propunerea ANCOM, în urma avizului conform al Comisiei
Interdepartamentale de Radiocomunicații pentru atribuirile
cuprinzând benzi de frecvențe radio cu utilizare guvernamentală
sau a celor aflate în partaj guvernamental/neguvernamental.
(3) ANCOM asigură, în condițiile legii, administrarea și
coordonarea la nivel național a gestionării spectrului de
frecvențe radio în conformitate cu TNABF și cu acordurile
internaționale la care România este parte, inclusiv cu
reglementările adoptate de Uniunea Internațională a
Telecomunicațiilor și de către Conferința Europeană a
Administrațiilor de Poștă și Telecomunicații.
Art. 17. — (1) Autoritățile competente să gestioneze
frecvențele radio sunt:
a) ANCOM, pentru frecvențele radio din benzile atribuite
pentru utilizare neguvernamentală și, în condițiile art. 19, pentru
frecvențele radio din benzile atribuite pentru utilizare în partaj
guvernamental/neguvernamental;
b) instituțiile competente din sistemul național de apărare,
ordine publică și siguranță națională, pentru frecvențele radio
din benzile atribuite pentru utilizare guvernamentală; în cazul
spectrului radio utilizat în scopul apărării, gestionat exclusiv sau
în partaj de către Ministerul Apărării Naționale, în cadrul TNABF,
se utilizează termenul guvernamental ăarmată”.
(2) Autoritățile prevăzute la alin. (1) au obligația să asigure
schimbul reciproc de informații referitoare la asignările de
frecvențe efectuate în cazul benzilor de frecvențe radio cu
utilizare partajată neguvernamentală/guvernamentală, în
conformitate cu prevederile Legii nr. 182/2002 privind protecția
informațiilor clasificate, cu modificările și completările ulterioare.
Acestea colaborează în vederea identificării și localizării
emisiilor neautorizate și a interferențelor prejudiciabile, în scopul
asigurării protecției radioelectrice a tuturor stațiilor de
radiocomunicații autorizate ce utilizează frecvențe radio în
condițiile legii.
(3) În scopul utilizării eficiente a benzilor de frecvențe
desemnate conform TNABF pentru utilizare guvernamentală
sau în partaj guvernamental/neguvernamental și al asigurării
compatibilității electromagnetice a echipamentelor radioelectrice
proprii, instituțiile competente din sistemul național de apărare,
ordine publică și siguranță națională pot elabora ordine și
instrucțiuni interne.
Art. 18. — (1) Instituțiile competente din sistemul național de
apărare, ordine publică și siguranță națională au dreptul să
utilizeze benzile de frecvențe desemnate conform TNABF,
pentru
utilizare
guvernamentală
sau
în
partaj
guvernamental/neguvernamental, în măsura în care acest lucru
este necesar pentru îndeplinirea atribuțiilor conferite de lege.
(2) Instituțiile competente din sistemul național de apărare,
ordine publică și siguranță națională au dreptul să utilizeze
pentru perioade limitate de timp benzile de frecvențe radio, în
măsura în care acest lucru este necesar pentru îndeplinirea
atribuțiilor speciale prevăzute de Legea nr. 51/1991 privind
siguranța națională a României.
(3) Utilizarea frecvențelor radio în condițiile alin. (1) și (2) se
realizează în mod gratuit, fără a fi necesară obținerea unei
licențe, cu îndeplinirea următoarelor condiții:
a) respectarea cerințelor tehnice și operaționale necesare
pentru evitarea interferențelor prejudiciabile și pentru limitarea
efectelor câmpurilor electromagnetice;
b) respectarea obligațiilor care decurg din acordurile
internaționale la care România este parte, inclusiv a
reglementărilor adoptate de Uniunea Internațională a
Telecomunicațiilor sau de către Conferința Europeană a
Administrațiilor de Poștă și Telecomunicații.

Art. 19. — Activitatea ANCOM privind administrarea și
coordonarea gestionării spectrului de frecvențe radio este
asistată, pentru atribuirile cuprinzând benzi de frecvențe radio cu
utilizare
guvernamentală
sau
aflate
în
partaj
guvernamental/neguvernamental,
de
Comisia
Interdepartamentală de Radiocomunicații, înființată prin hotărâre
a Guvernului, prin care se stabilesc structura, atribuțiile și modul
de funcționare ale acesteia.
Art. 20. — (1) Spectrul de frecvențe radio poate fi utilizat prin
intermediul oricărei tehnologii disponibile pentru fiecare tip de
aplicație stabilită prin TNABF și în conformitate cu cerințele
prevăzute de legislația Uniunii Europene.
(2) Prin excepție de la prevederile alin. (1), ANCOM poate
stabili, temeinic motivat, restricții proporționale și
nediscriminatorii privind utilizarea anumitor tehnologii în anumite
benzi de frecvențe radio, în special atunci când acest lucru este
necesar pentru:
a) evitarea interferențelor prejudiciabile;
b) limitarea efectelor câmpurilor electromagnetice;
c) asigurarea calității tehnice a serviciului;
d) asigurarea maximizării utilizării în partaj a frecvențelor
radio;
e) garantarea utilizării eficiente a spectrului;
f) asigurarea îndeplinirii unui obiectiv de interes general.
(3) Spectrul de frecvențe radio poate fi utilizat pentru
furnizarea oricărui serviciu de comunicații electronice, stabilit
prin TNABF și în conformitate cu cerințele prevăzute de
legislația Uniunii Europene.
(4) Prin excepție de la prevederile alin. (3), ANCOM poate
stabili în benzi de frecvențe radio determinate, temeinic motivat,
restricții proporționale și nediscriminatorii privind furnizarea
anumitor servicii de comunicații electronice, inclusiv în vederea
respectării cerințelor prevăzute de Regulamentul Radio al
Uniunii Internaționale a Telecomunicațiilor.
(5) În scopul garantării îndeplinirii obiectivului de interes
general, măsurile adoptate în conformitate cu prevederile
alin. (4) se motivează, acestea putând privi, fără a se limita la
acestea:
a) siguranța vieții;
b) promovarea coeziunii sociale, regionale sau teritoriale;
c) evitarea utilizării ineficiente a frecvențelor radio; sau
d) promovarea diversității culturale și lingvistice și a
pluralismului media, de exemplu prin furnizarea serviciilor de
programe de televiziune sau radiodifuziune.
(6) În vederea asigurării respectării principiilor prevăzute la
alin. (1) și (3), ANCOM analizează periodic restricțiile impuse în
conformitate cu prevederile alin. (2) sau (4), după caz, și publică
rezultatele acestei analize.
(7) Autoritatea de reglementare poate adopta măsurile
prevăzute la alin. (2) și (4) în urma parcurgerii procedurii de
consultare prevăzute la art. 135.
Art. 21. — (1) ANCOM poate interzice, la cererea motivată a
instituțiilor competente din cadrul sistemului național de apărare,
ordine publică și siguranță națională, pe o perioadă limitată,
utilizarea parțială sau totală a unei anumite benzi de frecvențe
ori a unei anumite frecvențe în cazul în care siguranța națională,
ordinea publică sau apărarea națională impune această măsură,
precum și în cazul respectării unor angajamente asumate prin
acorduri internaționale.
(2) Procedura privind interzicerea utilizării parțiale sau totale
a unei benzi de frecvențe ori a unei anumite frecvențe se
elaborează de către ANCOM, cu avizul Comisiei
Interdepartamentale de Radiocomunicații, și se aprobă prin
decizie a președintelui ANCOM.
(3) Instituțiile competente din sistemul național de apărare,
ordine publică și siguranță națională pot impune furnizorilor de
rețele și servicii de comunicații electronice, în cazuri

MONITORUL OFICIAL AL ROMÂNIEI, PARTEA I, Nr. 925/27.XII.2011
extraordinare și pentru o perioadă limitată, modificarea unor
parametri tehnici ai emisiei radio, pentru îndeplinirea unor
atribuții speciale prevăzute de Legea nr. 51/1991.
(4) Situațiile prevăzute la alin. (3) sunt comunicate de îndată
ANCOM, în condițiile Legii nr. 182/2002, cu modificările și
completările ulterioare.
Art. 22. — (1) Introducerea pe piață și punerea în funcțiune
pe teritoriul României a echipamentelor definite în cadrul
Directivei 1999/5/CE a Parlamentului European și a Consiliului
din 9 martie 1999 privind echipamentele radio și echipamentele
terminale de telecomunicații și recunoașterea reciprocă a
conformității acestora și în cadrul Directivei 2004/108/CE a
Parlamentului European și a Consiliului din 15 decembrie 2004
privind apropierea legislațiilor statelor membre cu privire la
compatibilitatea electromagnetică și de abrogare a Directivei
89/336/CEE, sunt permise în condițiile stabilite prin hotărâre a
Guvernului.
(2) Autoritatea de reglementare stabilește reglementările
tehnice pentru interfețele radio ce definesc cerințele pe care
echipamentele prevăzute la alin. (1) trebuie să le respecte
pentru a putea fi utilizate.
Art. 23. — (1) Frecvențele radio pot fi utilizate numai după
obținerea unei licențe de utilizare a frecvențelor radio acordate
în condiții care să asigure exploatarea eficientă a resursei
limitate, evitarea apariției interferențelor prejudiciabile asupra
rețelelor operate de alte persoane care utilizează spectrul radio
în condițiile legii, asigurarea calității tehnice a serviciului furnizat
ori îndeplinirea altor obiective de interes general.
(2) Autoritatea de reglementare acordă spre utilizare, în mod
individual, prin alocare sau asignare, frecvențe radio din benzile
prevăzute în TNABF, în conformitate cu procedura stabilită prin
decizie a președintelui ANCOM, și ține permanent evidența
utilizării acestora.
(3) ANCOM poate stabili, prin decizie a președintelui,
anumite categorii de frecvențe a căror utilizare este permisă fără
obținerea unei licențe de utilizare a frecvențelor radio, în cazul
în care acest lucru este posibil din punct de vedere tehnic,
precum și atunci când riscul producerii interferențelor
prejudiciabile este redus, impunând totodată și condițiile
armonizate de utilizare a acestora.
(4) În situația prevăzută la alin. (3), în cazul anumitor benzi
de frecvențe radio destinate furnizării de rețele și servicii de
comunicații electronice, autoritatea de reglementare poate stabili
ca utilizarea să fie supusă regimului de autorizare generală în
ceea ce privește accesul și condițiile de utilizare.
Art. 24. — (1) Licența de utilizare a frecvențelor radio este
actul administrativ prin care ANCOM acordă unui furnizor
autorizat în condițiile cap. II dreptul de a utiliza una sau mai
multe frecvențe radio în scopul furnizării de rețele sau de servicii
de comunicații electronice, cu respectarea anumitor parametri
tehnici și pentru o perioadă limitată.
(2) Licența de utilizare a frecvențelor radio stabilește
condițiile în care titularul acesteia poate exercita dreptul
prevăzut la alin. (1). Aceste condiții trebuie să fie obiectiv
justificate în raport cu tipul de rețea sau de serviciu în cauză,
nediscriminatorii, proporționale și transparente. Ele pot viza:
a) desemnarea tipului de rețea sau de serviciu ori a
tehnologiei pentru care a fost acordat dreptul de utilizare a
frecvențelor, inclusiv, dacă este cazul, utilizarea exclusivă a unei
frecvențe pentru transmiterea unui anumit serviciu media
audiovizual, în condițiile legislației din domeniul audiovizualului;
b) utilizarea efectivă, rațională și eficientă a frecvențelor,
inclusiv, dacă este cazul, cerințe de calitate a serviciului furnizat
și de acoperire a teritoriului;
c) termene pentru utilizarea efectivă a frecvențelor;
d) cerințe tehnice și operaționale necesare pentru evitarea
interferențelor prejudiciabile și pentru limitarea efectelor

13

câmpurilor electromagnetice, acolo unde aceste cerințe sunt
diferite față de cele incluse în autorizația generală;
e) durata pentru care se acordă dreptul de utilizare, sub
rezerva modificării TNABF; termenul de valabilitate a licenței
este adecvat pentru serviciul de comunicații electronice în
cauză, având în vedere obiectivul urmărit, și ține cont de o
perioadă adecvată necesară pentru amortizarea investiției;
f) posibilitatea și condițiile cedării dreptului de utilizare;
g) tariful de utilizare a spectrului, stabilit în conformitate cu
prevederile art. 30;
h) orice obligații asumate de furnizorul în cauză în cursul unei
proceduri de selecție competitivă sau comparativă;
i) obligații care decurg din acorduri internaționale privind
utilizarea frecvențelor;
j) obligații ce decurg din utilizarea cu caracter experimental
sau ocazional a frecvențelor radio.
(3) Licența de utilizare a frecvențelor radio poate fi modificată
la inițiativa ANCOM, potrivit competențelor ce îi revin în
conformitate cu legislația în vigoare, în cazurile impuse de:
a) respectarea condițiilor privind utilizarea efectivă, rațională
și eficientă a frecvențelor radio;
b) evitarea interferențelor prejudiciabile;
c) implementarea obiectivelor de armonizare la nivel
european și cooperare internațională privind utilizarea
frecvențelor radio;
d) respectarea acordurilor internaționale la care România
este parte referitoare la utilizarea frecvențelor radio;
e) rezolvarea situațiilor de disponibilitate limitată a
frecvențelor radio, în anumite arii geografice și în condiții tehnice
specificate, în benzile de frecvențe radio desemnate pentru tipul
de aplicație destinat furnizării rețelei care face obiectul licenței;
f) implementarea strategiei de dezvoltare a comunicațiilor
electronice și de gestionare a spectrului de frecvențe radio;
g) modificarea TNABF.
(4) În situația prevăzută la alin. (3), ANCOM îl informează pe
titularul licenței de utilizare a frecvențelor radio cu privire la
modificările ce trebuie operate și îi acordă un termen
corespunzător în vederea implementării acestor modificări,
proporțional cu natura calitativă sau cantitativă a acestora.
Art. 25. — (1) Numărul de licențe de utilizare a frecvențelor
radio ce urmează să fie acordate într-o bandă de frecvențe radio
poate fi limitat atunci când este necesară asigurarea utilizării
eficiente a spectrului de frecvențe radio sau evitarea apariției
interferențelor prejudiciabile.
(2) Limitarea numărului de licențe de utilizare a frecvențelor
radio se poate realiza numai cu respectarea următoarelor
condiții:
a) luarea în considerare de către ANCOM a necesității ca
măsura să aducă utilizatorilor un maximum de beneficii și să
faciliteze dezvoltarea concurenței;
b) acordarea de către ANCOM tuturor părților interesate,
inclusiv utilizatorilor și consumatorilor, a posibilității de a-și
exprima opiniile referitoare la această măsură;
c) publicarea oricărei decizii care limitează numărul de
licențe, împreună cu motivarea acestei măsuri.
(3) Pentru a aprecia dacă limitarea numărului de licențe mai
este justificată, ANCOM analizează decizia, adoptată în
conformitate cu prevederile alin. (1), atunci când consideră
necesar ori în urma primirii unei cereri motivate din partea unei
persoane direct afectate de măsura de limitare.
(4) În cazul în care ANCOM consideră că noi drepturi de
utilizare a frecvențelor radio întrunesc condițiile necesare în
vederea acordării, autoritatea de reglementare are obligația să
aducă la cunoștința publicului acest lucru și să lanseze invitația
de depunere a cererilor.
Art. 26. — (1) Acordarea licențelor de utilizare a frecvențelor
radio se realizează prin intermediul unei proceduri deschise,

14

MONITORUL OFICIAL AL ROMÂNIEI, PARTEA I, Nr. 925/27.XII.2011

obiective, transparente, nediscriminatorii și proporționale, în
termen de cel mult 6 săptămâni de la primirea unei cereri
complete, însoțite de toate documentele necesare în acest sens,
cu excepția licențelor acordate în condițiile alin. (2) și (5).
(2) În cazul licențelor de utilizare a frecvențelor radio care
îndeplinesc condițiile prevăzute la art. 25, ANCOM acordă
dreptul de utilizare prin selecție competitivă sau comparativă,
pe baza unei proceduri obiective, transparente, nediscriminatorii
și proporționale, care să nu aibă ca efect restrângerea,
împiedicarea sau denaturarea concurenței, în cel mult 8 luni de
la primirea unei cereri în acest sens. Procedura de selecție
competitivă sau comparativă poate fi folosită ca modalitate de
acordare a dreptului de utilizare și în alte cazuri stabilite de
ANCOM.
(3) Termenele prevăzute la alin. (1) și (2) pot fi modificate de
ANCOM dacă acest lucru este necesar pentru respectarea unui
acord internațional referitor la utilizarea spectrului de frecvențe
radio sau a pozițiilor orbitale la care România este parte.
(4) ANCOM poate decide, în cadrul unei proceduri de
acordare a licenței de utilizare a frecvențelor radio, cu
respectarea principiilor prevăzute la alin. (2), din considerente ce
țin de promovarea concurenței în domeniul comunicațiilor
electronice, cu consultarea prealabilă a Consiliului Concurenței,
excluderea anumitor persoane de la procedura de selecție.
Autoritatea de reglementare justifică măsura și ia decizia numai
după parcurgerea procedurii de consultare prevăzute la art. 135.
(5) În situații temeinic justificate, prin excepție de la
prevederile alin. (2), frecvențele radio pot fi acordate prin
încredințare directă, cu avizul conform al Consiliului Național al
Audiovizualului, radiodifuzorilor ce furnizează programele
publice de radiodifuziune și televiziune și numai în situația în
care măsura este necesară pentru atingerea unor obiective de
interes general. Acordarea frecvențelor radio în condițiile
prezentului alineat trebuie să fie justificată în mod obiectiv, să
fie transparentă și proporțională.
(6) Autoritatea de reglementare are dreptul, înainte de datalimită de depunere a ofertelor, de a anula o procedură de
selecție demarată. Decizia de a anula procedura de selecție
trebuie obiectiv justificată ori să reprezinte consecința unor
condiții ce nu au putut fi cunoscute la inițierea procedurii de
selecție. ANCOM comunică, în termen de cel mult 30 de zile,
motivele anulării procedurii de selecție și înapoiază, la cerere,
costurile de achiziție a documentației elaborate pentru
procedura de selecție.
Art. 27. — (1) Dreptul de utilizare a frecvențelor radio poate
fi retras, total sau parțial, în următoarele situații:
a) drepturile conferite prin licență nu sunt exercitate, în
scopul pentru care acestea au fost acordate, în termenul stabilit
conform art. 24 alin. (2) lit. c);
b) măsura este necesară în vederea implementării
obiectivelor de armonizare la nivel european și cooperare
internațională privind utilizarea frecvențelor radio;
c) măsura este necesară în vederea respectării acordurilor
internaționale la care România este parte referitoare la utilizarea
frecvențelor radio;
d) măsura este necesară în vederea implementării strategiei
de dezvoltare a comunicațiilor electronice și a politicii de
gestionare a spectrului de frecvențe radio;
e) în cazul în care exercitarea dreptului de utilizare este
întreruptă, din motive imputabile titularului, pentru mai mult de
6 luni și are ca efect direct limitarea posibilității ANCOM de a
acorda alte drepturi de utilizare în anumite condiții;
f) pentru evitarea tezaurizării spectrului radio manifestată prin
neutilizarea resursei limitate la nivelul alocării din licențe, atunci
când măsura este necesară pentru asigurarea unei concurențe
efective pe piață sau pentru eliminarea unor bariere la intrarea

pe piață, care au ca efect restrângerea, împiedicarea ori
denaturarea concurenței.
(2) Dreptul de utilizare a frecvențelor radio în cazurile
prevăzute la alin. (1) lit. b)—d) poate fi retras doar în urma
parcurgerii procedurii de consultare prevăzute la art. 135.
(3) În cazul prevăzut la alin. (1) lit. f), anterior dispunerii
măsurii retragerii dreptului de utilizare, ANCOM poate permite
cesionarea dreptului de utilizare a frecvențelor radio, într-un
termen determinat, în condiții care să asigure protejarea
concurenței.
(4) În cazul nerespectării termenului prevăzut la alin. (3),
ANCOM poate dispune retragerea dreptului de utilizare doar
după parcurgerea procedurii de consultare prevăzute la art. 135.
Art. 28. — (1) Acordarea licențelor de utilizare a frecvențelor
radio prin intermediul unor proceduri de selecție competitivă sau
comparativă este condiționată de plata către bugetul de stat a
unei taxe de licență, al cărei cuantum va fi stabilit, pentru fiecare
caz în parte, prin hotărâre a Guvernului inițiată de către
Secretariatul General al Guvernului la propunerea ANCOM.
(2) Selecția competitivă reprezintă procedura de acordare a
licenței de utilizare a frecvențelor radio prin care dreptul de
utilizare a frecvențelor radio este acordat câștigătorului unei
licitații, ca urmare a oferirii unei valori maxime pentru taxa de
licență, având ca punct de pornire valoarea minimală stabilită
conform alin. (1), asigurându-se totodată și îndeplinirea unor
criterii de precalificare de natură tehnică, administrativă ori
financiară, după caz.
(3) Selecția comparativă reprezintă procedura de acordare
a licenței de utilizare a frecvențelor radio prin care dreptul de
utilizare a frecvențelor radio este acordat primului clasat, în urma
evaluării ofertelor depuse pe baza unui set de criterii prestabilite
de natură tehnică, administrativă ori financiară, după caz.
(4) Reglementarea detaliată a modului de desfășurare a
procedurilor de selecție competitivă sau comparativă se adoptă
prin decizie a președintelui ANCOM.
Art. 29. — (1) Costurile ocazionate de schimbarea destinației
sau reorganizarea utilizării unor benzi de frecvențe radio
determinate de acordarea unor licențe de utilizare a frecvențelor
radio prin intermediul unor proceduri de selecție vor fi suportate
din cuantumul taxei de licență menționate la art. 28 alin. (1),
precum și din alte surse de finanțare ce pot fi stabilite prin
hotărâre a Guvernului.
(2) Modul de compensare a costurilor prevăzute la alin. (1) va
fi stabilit, pentru fiecare caz în parte, prin hotărâre a Guvernului
inițiată de către Secretariatul General al Guvernului la
propunerea ANCOM.
(3) Procedurile și metodologiile de determinare și evaluare a
costurilor prevăzute la alin. (1) se stabilesc prin decizie a
președintelui ANCOM.
Art. 30. — (1) Titularii licențelor de utilizare a frecvențelor
radio datorează anual către ANCOM un tarif de utilizare a
spectrului. Individualizarea cuantumului tarifului de utilizare a
spectrului se realizează în baza alocărilor sau asignărilor de
frecvențe radio efectuate prin intermediul ori în baza licenței de
utilizare a frecvențelor radio.
(2) Tariful de utilizare a spectrului prevăzut la alin. (1), stabilit
prin decizie a președintelui ANCOM, trebuie să asigure utilizarea
optimă a frecvențelor radio și să fie obiectiv justificat,
transparent, nediscriminatoriu și proporțional cu scopul pentru
care este destinat.
Art. 31. — (1) Dreptul de utilizare a frecvențelor radio conferit
în urma unor proceduri de selecție comparativă sau competitivă
se acordă pentru o perioadă de cel mult 10 ani.
(2) Prin excepție de la prevederile alin. (1), în vederea
respectării principiilor stabilite la art. 24 alin. (2) lit. e), dreptul de
utilizare a frecvențelor radio poate fi acordat pentru o perioadă
de până la 15 ani.

MONITORUL OFICIAL AL ROMÂNIEI, PARTEA I, Nr. 925/27.XII.2011
(3) Termenul de valabilitate a licențelor de utilizare a
frecvențelor radio acordate în baza unor acte normative speciale
poate fi reînnoit de către ANCOM pentru perioade cel mult egale
cu cea inițială, dacă această măsură nu are ca efect
restrângerea, împiedicarea sau denaturarea concurenței.
(4) La prelungirea perioadei de valabilitate a licenței de
utilizare a frecvențelor radio, autoritatea de reglementare poate
revizui condițiile ce au fost avute în vedere la acordarea inițială
a licenței.
(5) În situația prevăzută la alin. (4), ANCOM informează
titularul licenței cu privire la modificările ce trebuie operate și îi
acordă acestuia un termen corespunzător în vederea
implementării acestor modificări, proporțional cu natura calitativă
sau cantitativă a acestora.
(6) Prelungirea perioadei de valabilitate a licenței de utilizare
a frecvențelor radio acordate prin procedură de selecție este
condiționată de plata către bugetul de stat a unei taxe de licență,
al cărei cuantum se stabilește, în mod individual, prin hotărâre
a Guvernului inițiată de către Secretariatul General al Guvernului
la propunerea ANCOM.
(7) Licențele aflate în curs la data intrării în vigoare
a prezentei ordonanțe de urgență nu sunt supuse
revizuirii prevăzute la alin. (4), dar pot fi reînnoite în condițiile
alin. (3)—(6).
Art. 32. — (1) Utilizarea frecvențelor radio în serviciul de
amator se realizează fără obținerea unei licențe de utilizare a
frecvențelor radio.
(2) În cadrul serviciului de amator pot opera numai persoane
autorizate, denumite radioamatori, în benzi de frecvențe radio
atribuite prin TNABF acestui serviciu de radiocomunicații, pentru
activități fără caracter comercial și în scop personal, pentru
instruire individuală, studii tehnice și intercomunicare.
(3) ANCOM asigură certificarea și autorizarea
radioamatorilor, precum și modul de utilizare a frecvențelor radio
de către aceștia în termenii și condițiile stabilite prin decizie a
președintelui ANCOM.
Art. 33. — (1) Operarea stațiilor de radiocomunicații în
serviciile mobil aeronautic și mobil aeronautic prin satelit,
serviciile mobil maritim și mobil maritim prin satelit și serviciul
radiotelefonic pe căile de navigație interioară se poate realiza
numai de către persoane care dețin nivelul de cunoștințe
necesar operării respectivelor stații.
(2) Operarea stațiilor de radiocomunicații în serviciul mobil
terestru, cu excepția operării stațiilor de radiocomunicații din
componența rețelelor publice mobile, se poate realiza numai de
către persoane care dețin nivelul de cunoștințe necesar operării
respectivelor stații.
(3) ANCOM asigură certificarea personalului prevăzut la
alin. (1) și (2) în termenii și condițiile stabilite prin decizie a
președintelui ANCOM.
Art. 34. — În cazul frecvențelor radio necesare pentru nevoile
proprii de comunicații ale ambasadelor și misiunilor diplomatice
ale altor state aflate pe teritoriul României, procedura de
obținere a dreptului de utilizare și condițiile asociate acestui
drept se stabilesc prin decizie a președintelui ANCOM, cu avizul
Ministerul Afacerilor Externe, cu respectarea procedurilor
armonizate la nivel european și a acordurilor internaționale la
care România este parte.
Art. 35. — (1) Titularul licenței de utilizare a frecvențelor radio
acordate pentru furnizarea unei rețele publice de comunicații
electronice poate cesiona dreptul de utilizare conferit prin licență
unei alte persoane autorizate în condițiile art. 6.
(2) Licența de utilizare a frecvențelor radio se poate cesiona
în integralitatea sa, numai cu acordul prealabil al ANCOM, cu
asumarea tuturor obligațiilor decurgând din aceasta, precum și
cu respectarea condițiilor prevăzute în licență cu privire la
cedarea acesteia. Orice acord având ca obiect cesionarea

15

licenței, încheiat fără obținerea acordului prealabil, este nul de
drept.
(3) ANCOM poate stabili benzi de frecvențe radio pentru care
dreptul de utilizare poate fi cesionat și parțial.
(4) ANCOM poate solicita cesionarului, anterior cesionării
dreptului, îndeplinirea anumitor condiții care să conducă la
respectarea obiectivelor avute în vedere la acordarea inițială a
dreptului.
(5) Cesionarea dreptului de utilizare a frecvențelor radio în
condițiile prevăzute la alin. (2)—(4) nu trebuie să aibă ca efect
restrângerea, împiedicarea sau denaturarea concurenței și, în
cazurile în care utilizarea frecvențelor este armonizată la nivelul
Uniunii Europene, nu trebuie să conducă la schimbarea
destinației de folosință a frecvențelor care fac obiectul licenței
într-un mod care să contravină acestei utilizări armonizate.
(6) Cesionarea dreptului de utilizare a frecvențelor radio se
aduce la cunoștința publicului de către ANCOM.
Art. 36. — ANCOM stabilește procedura administrativă de
acordare, modificare, încetare, prelungire și cesionare a
dreptului de utilizare a frecvențelor radio, precum și drepturile și
obligațiile corespunzătoare cu privire la utilizarea frecvențelor
radio.
SECȚIUNEA a 3-a
Resurse de numerotație și resurse tehnice asociate

Art. 37. — (1) ANCOM adoptă Planul național de
numerotație.
(2) Planul național de numerotație stabilește regulile de
administrare și gestionare la nivel național a resurselor de
numerotație utilizate pentru furnizarea de servicii de comunicații
electronice destinate publicului, în conformitate cu acordurile
internaționale la care România este parte.
(3) Planul național de numerotație poate fi modificat pentru
îndeplinirea obligațiilor rezultate din acordurile internaționale la
care România este parte, pentru a asigura disponibilitatea
suficientă a resurselor de numerotație ori pentru adaptarea la
evoluția serviciilor.
(4) Furnizorii de rețele publice de comunicații electronice sau
de servicii de comunicații destinate publicului au obligația să
implementeze, pe propria cheltuială, modificările aduse Planului
național de numerotație.
(5) Adoptarea măsurilor prevăzute la alin. (1) și (3) se
realizează cu respectarea procedurii de consultare publică
prevăzute la art. 135.
(6) Planul național de numerotație și orice modificări aduse
acestuia se publică, cu excepția aspectelor care pot afecta
securitatea națională, în condițiile legii.
Art. 38. — (1) ANCOM asigură punerea la dispoziție de
resurse de numerotație adecvate pentru toate categoriile de
servicii de comunicații electronice destinate publicului.
(2) Dreptul de utilizare a resurselor de numerotație se acordă
furnizorilor de servicii de comunicații electronice destinate
publicului care îndeplinesc condițiile stabilite de ANCOM.
(3) ANCOM poate stabili anumite categorii de resurse de
numerotație pentru care dreptul de utilizare se acordă și
furnizorilor de rețele publice de comunicații electronice.
(4) Numărul unic pentru apeluri de urgență 112 este alocat
administratorului Sistemului național unic pentru apeluri de
urgență.
(5) Prin reglementări secundare pot fi stabilite numere în
vederea asigurării altor servicii necesare pentru satisfacerea
interesului public care pot fi alocate unor autorități publice.
Art. 39. — (1) Administrarea și gestionarea resurselor de
numerotație trebuie să respecte principiul egalității de tratament
acordat tuturor furnizorilor de servicii de comunicații electronice
destinate publicului sau furnizorilor de rețele publice de
comunicații electronice, după caz.

16

MONITORUL OFICIAL AL ROMÂNIEI, PARTEA I, Nr. 925/27.XII.2011

(2) Furnizorii de servicii de comunicații electronice destinate
publicului cărora li s-a acordat dreptul de utilizare pentru anumite
numere sau blocuri de numere sunt obligați să aplice principiul
nediscriminării și transparenței față de alți furnizori de servicii de
comunicații electronice în privința secvențelor de numere
utilizate pentru accesul la serviciile lor.
Art. 40. — (1) Utilizarea resurselor de numerotație este
permisă numai după obținerea unei licențe acordate, conform
legii, în condiții care să asigure exploatarea lor eficientă.
(2) ANCOM stabilește procedura administrativă de acordare,
modificare, prelungire, încetare și cesionare a dreptului de
utilizare a resurselor de numerotație, precum și drepturile și
obligațiile corespunzătoare cu privire la utilizarea resurselor de
numerotație.
(3) Furnizorii de rețele publice de comunicații electronice și
furnizorii de servicii de comunicații electronice destinate
publicului au obligația de a respecta Planul național de
numerotație, precum și condițiile de utilizare a resurselor de
numerotație.
Art. 41. — (1) Licența de utilizare a resurselor de numerotație
este actul administrativ prin care ANCOM acordă unui furnizor
dreptul de a utiliza anumite numere din Planul național de
numerotație în scopul furnizării de servicii de comunicații
electronice, pentru o perioadă limitată.
(2) Licența de utilizare a resurselor de numerotație stabilește
condițiile în care titularul acesteia poate exercita dreptul
prevăzut la alin. (1). Aceste condiții trebuie să fie obiectiv
justificate în raport cu serviciul în cauză, nediscriminatorii,
proporționale și transparente.
(3) Condițiile de utilizare a resurselor de numerotație pot viza:
a) desemnarea serviciului pentru care a fost acordat dreptul
de utilizare a resurselor de numerotație, inclusiv orice cerințe
legate de furnizarea acelui serviciu, precum principiile tarifare
sau tarifele maxime care pot fi aplicate pentru apelurile către
anumite numere sau blocuri de numere, în scopul de a asigura
protejarea intereselor utilizatorilor finali;
b) utilizarea efectivă, rațională și eficientă a resurselor de
numerotație;
c) cerințe privind portabilitatea numerelor;
d) obligații referitoare la serviciile privind registrele abonaților
și la serviciile de informații privind abonații;
e) durata pentru care se acordă dreptul de utilizare, sub
rezerva modificării Planului național de numerotație;
f) cesionarea sau transferul resurselor de numerotație;
g) tariful de utilizare a resurselor de numerotație, stabilit în
conformitate cu prevederile art. 43;
h) orice obligații asumate de furnizorul în cauză în cursul unei
proceduri de selecție competitivă sau comparativă;
i) obligații care decurg din acorduri internaționale la care
România este parte privind utilizarea resurselor de numerotație.
(4) Modificarea condițiilor de utilizare a resurselor de
numerotație se realizează în cazuri justificate și cu respectarea
procedurii de consultare publică prevăzute la art. 135.
Art. 42. — (1) Acordarea licențelor de utilizare a resurselor de
numerotație se face prin intermediul unei proceduri deschise,
obiective, transparente, nediscriminatorii și proporționale, în cel
mult 3 săptămâni de la primirea unei cereri complete, însoțită
de toate documentele necesare în acest sens, în cazul
resurselor de numerotație a căror destinație a fost stabilită prin
Planul național de numerotație, cu excepția acelor licențe care
se acordă printr-o procedură de selecție competitivă sau
comparativă, pentru care termenul este de cel mult 6 săptămâni.
(2) ANCOM poate decide motivat ca alocarea anumitor
resurse de numerotație să se realizeze în urma unor proceduri
alternative, cu respectarea termenelor și principiilor prevăzute
la alin. (1).

(3) ANCOM acordă licențe de utilizare a resurselor de
numerotație ori de câte ori primește o cerere justificată în acest
sens, luând în considerare natura serviciului în cauză,
necesitatea obținerii resurselor de numerotație respective,
respectarea condițiilor de utilizare a resurselor de numerotație și
asigurarea unei utilizări eficiente a acestora, precum și
necesitatea de a satisface solicitările de resurse de numerotație
pe termen lung.
(4) După consultarea părților interesate, în condițiile legii,
ANCOM poate decide acordarea anumitor categorii de numere,
a căror valoare economică este deosebită, prin intermediul unor
proceduri de selecție competitivă sau comparativă.
Art. 43. — (1) ANCOM poate impune titularilor de licențe de
utilizare a resurselor de numerotație plata unui tarif de utilizare
a acestor resurse.
(2) Tarifele prevăzute la alin. (1) trebuie să asigure utilizarea
optimă a resurselor de numerotație, să fie obiectiv justificate,
transparente, nediscriminatorii și proporționale cu scopul pentru
care sunt destinate.
Art. 44. — (1) Resursele de numerotație prevăzute în licență
pot fi cesionate, total sau parțial, unui terț, numai cu acordul
prealabil al ANCOM și numai cu asumarea tuturor obligațiilor ce
decurg din dreptul de utilizare a resurselor de numerotație,
precum și cu respectarea condițiilor prevăzute în licență cu
privire la cesionarea acestora.
(2) Orice acord având ca obiect cesionarea dreptului de
utilizare a resurselor de numerotație încheiat fără respectarea
prevederilor alin. (1) este nul de drept.
(3) Cesionarea dreptului de utilizare a resurselor de
numerotație nu trebuie să aibă ca efect restrângerea,
împiedicarea sau denaturarea concurenței.
(4) Cesionarea dreptului de utilizare a resurselor de
numerotație se aduce la cunoștința publicului de către ANCOM.
Art. 45. — (1) Dreptul de utilizare a resurselor tehnice
necesare în vederea furnizării serviciilor de comunicații
electronice destinate publicului sau operării rețelelor publice de
comunicații electronice se acordă numai de către ANCOM.
(2) Autoritatea de reglementare stabilește procedura de
acordare, modificare, încetare și cesionare a dreptului de
utilizare a codurilor de identificare, semnalizare și rutare, fără a
se limita doar la acestea, precum și drepturile și obligațiile
titularilor dreptului de utilizare a acestor resurse tehnice.
CAPITOLUL IV
Securitatea și integritatea rețelelor
și serviciilor de comunicații electronice
Art. 46. — (1) Furnizorii de rețele publice de comunicații
electronice sau de servicii de comunicații electronice destinate
publicului au obligația de a lua toate măsurile tehnice și
organizatorice adecvate pentru a administra riscurile care pot
afecta securitatea rețelelor și serviciilor.
(2) Măsurile luate potrivit alin. (1) trebuie să asigure un nivel
de securitate corespunzător riscului identificat și să prevină sau
să minimizeze impactul incidentelor de securitate asupra
utilizatorilor și rețelelor interconectate, având în vedere cele mai
noi tehnologii.
(3) Furnizorii de rețele publice de comunicații electronice au
obligația de a lua măsurile necesare pentru a garanta
integritatea rețelelor și pentru a asigura continuitatea furnizării
serviciilor prin intermediul acestor rețele.
(4) Acolo unde este cazul, furnizorii de rețele publice de
comunicații electronice sau de servicii de comunicații electronice
destinate publicului colaborează pentru implementarea
măsurilor prevăzute de prezentul articol.
Art. 47. — (1) Furnizorii de rețele publice de comunicații
electronice sau de servicii de comunicații electronice destinate
publicului au obligația de a notifica ANCOM, în cel mai scurt

MONITORUL OFICIAL AL ROMÂNIEI, PARTEA I, Nr. 925/27.XII.2011
timp, cu privire la orice încălcare a securității sau pierdere a
integrității care are un impact semnificativ asupra furnizării
rețelelor sau serviciilor.
(2) ANCOM poate informa publicul cu privire la existența
cazului prevăzut la alin. (1) sau poate solicita furnizorului să
informeze publicul cu privire la existența acestui caz, atunci când
consideră că este în interesul public.
(3) Acolo unde consideră necesar, ANCOM informează
autoritățile naționale de reglementare în comunicații din alte
state membre ale Uniunii Europene și Agenția Europeană pentru
Securitatea Rețelelor Informatice și a Datelor cu privire la
încălcarea securității rețelelor și serviciilor sau pierderea
integrității rețelelor.
(4) ANCOM transmite anual un raport succint Comisiei
Europene și Agenției Europene pentru Securitatea Rețelelor
Informatice și a Datelor cu privire la notificările primite potrivit
alin. (1) și măsurile adoptate în aceste cazuri.
Art. 48. — ANCOM poate stabili modalitatea de
implementare a dispozițiilor art. 46 și 47, cu respectarea
procedurii de consultare publică prevăzute la art. 135.
Art. 49. — (1) În vederea aplicării prevederilor prezentului
capitol, ANCOM poate solicita furnizorilor de rețele publice de
comunicații electronice sau de servicii de comunicații electronice
destinate publicului:
a) să furnizeze toate informațiile necesare evaluării securității
și integrității rețelelor și serviciilor, inclusiv politicile interne de
securitate aplicabile;
b) să se supună, pe cheltuiala proprie, unui audit de
securitate realizat de un organism independent sau de o altă
autoritate competentă și să transmită ANCOM rezultatele
auditului.
(2) ANCOM poate verifica și evalua măsurile stabilite de
furnizori pentru a garanta securitatea și integritatea rețelelor și
serviciilor, precum și respectarea acestora în cazurile de
încălcare a securității rețelelor și serviciilor sau pierdere a
integrității rețelelor, putând impune măsuri în acest sens.
CAPITOLUL V
Drepturile utilizatorilor finali
SECȚIUNEA 1
Contractele

Art. 50. — (1) Contractele încheiate de consumatori pentru a
beneficia de servicii de acces și conectare la rețele publice de
comunicații electronice ori de servicii de comunicații electronice
destinate publicului pot fi încheiate pentru o perioadă
contractuală inițială de cel mult 24 de luni.
(2) Consumatorilor li se va oferi și posibilitatea de a încheia
contracte pentru a beneficia de serviciile prevăzute la alin. (1) cu
o durată de cel mult 12 luni.
(3) La cerere, alți utilizatori finali pot încheia contracte în
condițiile alin. (1) și (2) și ale art. 51.
(4) Contractelor reglementate de prezenta secțiune li se
aplică în mod corespunzător prevederile Ordonanței Guvernului
nr. 21/1992 privind protecția consumatorilor, republicată, cu
modificările și completările ulterioare, precum și celelalte acte
normative din domeniul protecției consumatorilor.
PARAGRAFUL 1
Cadrul general

Art. 51. — (1) Contractele încheiate de consumatori pentru a
beneficia de servicii de acces și conectare la rețele publice de
comunicații electronice ori de servicii de comunicații electronice
destinate publicului vor conține, într-o formă clară, inteligibilă și
ușor accesibilă, următoarele clauze minime privitoare la:
a) datele de identificare a furnizorului;
b) serviciile furnizate;

17

c) în cazul contractelor încheiate pentru furnizarea de servicii
de telefonie destinate publicului, opțiunea abonatului de a
include sau de a nu include datele sale cu caracter personal în
baze de date în vederea furnizării de servicii de informații privind
abonații sau de registre ale abonaților, precum și, în cazul în
care acesta optează pentru includerea în registrul abonaților,
indicarea datelor în cauză;
d) prețurile și tarifele aferente fiecărui serviciu sau produs
contractat împreună cu serviciul, modul de aplicare a acestora,
modalitățile prin care pot fi obținute informații actualizate privind
totalitatea tarifelor practicate, modalitățile de plată, precum și
precizarea dacă există eventuale diferențe de cost datorate
modalităților diferite de plată;
e) durata contractului, condițiile privind reînnoirea și
încetarea furnizării serviciilor și a contractului, precum și
condițiile în care operează suspendarea furnizării serviciului;
f) despăgubirile aplicabile și procedura de acordare a
acestora în cazul nerespectării nivelurilor de calitate convenite
și a celorlalte clauze contractuale;
g) metodele prin care se poate iniția procedura de
soluționare a litigiilor prevăzută la art. 118;
h) categoriile de măsuri ce pot fi luate de furnizori în cazul
apariției unor incidente, amenințări și vulnerabilități privind
securitatea sau integritatea rețelei sau serviciilor.
(2) Clauza prevăzută la alin. (1) lit. b) va stabili, printre altele:
a) dacă se oferă sau nu acces la numărul unic pentru apeluri
de urgență 112 și dacă este transmisă informația de localizare
a apelantului pentru asigurarea serviciilor de urgență, precum
și dacă există limitări în ceea ce privește accesul la numărul unic
pentru apeluri de urgență 112, realizat potrivit prevederilor
art. 70;
b) informații privind orice alte condiții care limitează accesul
sau utilizarea anumitor servicii și aplicații;
c) nivelurile minime de calitate a serviciilor oferite, incluzând
cel puțin termenul de conectare inițială la rețeaua și/sau
serviciile oferite de furnizor, termenul de remediere a
deranjamentelor, termenul de soluționare a reclamațiilor, precum
și, dacă este cazul, nivelul minim al altor parametri de calitate
stabiliți de ANCOM;
d) informații privind procedurile de măsurare și gestionare a
traficului în scopul de a evita congestionarea segmentelor de
rețea sau utilizarea acestora la capacitate maximă, precum și
privind impactul acestor proceduri asupra calității serviciului;
e) tipurile de servicii de asistență tehnică și de servicii de
relații cu clienții oferite, precum și modalitățile prin care aceste
servicii pot fi contactate;
f) dacă este cazul, restricțiile impuse de furnizor în ceea ce
privește utilizarea echipamentului terminal.
(3) Clauza prevăzută la alin. (1) lit. e) include, atunci când
este cazul:
a) durata contractuală minimă sau perioada minimă de
utilizare a serviciilor pentru a beneficia de anumite promoții sau
avantaje;
b) orice tarife legate de asigurarea portabilității numerelor și
a altor identificatori;
c) toate sumele datorate de abonați la încetarea contractului,
inclusiv, dacă este cazul, recuperarea anumitor costuri legate
de echipamentul terminal contractat.
(4) Contractele prevăzute la alin. (1), cu excepția celor privind
serviciile furnizate prin intermediul cartelelor preplătite sau al
altor mijloace de plată asimilate, se încheie în scris, pe hârtie
sau alt suport durabil, vizibil și ușor de citit, cu un font având
mărimea de cel puțin 12p, sau, după caz, prin mijloace de
comunicație la distanță, cu respectarea condițiilor prevăzute de
lege. În cazul contractelor încheiate în scris, culoarea de fond a
hârtiei trebuie să fie în contrast cu cea a fontului utilizat.

18

MONITORUL OFICIAL AL ROMÂNIEI, PARTEA I, Nr. 925/27.XII.2011

(5) La momentul achiziționării serviciilor pentru care plata se
face în avans, se pun la dispoziția utilizatorilor finali condițiile
generale privind furnizarea acestora, care vor conține
informațiile corespunzătoare clauzelor minime prevăzute la
alin. (1)—(3) și vor fi redactate în scris, pe hârtie sau alt suport
durabil, vizibil și ușor de citit, iar culoarea de fond a hârtiei
trebuie să fie în contrast cu cea a fontului utilizat.
(6) ANCOM poate solicita includerea în contractele prevăzute
la alin. (1) a informațiilor furnizate în acest scop de către
autoritățile publice competente referitoare la utilizarea rețelelor
și serviciilor de comunicații electronice în scopul implicării în
activități ilegale sau în scopul diseminării de conținut dăunător,
precum și a informațiilor referitoare la mijloacele de protecție
împotriva riscurilor la adresa siguranței personale, a vieții private
și a prelucrării datelor cu caracter personal, menționate la art. 60
alin. (11), relevante pentru serviciile furnizate.
(7) În cazul în care contractul încheiat prevede pentru
furnizor posibilitatea modificării unilaterale, acesta este obligat
să notifice în avans abonatul cu privire la intenția sa, astfel încât
acesta să beneficieze de un termen de cel puțin 30 de zile
pentru exercitarea dreptului de denunțare unilaterală a
contractului, în cazul în care nu este de acord cu modificările
propuse, fără plata niciunor penalități sau despăgubiri.
(8) Notificarea se va realiza prin mijloace care să asigure
transmiterea acesteia către fiecare abonat.
(9) În cuprinsul notificării se va prevedea expres dreptul
abonatului de a denunța unilateral contractul în condițiile
prevăzute la alin. (7).
(10) În cazul în care consideră că furnizorii nu
implementează în mod corespunzător prevederile alin. (7)—(9),
ANCOM va stabili, prin decizie a președintelui ANCOM, formatul
și modalitățile de transmitere a notificării.
PARAGRAFUL 2
Încheierea contractelor la distanță

Art. 52. — (1) Prevederile Ordonanței Guvernului
nr. 130/2000 privind protecția consumatorilor la încheierea și
executarea contractelor la distanță, republicată, cu modificările
ulterioare, nu se aplică în ceea ce privește contractele
reglementate de prezentul paragraf.
(2) Prevederile prezentului paragraf se completează cu cele
ale Legii nr. 365/2002, republicată.
Art. 53. — (1) Înainte de încheierea unui contract la distanță,
utilizatorul final trebuie să fie informat, în timp util și în mod clar,
corect și complet, cel puțin asupra următoarelor elemente:
a) datele de identificare a furnizorului, iar, în cazul
convorbirilor telefonice, și scopul comercial al comunicării;
b) caracteristicile esențiale ale serviciilor oferite, precum și
perioada de valabilitate a ofertei sau a tarifelor;
c) contravaloarea planului tarifar, precizând numărul de
minute, creditul sau traficul de date inclus, dacă este cazul,
extraopțiunile disponibile și contravaloarea acestora, tarifele
pentru apeluri și pentru minutele ori traficul de date suplimentar,
după caz, tariful de conectare sau instalare, precum și valoarea
totală aferentă întregii perioade contractuale inițiale, cu toate
taxele incluse;
d) condițiile de utilizare a minutelor incluse, a creditului sau
a traficului inclus, după caz;
e) dacă este cazul, prețul echipamentului terminal oferit,
modalitățile de efectuare a plății, precum și modalitatea și
costurile de livrare a acestuia;
f) data la care este considerat încheiat contractul, în condițiile
alin. (2);
g) data activării serviciului contractat, precum și, în cazul
livrării unor echipamente terminale, data livrării acestora;

h) dacă este cazul, durata contractuală minimă, precum și
condițiile de încetare a contractului înainte de termen și
penalitățile aplicabile;
i) dreptul de a denunța unilateral contractul și termenul de
exercitare a acestuia;
j) modalitățile prin care pot fi obținute informații detaliate
privind oferta comercială a furnizorului.
(2) Dacă părțile nu au convenit altfel, data încheierii
contractului la distanță este data primirii de către utilizatorul final
a mesajului de confirmare referitor la comanda sa.
Art. 54. — Utilizatorului final trebuie să i se transmită în scris,
în formă tipărită sau pe un alt suport durabil la dispoziția sa și la
care acesta are acces, sau, dacă se solicită astfel, în formă
electronică, cel mai târziu în termen de 5 zile lucrătoare de la
data încheierii contractului, următoarele informații:
a) informațiile prevăzute la art. 53 alin. (1):
b) informațiile prevăzute la art. 51 alin. (1)—(3), suplimentare
față de cele prevăzute la lit. a);
c) condițiile de exercitare a dreptului de denunțare
unilaterală, în conformitate cu art. 55;
d) condițiile de returnare a echipamentelor, în cazul în care
utilizatorul final își exercită dreptul de denunțare unilaterală,
potrivit art. 55;
e) adresa, numărul de telefon sau fax, precum și adresa de
e-mail la care utilizatorul final poate depune o reclamație;
f) informațiile privind service-ul postvânzare;
g) garanțiile oferite pentru echipamentele terminale livrate.
Art. 55. — (1) Utilizatorul final are dreptul de a denunța
unilateral contractul încheiat la distanță, fără plata vreunor
penalități sau despăgubiri și fără invocarea vreunui motiv, în
termen de 14 zile lucrătoare.
(2) Termenul prevăzut la alin. (1) începe să curgă:
a) în cazul furnizării de servicii, de la data încheierii
contractului sau de la data transmiterii informațiilor prevăzute la
art. 54, dacă aceasta este ulterioară încheierii contractului, cu
condiția ca transmiterea să fie efectuată în interiorul termenului
de 90 de zile prevăzut la alin. (3);
b) în cazul în care furnizarea serviciului include și livrarea
unui echipament terminal, de la data livrării acestuia.
(3) Prin excepție de la alin. (1), în cazul în care informațiile
prevăzute la art. 54 nu au fost transmise utilizatorului final,
termenul în care utilizatorul final are dreptul de a denunța
unilateral contractul încheiat la distanță, fără plata vreunor
penalități sau despăgubiri și fără invocarea vreunui motiv este
de 90 de zile și începe să curgă de la data încheierii contractului
sau, după caz, de la data livrării echipamentului terminal.
(4) Dacă, în perioada prevăzută la alin. (3), informațiile
prevăzute la art. 54 sunt transmise utilizatorului final, termenul
de 14 zile lucrătoare pentru denunțarea unilaterală a contractului
începe să curgă din acel moment.
(5) În cazul în care utilizatorul final decide să denunțe
unilateral contractul în condițiile alin. (1) și utilizează serviciul
înainte să își exercite acest drept, acesta va achita
contravaloarea serviciilor de care a beneficiat în perioada dintre
data activării serviciului și data încetării contractului și, dacă este
cazul, costurile directe ale returnării echipamentului terminal.
(6) Fără a aduce atingere prevederilor alin. (5), în cazul în
care utilizatorul final își exercită dreptul de denunțare unilaterală
potrivit dispozițiilor prezentului articol și, după caz, returnează
echipamentul terminal în condițiile stabilite de furnizor, acesta
din urmă are obligația să ramburseze sumele plătite de
utilizatorul final în avans, fără a-i solicita acestuia cheltuielile
aferente rambursării sumelor. Rambursarea sumelor se va face
în cel mult 30 de zile de la data denunțării unilaterale a
contractului de către utilizatorul final.
Art. 56. — Sarcina probei privind îndeplinirea obligațiilor de
informare a utilizatorului final, existența consimțământului

MONITORUL OFICIAL AL ROMÂNIEI, PARTEA I, Nr. 925/27.XII.2011
utilizatorului final la încheierea contractului, precum și sarcina
verificării ori stabilirii identității utilizatorului final cu care este
încheiat contractul la distanță revin furnizorului de rețele publice
de comunicații electronice sau de servicii de comunicații
electronice destinate publicului.
Art. 57. — (1) Cu excepția cazului în care părțile au convenit
altfel, începerea furnizării serviciului și, după caz, livrarea
echipamentului terminal se realizează în termen de cel mult
30 de zile de la data încheierii contractului.
(2) În cazul în care nu poate executa contractul în cauză
deoarece serviciul sau echipamentul respectiv nu este
disponibil, furnizorul trebuie să informeze utilizatorul final despre
această indisponibilitate, precum și, dacă este cazul, să
ramburseze sumele deja achitate de utilizatorul final în termen
de cel mult 30 de zile de la data informării cu privire la
indisponibilitate.
Art. 58. — (1) În cazul furnizării de servicii sau livrării de
echipamente terminale fără consimțământul utilizatorului final,
acesta este exonerat de efectuarea oricărei contraprestații.
(2) Lipsa răspunsului din partea utilizatorului final nu poate fi
considerată consimțământ.
(3) În cazul prevăzut la alin. (1), cheltuielile de returnare a
echipamentului terminal sunt suportate de către furnizor.
Art. 59. — Sunt considerate mijloace de comunicație la
distanță, printre altele, următoarele:
a) imprimatul neadresat;
b) imprimatul adresat;
c) scrisoarea tipizată;
d) publicitatea tipărită cu bon de comandă;
e) catalogul;
f) telefonul cu intervenție umană;
g) telefonul fără intervenție umană (automat de apel,
audiotext);
h) videofonul (telefon cu imagine);
i) videotextul (microordinator, ecran tv cu tastatură sau ecran
tactil);
j) mijloacele electronice;
k) telecopiatorul (fax).
SECȚIUNEA a 2-a
Transparența

Art. 60. — (1) Furnizorii de rețele publice de comunicații
electronice și furnizorii de servicii de comunicații electronice
destinate publicului au obligația de a pune la dispoziția publicului
informații transparente, comparabile, adecvate și actualizate
privind prețurile și tarifele aplicabile, sumele percepute la
momentul încetării contractului, dacă este cazul, precum și
celelalte condiții privind accesul la serviciile oferite și utilizarea
acestora, pentru a asigura posibilitatea utilizatorilor finali de a
decide în cunoștință de cauză.
(2) Informațiile prevăzute la alin. (1) vor privi:
a) datele de identificare a furnizorului;
b) serviciile oferite;
c) mecanismele de soluționare a litigiilor, inclusiv cele puse
la dispoziție de furnizori;
d) asigurarea unor servicii din sfera serviciului universal,
inclusiv, dacă este cazul, facilitățile și serviciile prevăzute la
art. 84 alin. (3)—(12).
(3) Informațiile prevăzute la alin. (2) lit. b) vor fi detaliate în
ceea ce privește:
a) descrierea serviciilor oferite;
b) tarifele de conectare, acces și utilizare, întreținere și
reparații, facilitățile tarifare standard, sistemele de tarifare
speciale și particularizate pentru un anumit tip de utilizator sau
de necesități, precum și orice alte tarife, inclusiv cele legate de
echipamentul terminal;

19

c) cazurile, procedura de acordare și modul de calcul al
despăgubirilor sau al sumelor de restituit utilizatorilor finali;
d) tipurile de servicii de asistență tehnică oferite;
e) termenii și condițiile contractuale standard, durata
contractuală minimă, dacă este cazul, condițiile de încetare a
contractului, precum și, acolo unde este cazul, procedurile și
tarifele legate în mod direct de portabilitatea numerelor și a altor
identificatori.
(4) Informațiile vor fi aduse la cunoștința publicului într-o
formă clară, accesibilă și comprehensibilă.
(5) ANCOM poate detalia categoriile de informații prevăzute
la alin. (1) și poate stabili în legătură cu acestea informații
suplimentare care trebuie aduse la cunoștința publicului, precum
și modalitățile în care aceste informații vor fi publicate.
(6) ANCOM poate oferi în mod direct sau prin intermediul
unor terți informații comparative privind tarifele și condițiile de
furnizare a serviciilor de comunicații electronice destinate
publicului.
(7) Alte persoane au dreptul de a utiliza, în mod gratuit,
informațiile publicate de furnizorii de rețele publice de
comunicații electronice și de furnizorii de servicii de comunicații
electronice destinate publicului, în scopul de a oferi ghiduri
comparative privind tarifele și condițiile de furnizare a serviciilor
de comunicații electronice destinate publicului sau aplicații
similare.
(8) ANCOM poate impune furnizorilor de rețele publice de
comunicații electronice și de servicii de comunicații electronice
destinate publicului următoarele obligații:
a) să informeze abonații cu privire la tarifele speciale
aplicabile pentru accesul la anumite numere sau servicii; pentru
anumite categorii de servicii, ANCOM poate impune ca
informațiile referitoare la tarif să fie furnizate imediat înainte de
realizarea conexiunii apelului;
b) să informeze abonații despre orice modificare privind
accesul la numărul unic pentru apeluri de urgență sau
asigurarea informațiilor de localizare a apelantului, în cadrul
serviciilor la care aceștia au subscris;
c) să informeze abonații cu privire la orice modificare a
condițiilor ce limitează accesul sau utilizarea anumitor servicii
sau aplicații, acolo unde astfel de condiții sunt permise de cadrul
legal;
d) să pună la dispoziția publicului informații referitoare la
procedurile de măsurare și gestionare a traficului pentru a evita
congestionarea unor segmente de rețea sau utilizarea acestora
la capacitate maximă, precum și la impactul acestor proceduri
asupra calității serviciului;
e) să informeze abonații cu privire la dreptul de a opta pentru
includerea sau neincluderea datelor lor cu caracter personal în
baze de date în vederea furnizării de servicii de informații privind
abonații sau de registre ale abonaților, precum și, în cazul în
care abonații optează pentru includere, de a stabili datele cu
caracter personal ce vor fi incluse, în conformitate cu prevederile
legislației în domeniul prelucrării datelor cu caracter personal;
f) să informeze în mod detaliat, într-o formă accesibilă și cu
regularitate abonații cu dizabilități cu privire la serviciile sau
echipamentele care le sunt destinate.
(9) Din proprie inițiativă sau la solicitarea autorităților publice
competente, ANCOM poate solicita furnizorilor de rețele publice
de comunicații electronice și furnizorilor de servicii de
comunicații electronice destinate publicului să pună la dispoziția
publicului informații de interes general, prin aceleași modalități
utilizate în comunicarea cu propriii abonați.
(10) Furnizorii de rețele publice de comunicații electronice și
furnizorii de servicii de comunicații electronice destinate
publicului au obligația să pună la dispoziția publicului, în mod
gratuit, informațiile prevăzute la alin. (9), în condițiile stabilite de
ANCOM.

20

MONITORUL OFICIAL AL ROMÂNIEI, PARTEA I, Nr. 925/27.XII.2011

(11) Solicitările autorităților publice competente, prevăzute la
alin. (9), vor fi transmise ANCOM într-o formă standardizată și
vor cuprinde, în special:
a) cele mai frecvente modalități de utilizare a serviciilor de
comunicații electronice în scopul angajării în activități ilicite sau
diseminării de conținut dăunător, în special în cazul în care astfel
de activități pot aduce atingere drepturilor și libertăților
cetățenilor, inclusiv drepturilor de proprietate intelectuală și
drepturilor conexe, precum și consecințele juridice ale încălcării
acestora;
b) mijloacele de protecție împotriva riscurilor la adresa
siguranței personale, a vieții private și a datelor cu caracter
personal, aferente utilizării serviciilor de comunicații electronice.
Art. 61. — (1) ANCOM poate impune furnizorilor de rețele
publice de comunicații electronice și furnizorilor de servicii de
comunicații electronice destinate publicului, după parcurgerea
procedurii de consultare prevăzute la art. 135, obligația de a
publica informații comparabile, adecvate și actualizate privind
calitatea serviciilor oferite, precum și măsurile adoptate pentru
a asigura accesul în condiții echivalente al utilizatorilor finali cu
dizabilități. La cererea ANCOM, aceste informații îi vor fi
furnizate înainte de a fi publicate.
(2) ANCOM poate stabili conținutul, forma și modalitatea în
care informațiile prevăzute la alin. (1) vor fi publicate, pentru a
se asigura că utilizatorii finali, inclusiv cei cu dizabilități,
beneficiază de informații complete, corecte, comparabile și ușor
accesibile.
(3) ANCOM poate stabili parametrii de calitate ce urmează să
fie măsurați și orice alte elemente necesare pentru evaluarea
calității serviciilor oferite, inclusiv eventuale mecanisme de
certificare a calității, ținând cont, dacă este cazul, de indicatorii
de calitate, definițiile și metodele de măsurare prevăzute în
anexa nr. 1.
(4) Pentru a preveni degradarea serviciului și obstrucționarea
sau încetinirea traficului prin rețele, ANCOM poate impune
furnizorilor de rețele publice de comunicații electronice și
furnizorilor de servicii de comunicații electronice destinate
publicului un set minim de cerințe privind calitatea serviciului.
(5) Înainte de adoptarea măsurilor prevăzute la alin. (4),
ANCOM va transmite Comisiei Europene și Organismului
autorităților europene de reglementare în domeniul
comunicațiilor electronice, denumit în continuare OAREC, un
rezumat al motivelor acțiunii, măsurile propuse și obiectivele
urmărite.
(6) ANCOM poate adopta măsura prevăzută la alin. (4), cu
luarea în considerare a observațiilor și recomandărilor Comisiei
Europene.
SECȚIUNEA a 3-a
Disponibilitatea serviciilor și echipamentelor

Art. 62. — (1) Furnizorii de servicii de telefonie destinate
publicului prin intermediul rețelelor publice de comunicații
electronice fixe și mobile au obligația de a lua toate măsurile
necesare pentru a asigura disponibilitatea maximă a acestor
servicii, în caz de perturbare gravă a funcționării rețelei sau în
caz de forță majoră.
(2) Furnizorii de servicii de telefonie destinate publicului și
furnizorii de rețele publice de comunicații electronice au obligația
de a lua toate măsurile necesare pentru a asigura în mod
neîntrerupt posibilitatea efectuării de apeluri de urgență.
(3) ANCOM poate să impună furnizorilor de rețele publice de
comunicații electronice și furnizorilor de servicii de telefonie
destinate publicului măsurile minime pe care aceștia trebuie să
le ia în vederea îndeplinirii în mod corespunzător a obligațiilor
care le revin în temeiul alin. (1) și (2).
Art. 63. — (1) ANCOM ia măsuri specifice, acolo unde este
cazul, pentru a asigura accesul și posibilitatea utilizatorilor finali

cu dizabilități de a beneficia de servicii de comunicații
electronice destinate publicului adaptate nevoilor lor și în condiții
echivalente celor de care beneficiază ceilalți utilizatori finali.
(2) ANCOM poate lua măsuri specifice pentru a se asigura că
utilizatorii finali cu dizabilități beneficiază de posibilitatea alegerii
furnizorilor de servicii de comunicații electronice destinate
publicului, precum și a serviciilor oferite de aceștia, în condiții
echivalente cu cele disponibile pentru majoritatea utilizatorilor
finali.
(3) În scopul de a stabili și de a implementa măsuri specifice
pentru utilizatorii finali cu dizabilități, ANCOM poate adopta
măsuri pentru a încuraja punerea la dispoziția acestora a unor
echipamente terminale care oferă servicii și funcții adaptate
nevoilor acestora.
Art. 64. — În scopul promovării liberei circulații a informațiilor,
pluralismului media și diversității culturale, ANCOM poate
adopta măsuri pentru a încuraja:
a) furnizorii de servicii de televiziune digitală interactivă
destinate publicului prin intermediul platformelor de televiziune
digitală interactivă, indiferent de modul de transmisie, să
utilizeze interfețe deschise de programare a aplicației;
b) furnizorii de echipamente de televiziune digitală avansată
instalate în vederea recepționării serviciilor de televiziune
digitală interactivă prin intermediul platformelor de televiziune
digitală interactivă să asigure conformitatea cu o interfață
deschisă de programare a aplicației, cu respectarea cerințelor
minimale prevăzute în specificațiile sau standardele tehnice
relevante.
Art. 65. — Fără a aduce atingere măsurilor ce pot fi dispuse
de ANCOM în conformitate cu prevederile art. 100 alin. (2) lit. c),
proprietarii interfețelor de programare a aplicației cooperează
cu furnizorii de servicii de televiziune digitală interactivă, punând
la dispoziția acestora, în condiții echitabile, rezonabile și
nediscriminatorii
și
în
schimbul
unei
remunerații
corespunzătoare, informațiile necesare pentru a permite
acestora să ofere toate serviciile care se bazează pe interfețele
de programare a aplicațiilor într-o formă complet funcțională.
Art. 66. — Toate echipamentele destinate consumatorilor
care permit recepționarea semnalelor de televiziune digitală
convenționale vândute, închiriate sau puse la dispoziție în
oricare alt mod, capabile să decodeze semnalele digitale de
televiziune, trebuie să posede următoarele capabilități:
a) să permită decodarea acestor semnale conform
algoritmului comun european de codare, administrat de o
organizație europeană de standardizare recunoscută;
b) să reproducă semnalele care au fost transmise în clar, cu
condiția ca, în cazul în care un astfel de echipament este
închiriat, locatarul să respecte contractul de locațiune încheiat.
Art. 67. — Orice receptor de televiziune analogic cu un ecran
cu afișaj integral, cu o diagonală vizibilă mai mare de 42 cm,
introdus pe piață în vederea vânzării sau închirierii, trebuie să fie
dotat cu cel puțin un conector exterior de interfață, standardizat
de o organizație europeană de standardizare recunoscută, care
să permită conectarea simplă a echipamentelor periferice, în
special a decodoarelor suplimentare și a receptoarelor digitale.
Art. 68. — (1) Orice receptor de televiziune digital cu un
ecran cu afișaj integral, cu o diagonală vizibilă mai mare de
30 cm, introdus pe piață în vederea vânzării sau închirierii,
trebuie să fie dotat cu cel puțin un conector exterior de interfață,
care să permită conectarea simplă a echipamentelor periferice
și să fie capabil să transfere toate elementele unui semnal digital
de televiziune, inclusiv informațiile privind serviciile interactive
și de acces restricționat.
(2) Conectorul exterior de interfață prevăzut la alin. (1)
trebuie să fie standardizat de o organizație europeană de
standardizare recunoscută sau conform unui standard adoptat
de o asemenea organizație ori conform unei specificații
acceptate de întregul sector industrial în cauză.

MONITORUL OFICIAL AL ROMÂNIEI, PARTEA I, Nr. 925/27.XII.2011
Art. 69. — (1) Toți abonații la serviciile de telefonie destinate
publicului au dreptul de a fi incluși în baze de date în vederea
furnizării serviciilor de informații privind abonații sau a registrelor
abonaților prevăzute la art. 80 și de a le fi puse informațiile
proprii la dispoziția furnizorilor de servicii de informații privind
abonații sau de registre ale abonaților, în conformitate cu
dispozițiile alin. (2).
(2) Furnizorii de servicii de comunicații electronice destinate
publicului care atribuie numere de telefon abonaților au obligația
de a pune la dispoziție furnizorilor de servicii de informații privind
abonații sau de registre ale abonaților, la cererea rezonabilă a
acestora, toate informațiile relevante, într-o formă convenită cu
solicitantul, în condiții echitabile, obiective, orientate către costuri
și nediscriminatorii.
(3) Toți utilizatorii finali care beneficiază de servicii de
telefonie destinate publicului au dreptul de acces la serviciile de
informații privind abonații.
(4) ANCOM poate impune în sarcina furnizorilor care
controlează accesul la utilizatorii finali, cu respectarea principiilor
obiectivității, echitabilității, nediscriminării și transparenței,
obligații și condiții cu privire la disponibilitatea accesului la
serviciile de informații privind abonații, în conformitate cu
dispozițiile art. 100.
(5) Utilizatorii finali au dreptul de a accesa, în mod direct,
vocal sau prin intermediul mesajelor scurte scrise, serviciile de
informații privind abonații furnizate în alte state membre ale
Uniunii Europene, în condițiile stabilite la art. 73.
(6) Prevederile prezentului articol nu aduc atingere
dispozițiilor legale din domeniul prelucrării datelor cu caracter
personal și protecției vieții private.
Art. 70. — (1) Toți utilizatorii finali ai serviciilor prevăzute la
alin. (2), inclusiv utilizatorii de posturi telefonice publice cu plată,
au dreptul de a iniția, în mod gratuit și fără a folosi niciun mijloc
de plată, apeluri către numărul unic pentru apeluri de urgență
112.
(2) ANCOM ia măsurile necesare pentru a se asigura că
furnizorii de servicii de comunicații electronice destinate
publicului care asigură servicii de originare a apelurilor către un
număr sau numere din Planul național de numerotație oferă
acces utilizatorilor finali la numărul unic pentru apeluri de
urgență 112.
(3) Apelurile către numărul unic pentru apeluri de urgență 112
trebuie să fie tratate și să primească un răspuns adecvat,
conform cadrului legislativ național privind organizarea și
funcționarea Sistemului național unic pentru apeluri de urgență.
(4) Furnizorii de rețele publice de comunicații electronice au
obligația de a asigura rutarea apelurilor către numărul unic
pentru apeluri de urgență 112, conform cadrului legislativ
național privind organizarea și funcționarea Sistemului național
unic pentru apeluri de urgență, indiferent dacă aceste apeluri
sunt inițiate în rețeaua proprie sau în alte rețele publice de
comunicații electronice. Rutarea apelurilor către numărul unic
pentru apeluri de urgență 112 va fi asigurată cu prioritate și la un
grad de serviciu acceptat conform prevederilor art. 21 din
Ordonanța de urgență a Guvernului nr. 34/2008, aprobată cu
modificări și completări prin Legea nr. 160/2008.
(5) Apelurile de urgență inițiate de la echipamentele terminale
ale utilizatorilor aflați într-o zonă din afara ariei de acoperire a
propriei rețele vor fi preluate de către furnizorii de servicii de
comunicații electronice la puncte mobile destinate publicului
care asigură furnizarea serviciului în acea zonă, cu condiția ca
echipamentul terminal să fie compatibil din punct de vedere
tehnic cu rețeaua din zona respectivă.
(6) Furnizorii de servicii de comunicații electronice destinate
publicului au obligația de a lua măsuri astfel încât utilizatorii finali
cu dizabilități să beneficieze de acces la numărul unic pentru

21

apeluri de urgență 112 în condiții echivalente celor de care
beneficiază ceilalți utilizatori finali.
(7) ANCOM poate stabili măsurile pe care furnizorii de servicii
de comunicații electronice destinate publicului trebuie să le ia în
vederea asigurării respectării prevederilor alin. (6).
(8) ANCOM ia măsuri în vederea facilitării accesului
utilizatorilor finali cu dizabilități din străinătate la serviciile de
urgență atunci când aceștia călătoresc în România, având în
vedere îndeosebi standardele sau specificațiile relevante
prevăzute la art. 8 din Ordonanța de urgență a Guvernului
nr. 22/2009, aprobată prin Legea nr. 113/2010, cu modificările
ulterioare.
(9) Furnizorii prevăzuți la alin. (2) au obligația de a pune la
dispoziția administratorului Sistemului național unic pentru
apeluri de urgență, în mod gratuit, informații de localizare a
apelantului la momentul inițierii apelului către numărul unic
pentru apeluri de urgență 112.
(10) ANCOM stabilește condițiile de furnizare a informațiilor
de localizare a apelantului potrivit alin. (9), astfel încât să se
asigure acuratețea și fiabilitatea acestora.
(11) ANCOM ia măsurile necesare pentru a asigura
informarea corespunzătoare a publicului cu privire la existența
și utilizarea numărului unic pentru apeluri de urgență 112,
inclusiv prin inițiative care vizează în mod specific persoanele
care călătoresc între statele membre ale Uniunii Europene.
Art. 71. — (1) Prefixul internațional este ă00”.
(2) Apelurile între puncte geografice apropiate, aflate de o
parte și de alta a frontierei de stat a României, pot fi efectuate
pe baza unor acorduri speciale.
(3) Furnizorii de servicii de comunicații electronice destinate
publicului au obligația de a informa în mod prompt și complet
utilizatorii finali din locațiile respective despre existența și
conținutul acordurilor menționate la alin. (2).
(4) Furnizorii de servicii de telefonie destinate publicului care
permit efectuarea de apeluri internaționale au obligația de a
transmite la destinație toate apelurile efectuate către și dinspre
Spațiul european de numerotație telefonică, la tarife cu
amănuntul similare cu cele aplicate pentru apelurile către și
dinspre alte state membre ale Uniunii Europene.
Art. 72. — (1) Numerele naționale scurte de forma 116(xyz)
sunt rezervate pentru furnizarea serviciilor armonizate cu
caracter social la nivel european.
(2) ANCOM ia măsurile necesare pentru a asigura alocarea
și utilizarea tuturor numerelor naționale scurte pentru servicii
armonizate cu caracter social, în special pentru a asigura
utilizarea și accesibilitatea numărului 116000, ca linie telefonică
de urgență pentru copii dispăruți.
(3) ANCOM adoptă măsuri specifice pentru a se asigura că
utilizatorii finali cu dizabilități beneficiază în cea mai mare
măsură de accesul la serviciile armonizate cu caracter social.
(4) Măsurile luate potrivit alin. (3), în special pentru facilitarea
accesului utilizatorilor finali cu dizabilități la numerele prevăzute
la alin. (1) atunci când călătoresc în alte state membre ale
Uniunii Europene, se vor baza pe respectarea standardelor sau
a specificațiilor relevante prevăzute la art. 8 din Ordonanța de
urgență a Guvernului nr. 22/2009, aprobată prin Legea
nr. 113/2010, cu modificările ulterioare.
(5) ANCOM ia măsurile necesare pentru a asigura
informarea corespunzătoare a publicului cu privire la existența
și utilizarea numerelor naționale scurte de forma 116(xyz),
inclusiv prin inițiative care vizează în mod specific persoanele
care călătoresc între statele membre ale Uniunii Europene.
Art. 73. — (1) Furnizorii de rețele publice de comunicații
electronice și furnizorii de servicii de comunicații electronice
destinate publicului au obligația de a oferi abonaților posibilitatea
de a limita, din motive comerciale, accesul apelanților din

22

MONITORUL OFICIAL AL ROMÂNIEI, PARTEA I, Nr. 925/27.XII.2011

anumite arii geografice situate în afara teritoriului României la
numerele care le-au fost asignate.
(2) În măsura în care este tehnic și economic fezabil, cu
excepția situației prevăzute la alin. (1), ANCOM poate lua toate
măsurile necesare pentru a se asigura că utilizatorii finali:
a) pot accesa și utiliza servicii furnizate prin intermediul
numerelor nongeografice în cadrul Uniunii Europene; și
b) pot accesa toate numerele utilizate în Uniunea
Europeană, indiferent de tehnologia și echipamentele utilizate
de operator, inclusiv numerele din planurile naționale de
numerotație ale altor state membre ale Uniunii Europene,
numerele din Spațiul european de numerotație telefonică și
numerele universale internaționale gratuite.
(3) Din proprie inițiativă sau, după caz, la cererea autorităților
competente, ANCOM poate solicita furnizorilor de rețele publice
de comunicații electronice și furnizorilor de servicii de
comunicații electronice destinate publicului să blocheze, de la
caz la caz, accesul la anumite resurse de numerotație sau la
anumite servicii, în caz de fraudă sau abuz.
(4) În cazul prevăzut la alin. (3), ANCOM poate solicita
furnizorilor să rețină veniturile relevante aferente interconectării
sau altor servicii.
SECȚIUNEA a 4-a
Asigurarea unor facilități suplimentare

Art. 74. — (1) Fără a aduce atingere obligațiilor privind
serviciul universal ce pot fi impuse conform art. 84 alin. (3)—(12),
ANCOM poate impune furnizorilor de servicii de telefonie
destinate publicului și furnizorilor care oferă servicii de acces și
conectare la rețelele publice de comunicații electronice obligația
de a asigura facilitățile prevăzute la alin. (2) și (4).
(2) Obligațiile impuse potrivit alin. (1) pot viza, acolo unde
este tehnic fezabil și economic viabil:
a) servicii de semnalizare de tip multifrecvență bitonală
(DTMF), potrivit standardelor europene sau standardelor
naționale care implementează în statele membre ale Uniunii
Europene acest standard;
b) servicii de identificare a liniei care apelează, în condițiile
prevăzute la art. 7 din Legea nr. 506/2004, cu completările
ulterioare.
(3) În măsura în care este tehnic fezabil, furnizorii de rețele
publice de comunicații electronice furnizează date și semnale
pentru a facilita furnizarea serviciilor prevăzute la alin. (1) între
statele membre ale Uniunii Europene.
(4) ANCOM poate impune furnizorilor prevăzuți la alin. (1)
obligația de a oferi una sau mai multe dintre facilitățile prevăzute
la art. 84 alin. (3)—(12).
(5) ANCOM poate retrage obligațiile impuse potrivit alin. (1)—(4),
pe întregul teritoriu național sau pe o parte a acestuia, în cazul
în care consideră, după consultarea prevăzută la art. 135, că
aceste facilități sunt larg accesibile.
Art. 75. — (1) Furnizorii de servicii de comunicații electronice
destinate publicului au obligația de a asigura abonaților lor
cărora li s-au asignat numere din Planul național de numerotație,
la cerere, posibilitatea de a-și păstra aceste numere, indiferent
de furnizorul serviciului, astfel:
a) la un anumit punct geografic, în cazul numerelor
geografice;
b) la orice punct geografic, în cazul numerelor nongeografice.
(2) Prevederile alin. (1) nu se aplică în cazul transferului
numerelor între servicii de comunicații electronice la puncte fixe
și servicii de comunicații electronice la puncte mobile.
(3) ANCOM poate stabili condițiile de realizare a procesului
de portare a numerelor, ținând cont de dispozițiile legale privind
contractele, fezabilitatea tehnică, necesitatea de a menține
continuitatea serviciului pentru abonat și celeritatea procesului
de portare.

(4) ANCOM impune obligații specifice pentru ca tarifele
practicate între furnizorii de rețele de comunicații electronice ori
între furnizorii de servicii de comunicații electronice legate de
furnizarea serviciului de portabilitate a numerelor să fie
fundamentate în funcție de costuri și, dacă este cazul, pentru ca
sumele datorate de abonați pentru acest serviciu să nu
constituie un mijloc de descurajare în ceea ce privește
schimbarea furnizorului.
(5) ANCOM nu poate impune la furnizarea cu amănuntul a
serviciului de portabilitate a numerelor tarife care să aducă
atingere concurenței, precum tarife specifice sau tarife comune.
(6) Abonaților care au încheiat un contract care implică
asigurarea serviciului de portabilitate a numărului li se va activa
numărul în termen de o zi lucrătoare, fără ca întreruperea
serviciului de comunicații electronice în timpul procesului de
portare să poată depăși o zi lucrătoare.
(7) ANCOM ia, acolo unde este necesar, măsuri adecvate
pentru a asigura protecția abonaților pe parcursul procesului de
portare și pentru a se asigura că aceștia nu sunt transferați la un
alt furnizor împotriva voinței lor, putând stabili inclusiv
despăgubiri pentru cazurile în care termenul de portare a fost
depășit sau în cazul portării abuzive.
(8) Fără a aduce atingere perioadei contractuale minime,
procedura și condițiile de încetare a contractelor prevăzute la
art. 50 nu pot fi utilizate ca un mijloc pentru a descuraja
asigurarea serviciului de portabilitate a numerelor.
CAPITOLUL VI
Serviciul universal
SECȚIUNEA 1
Serviciile incluse în sfera serviciului universal

Art. 76. — (1) Dreptul de acces la serviciul universal
reprezintă dreptul tuturor utilizatorilor finali de pe teritoriul
României de a beneficia de serviciile stabilite de prezenta
secțiune, la un anumit nivel de calitate, indiferent de localizarea
geografică și la tarife accesibile.
(2) Orice persoană are dreptul de acces la serviciile incluse
în sfera serviciului universal.
Art. 77. — (1) Ministerul Comunicațiilor și Societății
Informaționale, denumit în continuare MCSI, adoptă politica și
strategia privind implementarea serviciului universal, cu
respectarea
principiilor
transparenței,
obiectivității,
proporționalității și nediscriminării.
(2) Pe baza politicii și strategiei prevăzute la alin. (1),
ANCOM stabilește condițiile și procedura pe care le aplică
pentru a desemna unul sau mai mulți furnizori de rețele sau de
servicii de comunicații electronice ca furnizori de serviciu
universal, astfel încât să asigure dreptul de acces la serviciul
universal pe întregul teritoriu al României. În acest scop,
ANCOM poate desemna unul sau mai mulți furnizori de serviciu
universal care să presteze unul sau mai multe servicii din sfera
serviciului universal, în anumite zone sau pe întreg teritoriul
României.
(3) La stabilirea condițiilor și procedurii prevăzute la alin. (2),
autoritatea de reglementare acționează în vederea limitării
posibilelor efecte negative asupra concurenței, în special cu
privire la furnizarea serviciilor din sfera serviciului universal la
tarife sau în condiții comerciale care diferă de cele practicate în
condiții comerciale normale, protejând în același timp interesul
public.
(4) Condițiile și procedura de desemnare a furnizorilor de
serviciu universal se stabilesc de către ANCOM, cu respectarea
principiilor
eficienței,
obiectivității,
transparenței
și
nediscriminării, niciun furnizor de rețele sau de servicii de
comunicații electronice nefiind a priori exclus.

MONITORUL OFICIAL AL ROMÂNIEI, PARTEA I, Nr. 925/27.XII.2011
(5) Procedura de desemnare trebuie să asigure furnizarea
serviciilor din sfera serviciului universal într-o modalitate
eficientă din punctul de vedere al costurilor și poate fi utilizată ca
instrument pentru determinarea costului net al obligațiilor privind
serviciul universal în conformitate cu art. 86.
(6) Desemnarea furnizorilor de serviciu universal se poate
realiza pentru o perioadă de până la 10 ani.
(7) ANCOM notifică în cel mai scurt timp Comisiei Europene
furnizorii de serviciu universal și obligațiile privind serviciul
universal impuse, precum și orice modificări ale acestora.
Art. 78. — (1) Fără a aduce atingere obligațiilor care îi
incumbă în ceea ce privește operațiunile de concentrare
economică, atunci când un furnizor de serviciu universal,
desemnat în conformitate cu dispozițiile art. 77, intenționează
să transfere, cu orice titlu, o parte substanțială sau totalitatea
activelor aferente rețelei de acces unei persoane juridice
distincte controlate, direct sau indirect, de un proprietar diferit,
acesta informează ANCOM în avans, în condițiile stabilite de
aceasta.
(2) ANCOM evaluează efectele transferului asupra furnizării
serviciilor din sfera serviciului universal pentru care respectivul
furnizor de serviciu universal a fost desemnat și poate impune,
modifica sau retrage anumite obligații, astfel încât să se asigure
respectarea obligațiilor privind serviciul universal.
Art. 79. — (1) ANCOM ia toate măsurile necesare și
stabilește condițiile, astfel încât cererile rezonabile ale
utilizatorilor finali privind accesul și conectarea, la un punct fix,
la rețele publice de comunicații electronice să fie asigurate de
cel puțin un furnizor de rețele sau servicii de comunicații
electronice.
(2) Conexiunea furnizată trebuie să asigure utilizatorilor finali
posibilitatea de a efectua comunicații vocale, comunicații prin
fax și comunicații de date, la o viteză de transfer suficientă
pentru a permite accesul funcțional la internet, având în vedere
tehnologiile utilizate preponderent de majoritatea abonaților și
fezabilitatea tehnologică.
(3) ANCOM ia toate măsurile necesare și stabilește condițiile,
astfel încât cererile rezonabile ale utilizatorilor finali privind
furnizarea de servicii de telefonie destinate publicului prin
intermediul conexiunii prevăzute la alin. (1), care să permită
inițierea și primirea de apeluri naționale și internaționale, să fie
acoperite de cel puțin un furnizor de rețele sau servicii de
comunicații electronice.
(4) Furnizorii de serviciu universal desemnați să presteze
serviciile prevăzute la alin. (1) și (3) au obligația să rezolve
cererile tuturor utilizatorilor finali, într-un termen determinat, în
condițiile impuse de ANCOM.
Art. 80. — (1) ANCOM desemnează furnizorii de serviciu
universal care au obligația să pună la dispoziția utilizatorilor finali
cel puțin un registru complet al abonaților, în formă tipărită,
electronică sau în ambele forme. Registrul trebuie actualizat
periodic, dar cel puțin o dată pe an, iar forma acestuia se aprobă
în prealabil de către ANCOM.
(2) ANCOM desemnează furnizorii de serviciu universal care
au obligația să pună la dispoziția utilizatorilor finali, inclusiv celor
care utilizează posturi telefonice publice cu plată sau alte puncte
de acces publice la serviciile de telefonie, cel puțin un serviciu
de informații complet privind abonații.
(3) Registrul abonaților prevăzut la alin. (1) și serviciul de
informații privind abonații prevăzut la alin. (2) vor conține
informații cu privire la numerele de telefon și datele cu caracter
personal ale tuturor abonaților serviciilor de telefonie destinate
publicului, cu respectarea prevederilor art. 11 din Legea
nr. 506/2004, cu completările ulterioare.
(4) Furnizorii de serviciu universal care pun la dispoziția
utilizatorilor finali registrele abonaților sau serviciile de informații
privind abonații, în condițiile alin. (1) – (3), au obligația să aplice

23

principiul nediscriminării în tratamentul informațiilor care le-au
fost puse la dispoziție.
Art. 81. — (1) ANCOM poate desemna furnizorii de serviciu
universal care au obligația de a asigura, în vederea satisfacerii
necesităților rezonabile ale utilizatorilor finali, accesul la posturi
telefonice publice cu plată sau la alte puncte de acces publice
la serviciile de telefonie.
(2) ANCOM poate impune în sarcina furnizorilor de serviciu
universal obligația de a asigura un anumit număr de posturi
telefonice publice cu plată sau de alte puncte de acces publice
la serviciile de telefonie, o acoperire geografică corespunzătoare
a acestora, un anumit nivel de calitate a serviciilor furnizate,
precum și de a asigura accesibilitatea acestor dispozitive pentru
persoanele cu dizabilități, în funcție de deficiențele acestora.
(3) ANCOM poate să nu impună obligațiile prevăzute la
alin. (1) și (2) cu privire la întregul teritoriu național sau la o parte
a acestuia, în cazul în care consideră că serviciile prevăzute la
alin. (1) sau alte servicii comparabile sunt larg accesibile. În
luarea acestei măsuri, ANCOM va respecta procedura de
consultare prevăzută la art. 135.
(4) Furnizorii de serviciu universal desemnați să presteze
serviciile prevăzute la alin. (1) și (2) au obligația să asigure
utilizatorilor finali posibilitatea de a iniția, în mod gratuit și fără a
folosi niciun mijloc de plată, apeluri de urgență de la posturile
telefonice publice cu plată sau de la alte puncte de acces la
serviciile de telefonie utilizând numărul unic pentru apeluri de
urgență 112.
Art. 82. — (1) Cu excepția situației în care au fost luate
măsuri cu efect echivalent în vederea protejării drepturilor
utilizatorilor finali cu dizabilități în temeiul art. 63, ANCOM ia
măsuri specifice, acolo unde este cazul, pentru a asigura
accesul și posibilitatea utilizatorilor finali cu dizabilități de a
beneficia de serviciile prevăzute la art. 79—81, în condiții
echivalente celor de care beneficiază ceilalți utilizatori finali,
inclusiv măsuri cu privire la asigurarea accesibilității anumitor
echipamente terminale.
(2) Măsurile prevăzute la alin. (1) pot fi dispuse de ANCOM
numai în urma evaluării nevoilor generale și a cerințelor
specifice, inclusiv a sferei de aplicare și a formei concrete a
acestor măsuri destinate utilizatorilor finali cu dizabilități.
(3) ANCOM poate lua măsuri pentru a asigura că utilizatorii
finali cu dizabilități pot beneficia de aceeași ofertă de servicii
disponibilă pentru majoritatea utilizatorilor finali.
(4) La adoptarea măsurilor prevăzute la alin. (1) și (3),
ANCOM încurajează respectarea standardelor sau specificațiilor
tehnice relevante publicate în conformitate cu dispozițiile art. 8
din Ordonanța de urgență a Guvernului nr. 22/2009, aprobată
prin Legea nr. 113/2010, cu modificările ulterioare.
Art. 83. — (1) ANCOM monitorizează evoluția și nivelul
tarifelor serviciilor oferite potrivit art. 79—82, prestate de
furnizorii de serviciu universal sau disponibile pe piață, dacă
pentru respectivele servicii nu a fost desemnat niciun furnizor
de serviciu universal, în special în legătură cu nivelul general al
prețurilor și al veniturilor consumatorilor.
(2) ANCOM poate obliga furnizorii de serviciu universal,
ținând seama de circumstanțele naționale, să ofere
consumatorilor opțiuni tarifare sau pachete tarifare diferite de
cele practicate în condiții comerciale normale, în special pentru
a se asigura că persoanele cu venituri reduse sau cu nevoi
sociale speciale au acces și utilizează serviciile prevăzute la
art. 79—82. MCSI poate stabili în strategia prevăzută la art. 77
alin. (1) categoriile de persoane care beneficiază de opțiunile
tarifare sau pachetele tarifare oferite.
(3) ANCOM poate obliga furnizorii de serviciu universal să
aplice tarife comune, inclusiv prin stabilirea unei medii pe zone
geografice, pe teritoriul național, având în vedere condițiile

24

MONITORUL OFICIAL AL ROMÂNIEI, PARTEA I, Nr. 925/27.XII.2011

specifice, sau să respecte anumite plafoane tarifare sau formule
de control al creșterii tarifelor.
(4) În afara măsurilor prevăzute la alin. (2) și (3), ANCOM
poate stabili măsuri suplimentare de sprijin pentru persoanele
cu venituri reduse sau cu nevoi sociale speciale.
(5) Condițiile în care utilizatorii finali beneficiază de tarifele
prevăzute la alin. (2) și (3) trebuie să fie transparente, se publică
și vor fi aplicate în mod nediscriminatoriu de către furnizorii de
serviciu universal cărora li s-a impus obligația de a practica
asemenea tarife.
(6) ANCOM poate impune modificarea sau renunțarea la
anumite tarife sau scheme tarifare, cu respectarea procedurii de
consultare prevăzute la art. 135.
Art. 84. — (1) Prestarea de către furnizorii de serviciu
universal a serviciilor în condițiile prevăzute la art. 79—82 nu
poate fi condiționată de oferirea unor facilități sau servicii
suplimentare ce nu sunt necesare pentru furnizarea serviciului
solicitat.
(2) Prevederile alin. (1) nu se aplică în cazul în care serviciile
sau facilitățile suplimentare au fost solicitate în mod expres de
către abonați.
(3) Furnizorii cărora li s-au impus obligații privind serviciul
universal potrivit art. 79—82 și art. 83 alin. (2) sunt obligați să
asigure următoarele facilități, astfel încât abonații să-și poată
monitoriza și controla cheltuielile și să evite deconectarea
nejustificată:
a) la cerere, gratuit, facturarea detaliată;
b) la cerere, gratuit, restricționarea selectivă a originării de
apeluri, a mesajelor scurte scrise sau a mesajelor video cu tarif
special, sau, acolo unde este posibil din punct de vedere tehnic,
a altor aplicații similare de anumite categorii sau către anumite
categorii de numere;
c) modalități de plată în avans;
d) plata eșalonată a tarifelor de conectare la rețeaua publică
de comunicații electronice;
e) măsuri specifice aplicabile în caz de neplată a facturilor;
f) consiliere privind planurile tarifare;
g) modalități de control al costurilor.
(4) ANCOM poate stabili, cu respectarea prevederilor art. 6
din Legea nr. 506/2004, cu completările ulterioare, informațiile
minime pe care trebuie să le conțină factura detaliată gratuită
care va fi emisă de către furnizorii de serviciu universal potrivit
alin. (3) lit. a), astfel încât abonații:
a) să poată verifica și controla tarifele de acces la rețeaua
publică de comunicații electronice sau pentru serviciile de
telefonie destinate publicului furnizate;
b) să poată monitoriza în mod adecvat utilizarea și
cheltuielile, asigurându-se un control rezonabil asupra sumelor
datorate.
(5) Acolo unde este cazul, abonaților le pot fi oferite informații
suplimentare față de cele stabilite potrivit alin. (4), în mod gratuit
sau la un tarif rezonabil, aprobat în prealabil de ANCOM.
Apelurile gratuite inițiate de abonați, inclusiv apelurile de
urgență, nu vor fi cuprinse în factura detaliată.
(6) ANCOM poate impune furnizorilor de serviciu universal
stabilirea unor modalități prin care utilizatorii finali au
posibilitatea de a plăti în avans tariful de acces la rețeaua
publică de comunicații electronice și pentru serviciile de telefonie
destinate publicului.
(7) ANCOM poate impune furnizorilor de serviciu universal
stabilirea unor modalități prin care utilizatorii finali au
posibilitatea de a plăti eșalonat tariful de conectare la rețeaua
publică de comunicații electronice.
(8) ANCOM aprobă măsurile specifice pe care furnizorii de
serviciu universal le pot lua în cazul neplății facturilor telefonice.
Aceste măsuri se publică, trebuie să fie proporționale și se
aplică în mod nediscriminatoriu.

(9) În măsura în care este posibil din punct de vedere tehnic,
măsurile prevăzute la alin. (8) trebuie să asigure că orice
suspendare a furnizării serviciului este limitată la serviciul în
cauză. Fac excepție cazurile de fraudă, de întârzieri repetate ale
plății sau de persistență în neplata facturii telefonice.
(10) În toate cazurile, suspendarea furnizării, la un punct fix,
a serviciului de telefonie destinat publicului sau deconectarea
de la rețeaua publică de comunicații electronice, în caz de
neplată a facturii telefonice, se va realiza doar în urma notificării
abonatului de către furnizor. Deconectarea de la rețeaua publică
de comunicații electronice nu poate avea loc mai devreme de
60 de zile de la suspendare, perioadă în care este permisă doar
inițierea sau primirea de apeluri care nu presupun nicio plată de
către abonat.
(11) ANCOM poate impune furnizorilor de serviciu universal
obligația de a pune la dispoziția abonaților, la solicitarea
acestora, informații referitoare la planuri tarifare alternative, cu
tarife mai scăzute, dacă acestea există în cadrul unor oferte
publice.
(12) ANCOM poate impune furnizorilor de serviciu universal
obligația de a oferi și alte facilități de control al costurilor, inclusiv
transmiterea gratuită de mesaje de avertizare către utilizatorii
finali în cazul unor modele de consum anormale sau excesive.
(13) ANCOM poate decide să nu impună sau poate să
retragă obligațiile prevăzute la alin. (3)—(12) pe întregul teritoriu
național sau pe o parte a acestuia, în cazul în care aceste
facilități sunt larg accesibile.
Art. 85. — (1) Furnizorii de serviciu universal au obligația să
publice și să actualizeze periodic, dar cel puțin o dată pe an,
informații privind nivelul de calitate a serviciilor din sfera
serviciului universal pe care le prestează, bazate pe indicatorii
de calitate, definițiile și metodele de măsurare prevăzute în
anexa nr. 1.
(2) ANCOM poate stabili indicatori de calitate suplimentari
pentru furnizarea serviciilor incluse în sfera serviciului universal,
printre altele pentru furnizarea anumitor servicii către utilizatorii
finali cu dizabilități.
(3) Furnizorii de serviciu universal au obligația să publice și
să actualizeze informațiile privind parametrii aferenți indicatorilor
stabiliți de ANCOM în conformitate cu prevederile alin. (2).
(4) Furnizorii de serviciu universal sunt obligați să transmită
ANCOM informațiile publicate potrivit alin. (1) și (3), în condițiile
stabilite de aceasta.
(5) ANCOM stabilește conținutul, forma, termenele și modul
de publicare a informațiilor prevăzute la alin. (1) și (3), pentru ca
utilizatorii finali să beneficieze de informații complete,
comparabile și ușor accesibile.
(6) ANCOM poate impune furnizorilor de serviciu universal
îndeplinirea anumitor obiective de performanță privind calitatea
serviciilor din sfera serviciului universal pe care sunt obligați să
le presteze, cu respectarea procedurii de consultare prevăzute
la art. 135.
(7) ANCOM poate dispune verificarea datelor privind
nivelurile de calitate sau obiectivele de performanță publicate
sau stabilite în temeiul prezentului articol printr-un audit
independent, pe cheltuiala furnizorului de serviciu universal în
cauză, pentru a asigura exactitatea și comparabilitatea datelor
furnizate de acesta.
SECȚIUNEA a 2-a
Mecanismele de finanțare a obligațiilor
privind serviciul universal

Art. 86. — (1) În cazul în care estimează că furnizarea
serviciului universal în condițiile art. 79—85 poate constitui o
sarcină injustă pentru furnizorii de serviciu universal, ANCOM
va determina costul net al furnizării acestor servicii.

MONITORUL OFICIAL AL ROMÂNIEI, PARTEA I, Nr. 925/27.XII.2011
(2) În acest scop, ANCOM poate recurge la următoarele
metode:
a) calcularea costului net pe care îl presupune îndeplinirea
obligațiilor de furnizare a serviciilor din sfera serviciului universal,
în conformitate cu metodologia stabilită de ANCOM, luând în
considerare toate beneficiile comerciale ce pot fi realizate de
furnizorul de serviciu universal;
b) utilizarea costului net rezultat în urma aplicării procedurii
de desemnare a furnizorului de serviciu universal, stabilită
potrivit art. 77 alin. (4) și (5).
Art. 87. — (1) Costul net al obligațiilor privind serviciul
universal se calculează ca diferență dintre costul net suportat
de un furnizor de serviciu universal ca urmare a obligațiilor
privind serviciul universal și costul net al aceluiași furnizor, în
cazul în care și-ar desfășura activitatea fără a avea obligațiile
privind serviciul universal.
(2) Calculul costului net ia în considerare toate elementele
relevante, precum beneficiile furnizorului de serviciu universal,
inclusiv beneficiile intangibile, gradul de dezvoltare a rețelelor la
nivel național și principiul eficienței costurilor.
(3) Determinarea costului net se bazează pe următoarele
categorii de costuri:
a) costuri aferente unor elemente ale obligațiilor privind
serviciul universal care pot fi furnizate doar în pierdere sau în
condiții de cost în afara condițiilor comerciale normale;
b) costuri aferente unor utilizatori finali specifici sau grupuri
de utilizatori finali cărora, având în vedere costurile de furnizare
a unei anumite categorii de rețele și servicii, veniturile generate
și orice tarife comune impuse, stabilite pe baza unei medii pe
zone geografice, nu le poate fi asigurat accesul decât în pierdere
sau în condiții de cost în afara condițiilor comerciale normale.
(4) Calcularea costului net pentru elementele obligațiilor
privind serviciul universal se realizează în mod separat, astfel
încât să se evite dubla contabilizare a anumitor beneficii sau
costuri, directe sau indirecte.
(5) Pentru un anumit furnizor de serviciu universal, costul net
total este determinat ca suma costurilor nete aferente
elementelor individuale ale obligațiilor privind serviciul universal,
luând în calcul toate beneficiile intangibile.
(6) Informațiile contabile și orice alte informații utilizate pentru
calcularea costului net al obligațiilor privind serviciul universal,
conform prezentului articol, se verifică de către ANCOM sau de
către un auditor independent, auditul fiind aprobat de ANCOM.
Rezultatele calculării costului și concluziile auditului vor fi puse
la dispoziția publicului de către ANCOM.
Art. 88. — (1) În cazul în care constată, pe baza determinării
costului net în conformitate cu prevederile art. 86 și 87, că
prestarea serviciilor din sfera serviciului universal reprezintă o
sarcină injustă pentru furnizorul de serviciu universal, ANCOM
decide, la cererea furnizorului de serviciu universal,
compensarea costului net astfel determinat.
(2) ANCOM determină mecanismul de compensare a
costului net al obligațiilor privind serviciul universal, cu
respectarea principiilor transparenței, minimei atingeri aduse
concurenței, nediscriminării și proporționalității, bazat pe
contribuții ale furnizorilor de rețele și servicii de comunicații
electronice. În acest scop, ANCOM stabilește:
a) furnizorii de rețele de comunicații electronice și furnizorii
de servicii de comunicații electronice care au obligația să
contribuie la compensare;
b) cuantumul contribuțiilor datorate și baza de calcul al
acestor contribuții, astfel încât să se evite dubla impunere a
anumitor categorii de venituri;
c) modalitatea și termenul de plată;
d) orice alte elemente necesare în vederea funcționării
acestui mecanism.

25

(3) ANCOM poate stabili ca furnizorii având o cifră de afaceri
sub un anumit prag să nu contribuie la compensarea costului
net al furnizării serviciilor din sfera serviciului universal.
(4) Orice contribuție la compensarea costului net al furnizării
serviciilor din sfera serviciului universal trebuie identificată
separat pentru fiecare furnizor.
(5) Prin intermediul mecanismului de compensare prevăzut
la alin. (2) nu pot fi finanțate decât serviciile furnizate în condițiile
prevăzute la art. 79—85.
Art. 89. — Contribuțiile pentru compensarea costului net al
obligațiilor privind serviciul universal se administrează de
ANCOM, fiind evidențiate, în mod distinct, în cadrul bugetului de
venituri și cheltuieli.
Art. 90. — (1) ANCOM face public și comunică Comisiei
Europene mecanismul de compensare a costului net stabilit în
conformitate cu prevederile art. 88.
(2) În cazul în care s-a realizat compensarea costului net al
furnizării serviciilor din sfera serviciului universal, ANCOM
publică un raport anual privind acest cost, contribuțiile efectuate
de către furnizorii de rețele și de servicii de comunicații
electronice stabiliți potrivit art. 88 alin. (2), precum și avantajele
comerciale care au putut fi realizate de furnizorul de serviciu
universal în legătură cu serviciile din sfera serviciului universal
pe care este obligat să le presteze.
Art. 91. — (1) Contribuțiile datorate de către furnizorii de
rețele și servicii de comunicații electronice pentru compensarea
costului net al furnizării serviciilor din sfera serviciului universal
constituie creanțe bugetare administrate de ANCOM, fiind
aplicabile în mod corespunzător dispozițiile Ordonanței
Guvernului nr. 92/2003 privind Codul de procedură fiscală,
republicată, cu modificările și completările ulterioare, cu excepția
cazului în care prin lege specială se dispune altfel.
(2) Dacă, în termen de 60 de zile de la data scadenței,
furnizorul nu achită contribuția și accesoriile acesteia, ANCOM
îi poate suspenda sau retrage dreptul de a mai furniza rețele
sau servicii de comunicații electronice pe baza autorizației
generale.
CAPITOLUL VII
Promovarea concurenței pe piață
SECȚIUNEA 1
Analizele de piață

Art. 92. — (1) ANCOM identifică, ținând seama de
recomandarea Comisiei Europene privind piețele de produse și
de servicii din sectorul comunicațiilor electronice ale căror
caracteristici pot justifica impunerea unor obligații specifice în
sarcina furnizorilor de rețele sau de servicii de comunicații
electronice cu putere semnificativă pe piață, prevăzută la art. 15
alin. (1) din Directiva 2002/21/CE a Parlamentului European și
a Consiliului din 7 martie 2002 privind cadrul comun de
reglementare pentru rețelele și serviciile de comunicații
electronice, cu modificările ulterioare, denumită în continuare
Directiva-cadru, și de instrucțiunile Comisiei Europene pentru
efectuarea analizelor de piață și determinarea puterii
semnificative pe piață, prevăzute la art. 15 alin. (2) din Directivacadru, piețele relevante din sectorul comunicațiilor electronice
corespunzătoare circumstanțelor naționale, în special piețele
geografice relevante de pe teritoriul național.
(2) ANCOM poate identifica piețe relevante din sectorul
comunicațiilor electronice diferite de cele cuprinse în
recomandarea prevăzută la alin. (1).
(3) Pe piețele relevante identificate în conformitate cu
prevederile alin. (1) sau (2), ANCOM, în conformitate cu
instrucțiunile prevăzute la alin. (1), efectuează analize de piață
în scopul determinării situației concurențiale pe aceste piețe și

26

MONITORUL OFICIAL AL ROMÂNIEI, PARTEA I, Nr. 925/27.XII.2011

al impunerii, menținerii, modificării ori retragerii obligațiilor
specifice prevăzute în cuprinsul paragrafului 3 din
secțiunea a 2-a a prezentului capitol sau al secțiunii a 3-a a
prezentului capitol.
(4) Identificarea piețelor relevante din sectorul comunicațiilor
electronice și realizarea analizelor de piață pe piețele identificate
se realizează cu respectarea principiilor dreptului concurenței. În
cazul analizelor de piață, acolo unde se impune, ANCOM solicită
colaborarea Consiliului Concurenței.
(5) Adoptarea măsurilor privind identificarea piețelor
relevante din sectorul comunicațiilor electronice în conformitate
cu alin. (1) și (2) ori efectuarea analizelor de piață potrivit alin. (3)
se realizează numai după parcurgerea procedurilor prevăzute
la art. 97, 98 și 135.
Art. 93. — (1) În cazul în care ANCOM trebuie să se pronunțe
cu privire la necesitatea impunerii, menținerii, modificării sau
retragerii unor obligații specifice prevăzute în cuprinsul
paragrafului 3 din secțiunea a 2-a a prezentului capitol sau al
secțiunii a 3-a a prezentului capitol, aceasta stabilește pe baza
unei analize de piață realizate în conformitate cu art. 92 alin. (3)
dacă pe piața relevantă există concurență efectivă.
(2) Dacă în urma unei analize de piață ANCOM stabilește că
pe o piață relevantă din sectorul comunicațiilor electronice nu
există concurență efectivă, va identifica furnizorii de rețele sau
de servicii de comunicații electronice care au, potrivit art. 94 sau
95, putere semnificativă pe piață și va impune acestora, în mod
corespunzător, una ori mai multe dintre obligațiile prevăzute la
art. 92 alin. (3) sau va menține ori va modifica aceste obligații,
acolo unde acestea există deja.
(3) Dacă în urma unei analize de piață ANCOM stabilește că
o piață din sectorul comunicațiilor electronice nu mai prezintă
caracteristici care pot justifica impunerea unor obligații specifice
în sarcina furnizorilor de rețele sau de servicii de comunicații
electronice cu putere semnificativă ori că pe o piață relevantă
există concurență efectivă, nu va impune niciuna dintre
obligațiile specifice prevăzute la art. 92 alin. (3) sau le va retrage
în cazul în care acestea există. Decizia președintelui ANCOM
prin care se retrag obligații impuse unui furnizor de rețele sau de
servicii de comunicații electronice va stabili un termen
corespunzător de la care încetează obligațiile respective, pentru
a permite persoanelor care sunt afectate prin luarea acestei
măsuri să se adapteze la noile condiții.
(4) În cazul în care o piață transnațională identificată de
Comisia Europeană, în conformitate cu art. 15 alin. (4) din
Directiva-cadru, acoperă parțial sau total teritoriul României,
ANCOM, împreună cu celelalte autorități naționale de
reglementare în comunicații implicate, va realiza analizele de
piață, va identifica furnizorii cu putere semnificativă pe piață și
va decide în mod concertat cu aceste autorități asupra impunerii,
menținerii, modificării sau retragerii obligațiilor specifice
prevăzute la art. 92 alin. (3).
(5) Măsurile prevăzute la alin. (1)—(4) pot fi luate numai în
urma parcurgerii procedurilor prevăzute la art. 97, 98 și 135.
Art. 94. — (1) Un furnizor de rețele sau de servicii de
comunicații electronice este considerat ca având putere
semnificativă pe o anumită piață dacă, individual sau împreună
cu alți asemenea furnizori, se bucură pe piața respectivă de o
poziție echivalentă unei poziții dominante.
(2) Prin poziție dominantă pe o anumită piață se înțelege
situația în care un furnizor de rețele sau de servicii de
comunicații electronice este capabil, într-o măsură apreciabilă,
să se comporte independent față de concurenți, clienți și
consumatori.
(3) 2 sau mai mulți furnizori de rețele sau servicii de
comunicații electronice pot fi considerați că dețin în comun
putere semnificativă pe o piață relevantă dacă, chiar în absența
unor legături structurale sau alte tipuri de legături între acești

furnizori, aceștia operează pe o piață relevantă caracterizată de
lipsa concurenței efective și în care niciun furnizor nu deține
putere semnificativă individuală.
(4) Pentru a determina dacă 2 sau mai mulți furnizori de
rețele sau de servicii de comunicații electronice dețin în comun
putere semnificativă pe o piață relevantă, potrivit alin. (3),
ANCOM ține seama de instrucțiunile prevăzute la art. 92 alin. (1)
și de caracteristicile specifice ale pieței relevante supuse
analizei. Dintre aceste caracteristici, printre altele, ANCOM
poate avea în vedere:
a) concentrarea pieței:
b) elasticitatea scăzută a cererii;
c) cotele de piață similare;
d) barierele legale sau economice ridicate la intrarea pe
piață;
e) integrarea pe verticală coroborată cu refuzul colectiv de
furnizare;
f) absența puterii de contracarare a cumpărătorilor;
g) absența concurenței potențiale.
Art. 95. — (1) Dacă un furnizor de rețele sau de servicii de
comunicații electronice are putere semnificativă pe o anumită
piață, el poate fi considerat a avea putere semnificativă și pe o
piață aflată în strânsă legătură cu cea dintâi, cu condiția ca
legăturile dintre cele două piețe să permită ca puterea de piață
deținută pe una dintre piețe să fie utilizată pe cealaltă piață,
determinând astfel o creștere a puterii de piață a furnizorului.
(2) În cazul prevăzut la alin. (1), ANCOM poate impune
furnizorului cu putere semnificativă pe a doua piață una sau mai
multe dintre obligațiile specifice prevăzute la art. 106, 107, 108
sau 110 și, în cazul în care aceste obligații nu sunt suficiente,
una sau mai multe dintre obligațiile prevăzute la secțiunea a 3-a
a prezentului capitol.
Art. 96. — (1) ANCOM realizează analize de piață în
conformitate cu dispozițiile art. 93 și aplică procedura de
notificare prevăzută la art. 97 cu privire la aceste proiecte de
măsuri, astfel:
a) în termen de 3 ani de la data adoptării măsurilor pe baza
analizei anterioare pe piața corespunzătoare. În mod
excepțional, acest termen poate fi extins cu până la 3 ani, dacă
ANCOM notifică o propunere justificată de prelungire Comisiei
Europene, iar aceasta nu obiectează în termen de o lună de la
transmiterea notificării;
b) în termen de 2 ani de la adoptarea unei noi recomandări
de către Comisia Europeană, în conformitate cu dispozițiile
art. 15 alin. (1) din Directiva-cadru, pentru piețele care nu au fost
notificate anterior Comisiei.
(2) Dacă ANCOM nu a realizat analizele piețelor prevăzute în
recomandarea adoptată potrivit art. 15 alin. (1) din Directivacadru în termenele prevăzute la alin. (1), poate solicita OAREC
să-i furnizeze asistență în vederea finalizării analizei piețelor
relevante și impunerii obligațiilor specifice corespunzătoare.
(3) În cazul prevăzut la alin. (2), ANCOM notifică Comisiei
Europene proiectele măsurilor corespunzătoare în termen de
6 luni, potrivit art. 97.
Art. 97. — (1) După parcurgerea procedurii prevăzute la
art. 135, cu excepția cazurilor prevăzute în recomandarea sau
instrucțiunile adoptate potrivit art. 7b din Directiva-cadru, dacă
ANCOM intenționează să ia o măsură dintre cele prevăzute la
art. 92, 93, 100 sau 105, care ar afecta comerțul între statele
membre ale Uniunii Europene, notifică în același timp Comisiei
Europene, OAREC și autorităților naționale de reglementare în
comunicații din celelalte state membre ale Uniunii Europene
proiectul acestei măsuri, împreună cu motivele care stau la baza
adoptării acesteia. Dispozițiile art. 121 alin. (6) se aplică în mod
corespunzător.
(2) După primirea comentariilor și observațiilor transmise de
către Comisia Europeană, OAREC și celelalte autorități

MONITORUL OFICIAL AL ROMÂNIEI, PARTEA I, Nr. 925/27.XII.2011
naționale de reglementare în comunicații din statele membre ale
Uniunii Europene ori, în caz contrar, după expirarea unui termen
de o lună de la notificare, ANCOM poate adopta măsura
prevăzută la alin. (1).
(3) În cazul în care măsura prevăzută la alin. (1) are ca obiect
identificarea unei piețe relevante diferite de cele identificate în
recomandarea Comisiei Europene prevăzută la art. 15 alin. (1)
din Directiva-cadru sau determinarea situației concurențiale pe
o piață relevantă, în sensul existenței sau nu a unor furnizori de
rețele ori de servicii de comunicații electronice cu putere
semnificativă pe piață, și această măsură ar afecta comerțul
între statele membre ale Uniunii Europene, iar comentariile și
observațiile Comisiei Europene transmise ANCOM potrivit
alin. (2) indică faptul că această măsură ar crea o barieră pentru
piața unică sau existența unor rezerve serioase în ceea ce
privește compatibilitatea acestei măsuri cu dreptul Uniunii
Europene și, în special, cu obiectivele prevăzute la art. 4—61
din Ordonanța de urgență a Guvernului nr. 22/2009, aprobată
prin Legea nr. 113/2010, cu modificările ulterioare, ANCOM nu
va putea adopta măsura propusă pentru o perioadă de
două luni.
(4) În cazul în care Comisia Europeană, în perioada
prevăzută la alin. (3), adoptă o decizie prin care solicită ANCOM
retragerea notificării măsurii propuse, aceasta modifică sau
retrage măsura propusă în termen de 6 luni de la data adoptării
deciziei. Dacă ANCOM decide să modifice măsura propusă,
realizează o nouă consultare publică, potrivit dispozițiilor
art. 135, și renotifică proiectul măsurii.
(5) Cu excepția situațiilor prevăzute la alin. (3) și (4), ANCOM
poate adopta măsura propusă, având în vedere comentariile și
observațiile primite din partea Comisiei Europene, autorităților
naționale de reglementare în comunicații din celelalte state
membre ale Uniunii Europene și OAREC, în termenul prevăzut
la alin. (2). Măsura adoptată va fi comunicată de către ANCOM
Comisiei Europene și OAREC.
(6) Prin excepție de la prevederile alin. (1)—(5), atunci când
este necesară intervenția urgentă, în vederea protejării
concurenței și a intereselor utilizatorilor finali, ANCOM poate lua
măsuri temporare, cu respectarea principiului proporționalității,
comunicând în cel mai scurt timp aceste măsuri, împreună cu
motivele care au stat la baza adoptării acestora, Comisiei
Europene, autorităților naționale de reglementare în comunicații
din celelalte state membre ale Uniunii Europene și OAREC.
(7) Prelungirea aplicării măsurilor prevăzute la alin. (6) sau
aplicarea definitivă a acestora nu poate fi realizată decât în urma
parcurgerii procedurii prevăzute la alin. (1)—(5).
Art. 98. — (1) În cazul în care măsura pe care ANCOM
intenționează să o adopte vizează impunerea, modificarea sau
retragerea unei obligații specifice în conformitate cu art. 93
coroborat cu dispozițiile art. 100, 106—110 sau ale secțiunii
a 3-a a prezentului capitol, autoritatea de reglementare nu poate
adopta pentru o perioadă de 3 luni respectiva măsură dacă în
termenul stabilit la art. 97 alin. (2) Comisia Europeană transmite
o notificare asupra motivelor pentru care aceasta consideră că
măsura ar crea o barieră pentru piața unică sau asupra
existenței unor rezerve serioase în ceea ce privește
compatibilitatea măsurii cu dreptul Uniunii Europene.
(2) În absența notificării prevăzute la alin. (1), ANCOM poate
adopta măsura propusă, având în vedere comentariile și
observațiile primite din partea Comisiei Europene, autorităților
naționale de reglementare în comunicații din alte state membre
ale Uniunii Europene și OAREC.
(3) În perioada prevăzută la alin. (1), ANCOM cooperează cu
Comisia Europeană și OAREC pentru a identifica măsura cea
mai eficientă și adecvată cu respectarea obiectivelor prevăzute
la art. 4—61 din Ordonanța de urgență a Guvernului nr. 22/2009,

27

aprobată prin Legea nr. 113/2010, cu modificările ulterioare,
ținând seama de punctele de vedere exprimate de persoanele
interesate și de nevoia de a asigura o practică de reglementare
armonizată.
(4) Dacă OAREC agreează opinia Comisiei Europene
exprimată în notificarea transmisă potrivit alin. (1), ANCOM
cooperează îndeaproape cu aceasta pentru a identifica cea mai
eficientă și adecvată măsură. Înainte de expirarea perioadei de
3 luni, ANCOM poate:
a) să modifice sau să retragă măsura propusă, având în
vedere notificarea Comisiei Europene și opinia OAREC;
b) să mențină măsura propusă.
(5) În termen de o lună de la adoptarea unei recomandări de
către Comisia Europeană prin care solicită modificarea sau
retragerea măsurii propuse sau a unei decizii de ridicare a
rezervelor exprimate potrivit alin. (1), adoptate în perioada de o
lună de la încetarea perioadei de 3 luni, ANCOM comunică
Comisiei Europene și OAREC măsura adoptată. Această
perioadă poate fi prelungită pentru a permite respectarea
procedurii de consultare prevăzute la art. 135.
(6) Dacă ANCOM decide să nu modifice sau să nu retragă
măsura propusă în conformitate cu recomandarea Comisiei
Europene prevăzută la alin. (5), transmite o justificare motivată.
(7) ANCOM poate retrage măsura propusă în orice etapă a
procedurii stabilite de prezentul articol.
SECȚIUNEA a 2-a
Promovarea concurenței pe piețele de gros

Art. 99. — Prevederile prezentei secțiuni nu sunt aplicabile
accesului la rețelele și serviciile de comunicații electronice
realizat de către utilizatorii finali.
PARAGRAFUL 1
Asigurarea accesului și interconectării

Art. 100. — (1) Autoritatea de reglementare ia toate măsurile
necesare pentru a încuraja și, acolo unde este cazul, a asigura,
în conformitate cu prevederile prezentei ordonanțe de urgență,
accesul și interconectarea în condiții adecvate, precum și
interoperabilitatea serviciilor, exercitându-și atribuțiile într-un
mod care să promoveze eficiența economică, concurența
durabilă, investițiile eficiente și inovarea și să asigure
maximizarea beneficiilor utilizatorilor finali.
(2) Măsurile adoptate potrivit alin. (1) pot viza, în special,
impunerea următoarelor obligații, fără a aduce atingere
măsurilor ce ar putea fi luate în conformitate cu prevederile
art. 105 față de operatorii cu putere semnificativă pe piață:
a) obligații în sarcina operatorilor care controlează accesul la
utilizatorii finali, inclusiv, acolo unde este cazul, obligația de a
asigura interconectarea rețelelor acestora, dacă impunerea
acestor obligații este necesară pentru asigurarea conectivității
între utilizatorii finali;
b) în situații justificate și, în măsura în care acest lucru este
necesar, obligații în sarcina operatorilor care controlează
accesul la utilizatorii finali de a asigura interoperabilitatea
serviciilor;
c) obligația operatorilor de a furniza accesul la interfețe de
programare a aplicației sau ghidurile electronice de programe,
în condiții echitabile, rezonabile și nediscriminatorii, dacă
impunerea acestei obligații este necesară pentru a asigura
accesul utilizatorilor finali la serviciile de difuzare în format digital
a programelor de radio sau de televiziune.
(3) Obligațiile și condițiile impuse potrivit prevederilor alin. (1)
și (2) trebuie să fie obiective, transparente, proporționale și
nediscriminatorii, iar impunerea lor trebuie să se realizeze în
urma parcurgerii procedurilor prevăzute la art. 97, 98 și 135.

28

MONITORUL OFICIAL AL ROMÂNIEI, PARTEA I, Nr. 925/27.XII.2011

(4) În luarea unei decizii în conformitate cu prezentul articol,
autoritatea de reglementare va avea în vedere asigurarea unor
condiții de acces și interconectare echivalente pentru servicii
echivalente, precum și imposibilitatea condiționării încheierii
acordului de acces sau de interconectare de acceptarea unor
clauze care nu au legătură cu obiectul acordului.
PARAGRAFUL 2
Sistemele de acces condiționat și alte facilități

Art. 101. — Sistemele de acces condiționat operate pe piață
trebuie să aibă capacitatea tehnică necesară pentru un
transcontrol cu costuri scăzute, care să permită operatorilor de
rețele publice de comunicații electronice să dețină, la nivel local
sau regional, controlul complet asupra serviciilor care utilizează
astfel de sisteme de acces condiționat.
Art. 102. — Furnizorii de servicii de acces condiționat,
indiferent de mijloacele de transmisie utilizate, care asigură
accesul la serviciile de difuzare în format digital a programelor
de radio și televiziune, de ale căror servicii de acces depind
radiodifuzorii pentru a oferi servicii de radio și televiziune oricărui
grup de potențiali consumatori de astfel de servicii, au obligația
să ofere tuturor radiodifuzorilor, în condiții echitabile, rezonabile
și nediscriminatorii, compatibile cu principiile dreptului
concurenței, servicii tehnice care să permită recepționarea de
către utilizatorii autorizați a serviciilor în format digital a
programelor de radio și televiziune, prin intermediul
decodoarelor administrate de furnizorii de servicii.
Art. 103. — Furnizorii de servicii de acces condiționat
prevăzuți la art. 102 au obligația să țină evidența contabilă
separată, în cadrul contabilității interne de gestiune, pentru
activitățile legate de furnizarea de servicii de acces condiționat.
Art. 104. — (1) Autoritatea de reglementare poate realiza
analize de piață, în conformitate cu prevederile secțiunii 1 a
prezentului capitol, în scopul menținerii, modificării sau retragerii
condițiilor impuse furnizorilor de servicii de acces condiționat, în
conformitate cu prevederile prezentului paragraf.
(2) Dacă, în urma analizei de piață realizate potrivit
prevederilor alin. (1), ANCOM constată că unul sau mai mulți
furnizori de servicii de acces condiționat nu au putere
semnificativă pe piața relevantă, poate modifica sau retrage
condițiile impuse acestora, numai în măsura în care:
a) accesul utilizatorilor finali la serviciile și programele de
radio și televiziune prevăzute la art. 82 din Legea nr. 504/2002,
cu modificările și completările ulterioare, nu va fi afectat în mod
negativ în urma acestei modificări sau retrageri; și
b) această decizie nu are consecințe negative asupra
concurenței efective de pe piața cu amănuntul a serviciilor de
difuzare în format digital a programelor de radio și televiziune și
de pe piața sistemelor de acces condiționat și a altor facilități
asociate.
(3) Măsurile prevăzute la alin. (2) pot fi luate numai în urma
parcurgerii procedurilor prevăzute la art. 97 și 135.
PARAGRAFUL 3
Obligații impuse furnizorilor cu putere semnificativă
pe piețele de gros

Art. 105. — (1) Dacă, în urma unei analize de piață realizate
în conformitate cu prevederile secțiunii 1 a prezentului capitol,
un operator este desemnat ca având putere semnificativă pe o
piață relevantă de gros din sectorul comunicațiilor electronice,
autoritatea de reglementare impune acestuia, în mod
corespunzător, una sau mai multe dintre obligațiile prevăzute la
art. 106—110.

(2) În măsura în care legea nu dispune altfel și fără a se
aduce atingere prevederilor art. 13, art. 24 alin. (2) lit. h), art. 71,
73 , 75, 100 și 101—104, cadrului legal privind exercitarea
dreptului de acces pe proprietăți, dispozițiilor relevante ale Legii
nr. 506/2004, cu completările ulterioare, sau obligațiilor rezultate
din acordurile internaționale la care România este parte,
autoritatea de reglementare nu poate impune obligațiile
prevăzute la art. 106—110 operatorilor care nu au fost
desemnați ca având putere semnificativă pe piață potrivit
alin. (1).
(3) În cazuri excepționale, dacă autoritatea de reglementare
intenționează să impună în sarcina unui operator desemnat ca
având putere semnificativă pe piață potrivit alin. (1) alte obligații
în legătură cu accesul și interconectarea decât cele prevăzute la
art. 106—110, aceasta transmite Comisiei Europene o solicitare
în acest sens. Decizia Comisiei Europene de autorizare sau de
respingere a măsurii propuse se publică pe pagina de internet
a ANCOM.
(4) Obligațiile impuse în conformitate cu prevederile alin. (1)
și (3) trebuie să se bazeze pe natura problemei identificate, să
fie proporționale și justificate, având în vedere obiectivele
autorității de reglementare prevăzute la art. 4—61 din Ordonanța
de urgență a Guvernului nr. 22/2009, aprobată prin Legea
nr. 113/2010, cu modificările ulterioare, iar impunerea acestora
trebuie să se realizeze în urma parcurgerii procedurilor
prevăzute la art. 97, 98 și 135.
(5) Atunci când este necesară impunerea unor obligații
pentru respectarea unor acorduri internaționale, măsurile prin
care se impun, se modifică sau se retrag astfel de obligații în
legătură cu accesul sau interconectarea se notifică Comisiei
Europene, în conformitate cu procedura prevăzută la art. 97.
Art. 106. — (1) ANCOM poate impune operatorilor, în
conformitate cu prevederile art. 105, obligații de transparență în
legătură cu interconectarea rețelelor publice de comunicații
electronice ori cu accesul la aceste rețele sau la facilitățile
asociate. Aceste obligații pot viza aducerea la cunoștința
publicului a anumitor informații, precum specificații tehnice,
caracteristici ale rețelei, informații contabile și tarife practicate,
modalități și condiții de furnizare și utilizare a serviciilor, inclusiv
orice condiții care limitează accesul sau utilizarea serviciilor și
aplicațiilor, cu respectarea cadrului legal în vigoare.
(2) În cazul în care unui operator i-au fost impuse obligații de
nediscriminare, autoritatea de reglementare poate impune
acelui operator obligația de a publica o ofertă de referință care
trebuie să fie suficient de detaliată pentru a asigura că solicitanții
nu trebuie să plătească pentru resurse care nu sunt necesare
serviciului pe care l-au solicitat.
(3) Oferta de referință va cuprinde o descriere suficient de
detaliată a serviciilor oferite, potrivit necesităților pieței, precum
și condițiile tehnice și comerciale, inclusiv de preț,
corespunzătoare fiecăruia dintre aceste servicii.
(4) Autoritatea de reglementare poate impune modificări ale
ofertei de referință, pentru a asigura implementarea
corespunzătoare a obligațiilor impuse în conformitate cu
dispozițiile prezentei ordonanțe de urgență.
(5) Autoritatea de reglementare poate preciza ce informații
trebuie aduse la cunoștința publicului, nivelul de detaliu cerut și
modalitatea de publicare.
(6) În cazul în care unui operator i s-au impus obligații, potrivit
art. 109, în legătură cu furnizarea accesului la elemente de
infrastructură, autoritatea de reglementare impune acestuia
obligația de a publica o ofertă de referință, care va conține cel
puțin elementele prevăzute în anexa nr. 2.
Art. 107. — Autoritatea de reglementare poate impune
operatorilor, în conformitate cu prevederile art. 105, obligații de
nediscriminare în legătură cu interconectarea rețelelor ori cu

MONITORUL OFICIAL AL ROMÂNIEI, PARTEA I, Nr. 925/27.XII.2011
accesul la aceste rețele sau la facilitățile asociate, prin care să
se asigure, în special, că operatorii:
a) aplică condiții echivalente în circumstanțe echivalente altor
persoane care furnizează servicii echivalente;
b) pun la dispoziția terților servicii și informații în aceleași
condiții, inclusiv în ceea ce privește calitatea, cu cele oferite
pentru propriile servicii sau pentru serviciile furnizate filialelor,
sediilor secundare ori partenerilor lor.
Art. 108. — (1) ANCOM poate impune operatorilor, în
conformitate cu prevederile art. 105, obligații privind evidența
contabilă separată, în cadrul contabilității interne de gestiune,
pentru anumite activități care au legătură cu interconectarea
rețelelor ori cu accesul la aceste rețele sau la facilitățile asociate.
(2) Autoritatea de reglementare poate, în special, să impună
unui operator integrat pe verticală să urmărească distinct în
evidența corespunzătoare tarifele la vânzarea de gros și tarifele
de transfer intern, pentru a asigura, între altele, îndeplinirea
obligației de nediscriminare impuse în conformitate cu
prevederile art. 107 sau pentru a împiedica subvenționarea
încrucișată. Autoritatea de reglementare poate stabili formatul
și metodologia contabilă ce trebuie utilizate în vederea
respectării acestei obligații, cu respectarea prevederilor legale în
vigoare.
(3) Pentru a facilita verificarea îndeplinirii obligațiilor de
transparență și de nediscriminare, autoritatea de reglementare
poate să impună operatorilor obligația de a furniza, la cerere,
înregistrări contabile, inclusiv date provenind de la terți privitoare
la venituri, cu respectarea prevederilor legale în vigoare.
(4) În scopul promovării unei piețe deschise și concurențiale,
autoritatea de reglementare poate publica informațiile contabile
obținute, în condițiile legii.
Art. 109. — (1) Autoritatea de reglementare poate impune
operatorilor, în conformitate cu prevederile art. 105, obligația de
a permite accesul și utilizarea unor elemente specifice ale rețelei
ori unor facilități asociate, în special în cazul în care se
consideră că refuzul de a acorda accesul ori impunerea unor
clauze care au efect similar ar conduce la împiedicarea
dezvoltării unei piețe concurențiale la nivel cu amănuntul sau la
prejudicierea intereselor utilizatorilor finali.
(2) Obligațiile prevăzute la alin. (1) pot viza, printre altele:
a) acordarea către un terț a dreptului de acces la elemente
specifice ale rețelei sau la facilități asociate, inclusiv a accesului
la elementele de rețea care nu sunt active și a accesului
necondiționat la bucla locală, în vederea asigurării, printre altele,
a furnizării serviciilor de selectare sau preselectare a
transportatorului, precum și a revânzării serviciului de acces la
rețea;
b) negocierea, cu bună-credință, cu orice terț care solicită
accesul;
c) neretragerea dreptului de acces deja acordat;
d) furnizarea anumitor servicii, prin vânzarea de gros a
acestora, în vederea revânzării de către terți;
e) acordarea accesului liber la interfețele tehnice,
protocoalele sau alte tehnologii esențiale care sunt
indispensabile pentru interoperabilitatea serviciilor, inclusiv a
serviciilor de rețele virtuale;
f) furnizarea colocării sau a altor forme de utilizare partajată
a facilităților asociate;
g) furnizarea unor servicii determinate, necesare pentru
asigurarea interoperabilității serviciilor destinate utilizatorilor
finali, inclusiv a resurselor destinate serviciilor de rețele
inteligente sau a serviciului de roaming în rețelele mobile;
h) acordarea accesului la sistemele de asistență operațională
sau la alte sisteme software similare, necesare pentru
asigurarea unei concurențe loiale în furnizarea serviciilor;
i) interconectarea rețelelor sau a elementelor rețelelor;

29

j) acordarea accesului la serviciile asociate, precum serviciile
de localizare, identificare și prezență.
(3) ANCOM poate atașa obligațiilor prevăzute la alin. (1)
condiții referitoare la echitatea, rezonabilitatea și celeritatea
îndeplinirii acestora.
(4) La impunerea obligațiilor prevăzute la alin. (1), autoritatea
de reglementare ia în considerare, în special:
a) viabilitatea tehnică și economică a utilizării sau instalării
unor facilități alternative, în condițiile gradului de dezvoltare a
pieței, pe baza naturii și tipului interconectării sau accesului în
cauză, inclusiv viabilitatea asigurării altor forme de acces în
amonte, cum ar fi accesul la canalizație;
b) fezabilitatea furnizării accesului solicitat, în funcție de
capacitatea disponibilă;
c) investiția inițială realizată de proprietarul infrastructurii,
având în vedere atât investițiile publice realizate, cât și riscurile
implicate în angajarea unei asemenea investiții;
d) necesitatea promovării concurenței pe termen lung,
îndeosebi a concurenței eficiente din punct de vedere economic,
bazate pe infrastructuri;
e) existența anumitor drepturi de proprietate intelectuală,
dacă este cazul;
f) furnizarea de servicii paneuropene.
(5) Atunci când impune obligațiile prevăzute de prezentul
articol, ANCOM poate stabili și condițiile tehnice sau
operaționale pe care furnizorul sau beneficiarii accesului trebuie
să le îndeplinească în vederea asigurării unor condiții normale
de exploatare a rețelei. Obligațiile referitoare la respectarea
anumitor standarde tehnice sau specificații vor fi stabilite cu
respectarea dispozițiilor art. 8 din Ordonanța de urgență a
Guvernului nr. 22/2009, aprobată prin Legea nr. 113/2010, cu
modificările ulterioare.
Art. 110. — (1) Dacă o analiză de piață realizată în condițiile
legii indică absența concurenței efective, care presupune că
operatorul în cauză este capabil să mențină tarifele la un nivel
excesiv de înalt sau că diferența dintre tarifele pentru serviciile
cu amănuntul și tarifele de gros percepute furnizorilor care oferă
servicii cu amănuntul similare este de așa natură încât produce
efecte anticoncurențiale, în detrimentul utilizatorilor finali, atunci
autoritatea de reglementare poate, în conformitate cu
prevederile art. 105, să impună obligații referitoare la
recuperarea costurilor și controlul tarifelor, inclusiv obligații de
fundamentare a tarifelor în funcție de costuri și obligații privind
implementarea unor sisteme de contabilitate a costurilor, pentru
furnizarea anumitor forme de acces sau de interconectare. În
vederea încurajării investițiilor, îndeosebi a celor în rețelele de
generație viitoare, autoritatea de reglementare ia în considerare
investiția eficientă făcută de operatorul în cauză și va permite
existența unei rate rezonabile de recuperare a capitalului
investit, ținând seama de riscurile specifice asociate unui proiect
nou de investiții în rețea.
(2) Orice mecanism de acoperire a costurilor sau orice
metodologie de tarifare, impuse/impusă în condițiile alin. (1),
trebuie să promoveze eficiența economică și concurența și să
maximizeze beneficiul consumatorilor. În acest scop, autoritatea
de reglementare poate să ia în considerare tarifele practicate pe
piețele concurențiale comparabile.
(3) În cazul în care un operator are obligația să își
fundamenteze tarifele în funcție de costuri, proba faptului că
tarifele respective sunt determinate în funcție de costuri, inclusiv
o rată rezonabilă de recuperare a investiției, se află în sarcina
operatorului în cauză. În vederea calculării costului furnizării
eficiente a serviciilor, autoritatea de reglementare poate utiliza
sisteme de contabilitate a costurilor, altele decât cele utilizate
de operator. Autoritatea de reglementare poate cere unui
operator să furnizeze toate informațiile care au stat la baza

30

MONITORUL OFICIAL AL ROMÂNIEI, PARTEA I, Nr. 925/27.XII.2011

determinării unor tarife și poate impune, dacă este cazul, ajustări
ale acestora.
(4) În cazul în care controlul tarifelor se realizează prin
impunerea implementării unui sistem de contabilitate a
costurilor, descrierea acestui sistem trebuie făcută publică,
indicându-se cel puțin principalele categorii în care sunt grupate
costurile și regulile utilizate pentru alocarea costurilor.
Îndeplinirea obligațiilor de implementare a sistemului contabil
trebuie auditată anual de un organism independent, rezultatele
acestui audit urmând să fie publicate în condițiile stabilite de
autoritatea de reglementare.
Art. 111. — (1) În cazuri excepționale, atunci când autoritatea
de reglementare consideră că obligațiile impuse în temeiul
art. 106—110 nu sunt suficiente pentru a asigura concurența
efectivă și că există în continuare probleme concurențiale
importante și persistente în ceea ce privește furnizarea la nivelul
piețelor de gros a anumitor servicii de acces, aceasta poate
impune operatorilor integrați pe verticală, cu respectarea
prevederilor art. 105 alin. (3), obligația de a transfera activitățile
aferente furnizării la nivelul piețelor de gros a unor servicii de
acces relevante unei entități economice care funcționează
independent.
(2) Entitatea economică prevăzută la alin. (1) va avea
obligația de a furniza servicii de acces tuturor solicitanților,
inclusiv altor entități din cadrul societății-mamă, utilizând
aceleași sisteme și procese și respectând aceleași durate,
termene și condiții, inclusiv referitoare la tarife și la nivelul
serviciilor furnizate.
(3) Atunci când autoritatea de reglementare intenționează să
impună obligația de separare funcțională, aceasta transmite
Comisiei Europene o propunere care cuprinde:
a) dovezi care să susțină concluziile autorității de
reglementare, astfel cum acestea sunt prevăzute la alin. (1);
b) o evaluare motivată care să arate că, pentru o perioadă
rezonabilă, nu există sau există premise reduse pentru
concurența bazată pe infrastructuri, efectivă și sustenabilă;
c) o analiză a impactului preconizat asupra autorității de
reglementare, asupra operatorului, în special asupra forței de
muncă a operatorului căruia i se impune această obligație,
asupra pieței de comunicații electronice în general și asupra
stimulentelor pentru investiții pe această piață, în special în ceea
ce privește necesitatea asigurării coeziunii sociale și teritoriale,
precum și a impactului asupra altor părți interesate, în special
impactul preconizat asupra concurenței și orice efecte potențiale
asupra consumatorilor;
d) o analiză care justifică de ce impunerea acestei obligații ar
reprezenta modalitatea cea mai eficientă de a pune în aplicare
obligațiile impuse pentru a remedia problemele concurențiale
identificate.
(4) Proiectul unei măsuri care vizează impunerea obligației
de separare funcțională cuprinde următoarele elemente:
a) natura și gradul exact de separare, menționând în special
statutul juridic al entității economice separate;
b) identificarea activelor entității economice separate și a
serviciilor care urmează să fie furnizate de aceasta;
c) clauze privind conducerea entității care să asigure
independența personalului acesteia, precum și structura
corespunzătoare a sistemului de stimulente și de remunerare;
d) reguli care să asigure respectarea obligațiilor impuse;
e) reguli care să asigure transparența procedurilor
operaționale, în special față de celelalte părți interesate;
f) procedura de monitorizare a îndeplinirii obligațiilor, inclusiv
prin publicarea unui raport anual.
(5) Pe baza deciziei Comisiei Europene de autorizare a
măsurilor propuse, potrivit art. 105 alin. (3), ANCOM realizează
o analiză coordonată a diferitelor piețe asociate rețelei de acces,
în conformitate cu prevederile secțiunii 1 a prezentului capitol.

Pe baza acestei analize, autoritatea de reglementare impune,
menține, modifică sau retrage obligațiile specifice, cu
respectarea prevederilor art. 97, 98 și 135.
(6) Operatorului căruia i s-a impus obligația de separare
funcțională i se pot impune oricare dintre obligațiile prevăzute la
art. 106—110 pe piețele relevante pe care a fost desemnat ca
având putere semnificativă sau oricare alte obligații autorizate
de Comisia Europeană, potrivit art. 105 alin. (3).
Art. 112. — (1) Fără a aduce atingere obligațiilor care le
incumbă în ceea ce privește operațiunile de concentrare
economică, operatorii integrați pe verticală care, în conformitate
cu dispozițiile secțiunii 1 a prezentului capitol, au fost desemnați
ca având putere semnificativă pe una sau mai multe piețe
relevante din sectorul comunicațiilor electronice și care
intenționează să transfere o parte substanțială ori totalitatea
activelor aferente rețelei de acces unei persoane juridice
distincte, controlată, direct sau indirect, de un proprietar diferit,
sau să înființeze o entitate economică separată prin intermediul
căreia să asigure altor furnizori care activează la nivelul pieței cu
amănuntul, inclusiv propriei sale activități cu amănuntul, servicii
de acces echivalente au obligația de a informa autoritatea de
reglementare, în avans și într-un termen rezonabil, cu privire la
această intenție, pentru a permite autorității de reglementare să
evalueze, conform alin. (4), efectele măsurilor planificate.
(2) Orice modificare a intențiilor comunicate conform
prevederilor alin. (1), precum și rezultatul final al măsurilor
planificate vor fi transmise în cel mai scurt timp autorității de
reglementare.
(3) Operatorul prevăzut la alin. (1) are obligația de a
transmite autorității de reglementare toate informațiile necesare
pentru evaluarea impactului măsurilor planificate.
(4) În cel mult 12 luni de la data primirii informării prevăzute
la alin. (1) sau a modificărilor comunicate potrivit alin. (2),
autoritatea de reglementare evaluează efectul măsurilor
planificate asupra obligațiilor specifice impuse în conformitate
cu prevederile prezentului capitol. În acest scop, autoritatea de
reglementare realizează o analiză coordonată a diferitelor piețe
asociate rețelei de acces, putând impune, menține, modifica sau
retrage una ori mai multe dintre obligațiile prevăzute de
prezentul capitol, cu respectarea procedurilor prevăzute la
art. 97, 98 și 135.
(5) În vederea atingerii obiectivelor prevăzute la art. 4—61
din Ordonanța de urgență a Guvernului nr. 22/2009, aprobată
prin Legea nr. 113/2010, cu modificările ulterioare, ANCOM
poate solicita modificarea măsurilor planificate.
(6) Persoanei juridice sau entității economice rezultate în
urma aplicării măsurilor prevăzute la alin. (1), indiferent de
statutul juridic al acesteia, i se pot impune oricare dintre
obligațiile prevăzute la art. 106—110 pe piețele relevante pe
care a fost desemnată ca având putere semnificativă sau oricare
alte obligații autorizate de Comisia Europeană, potrivit art. 105
alin. (3).
(7) Măsurile adoptate de ANCOM conform dispozițiilor
prezentului articol vor avea în vedere, acolo unde este cazul,
obligațiile impuse de către Consiliului Concurenței în cadrul
procedurii de autorizare a concentrărilor economice.
SECȚIUNEA a 3-a
Promovarea concurenței pe piețele cu amănuntul

Art. 113. — (1) Dacă, în urma unei analize de piață realizate
în conformitate cu prevederile secțiunii 1 a prezentului capitol,
ANCOM stabilește că, pe o anumită piață la nivelul furnizării
serviciilor cu amănuntul, nu există concurență efectivă, iar
obligațiile impuse în conformitate cu prevederile art. 106—110
nu sunt suficiente pentru atingerea obiectivelor prevăzute la
art. 4—61 din Ordonanța de urgență a Guvernului nr. 22/2009,
aprobată prin Legea nr. 113/2010, cu modificările ulterioare,

MONITORUL OFICIAL AL ROMÂNIEI, PARTEA I, Nr. 925/27.XII.2011
aceasta poate impune furnizorilor cu putere semnificativă pe
piața respectivă, în mod corespunzător, obligațiile necesare în
scopul protejării intereselor utilizatorilor finali și al promovării
unei concurențe efective.
(2) Obligațiile impuse de ANCOM potrivit alin. (1) pot include:
a) interzicerea practicării de prețuri excesive în raport cu
costurile pe care le implică furnizarea serviciilor;
b) interzicerea practicării unor prețuri de ruinare, având ca
efect limitarea intrării pe piață sau restrângerea concurenței;
c) interzicerea favorizării nejustificate a anumitor utilizatori
finali în comparație cu alții;
d) interzicerea condiționării furnizării serviciului de
acceptarea de către utilizatorii finali a unor prestații
suplimentare, fără legătură cu serviciul solicitat.
(3) ANCOM poate impune, de asemenea, unui furnizor cu
putere semnificativă pe o piață cu amănuntul:
a) plafoane tarifare sau formule de control al creșterii tarifelor
la furnizarea serviciilor cu amănuntul;
b) măsuri de control al tarifelor individuale;
c) măsuri de fundamentare a tarifelor în funcție de costuri
sau pe baza prețurilor ori tarifelor practicate pe piețe
comparabile.
(4) Obligațiile impuse potrivit prezentului articol trebuie să fie
corespunzătoare naturii problemei identificate, proporționale și
necesare pentru atingerea obiectivelor prevăzute la art. 4—61
din Ordonanța de urgență a Guvernului nr. 22/2009, aprobată
prin Legea nr. 113/2010, cu modificările ulterioare.
Art. 114. — (1) Atunci când este adecvat și necesar, ANCOM
impune acelor furnizori cărora le-au fost impuse obligații potrivit
art. 113 obligația de a implementa un sistem de contabilitate a
costurilor. ANCOM poate stabili formatul și metodologia
contabilă ce vor fi folosite.
(2) Îndeplinirea obligațiilor de implementare a sistemului de
contabilitate a costurilor trebuie auditată anual de un organism
independent, rezultatele acestui audit urmând să fie publicate
în condițiile stabilite de autoritatea de reglementare.
Art. 115. — ANCOM nu impune obligațiile stabilite de
prezenta secțiune pe anumite piețe geografice sau pentru
anumite categorii de utilizatori, dacă stabilește că există
concurență efectivă.
CAPITOLUL VIII
Soluționarea litigiilor
Art. 116. — (1) În situația apariției unui litigiu între furnizori de
rețele sau de servicii de comunicații electronice în legătură cu
obligațiile impuse acestora prin dispozițiile prezentei ordonanțe
de urgență, ale regulamentelor Uniunii Europene din domeniul
comunicațiilor electronice sau impuse de către ANCOM în
conformitate cu aceste dispoziții ori între astfel de furnizori și
persoane având calitatea de furnizori în alte state membre ale
Uniunii Europene care solicită sau beneficiază de acces ori
interconectare în temeiul prezentei ordonanțe de urgență, partea
interesată poate sesiza ANCOM în vederea soluționării litigiului.
(2) Partea interesată se va adresa ANCOM printr-o cerere
scrisă, transmisă în două exemplare. În vederea dezbaterii pe
fond a litigiului, ANCOM va invita părțile în fața sa,
comunicându-le, într-un termen rezonabil, data întâlnirii. În
funcție de complexitatea cazului, părțile pot fi invitate la întâlniri
ulterioare. Dezbaterile din cadrul întâlnirilor vor fi consemnate
în scris și comunicate părților.
(3) Părțile își pot exercita drepturile personal, pot fi asistate
sau reprezentate. Reprezentanții părților trebuie să prezinte
înscrisurile care le atestă această calitate.
(4) Atunci când apreciază că, în urma analizării tuturor
informațiilor și a punctelor de vedere exprimate în cauză, litigiul
poate fi soluționat pe fond, ANCOM va transmite părților o

31

soluție preliminară. Oricare dintre părți poate formula o cerere
motivată în vederea reanalizării soluției preliminare.
(5) Atunci când este sesizată în conformitate cu alin. (1), în
cazuri justificate, ANCOM poate dispune și repararea
prejudiciului patrimonial efectiv suferit.
(6) În situații excepționale, când o parte poate suferi grave
prejudicii care, în lipsa unor măsuri cu caracter provizoriu, nu ar
putea fi reparate în mod corespunzător în ipoteza unei
soluționări pe fond a litigiului favorabile părții care solicită
dispunerea respectivelor măsuri, partea în cauză poate solicita
ANCOM dispunerea unor măsuri cu caracter provizoriu, în
vederea evitării producerii prejudiciilor sau limitării întinderii
acestora. Măsurile provizorii vor fi dispuse de către președintele
ANCOM prin decizie motivată. Decizia de soluționare a cererii
privind dispunerea de măsuri provizorii va fi emisă în termen de
cel mult 30 de zile de la data introducerii cererii.
(7) În soluționarea litigiilor prevăzute la alin. (1), ANCOM va
avea în vedere obiectivele menționate la art. 4—61 din
Ordonanța de urgență a Guvernului nr. 22/2009, aprobată prin
Legea nr. 113/2010, cu modificările ulterioare.
(8) Litigiul va fi soluționat prin decizie a președintelui ANCOM
în termen de cel mult 4 luni de la data sesizării, în afara situațiilor
excepționale, în care, în funcție de complexitatea litigiului sau
de impactul acestuia asupra pieței comunicațiilor electronice, un
termen mai lung este necesar pentru buna soluționare a cazului.
(9) Decizia de soluționare a litigiului va cuprinde cel puțin
următoarele elemente: denumirea și sediul, respectiv numele și
domiciliul părților, obiectul litigiului, desfășurarea procedurii,
motivarea în fapt și în drept pe care se întemeiază, măsurile
dispuse și modalitățile de ducere la îndeplinire a acestora,
precum și căile de atac împotriva acesteia.
(10) Decizia de soluționare a litigiului se comunică părților și
se publică pe pagina de internet a ANCOM, cu respectarea
principiului confidențialității.
(11) Deciziile emise de președintele ANCOM în condițiile
prezentului articol constituie acte administrativ-jurisdicționale,
putând fi atacate în contencios administrativ, în conformitate cu
prevederile art. 12 alin. (5) din Ordonanța de urgență a
Guvernului nr. 22/2009, aprobată prin Legea nr. 113/2010, cu
modificările ulterioare.
(12) Dispozițiile prezentului articol nu aduc atingere dreptului
persoanelor de a se adresa instanțelor judecătorești
competente, în condițiile legii.
Art. 117. — (1) În situația apariției unui litigiu între furnizori de
rețele sau de servicii de comunicații electronice care provin din
România și dintr-un alt stat membru al Uniunii Europene, în
legătură cu obligațiile impuse acestora în temeiul legislațiilor
naționale, în cazul în care litigiul este de competența ANCOM și
a uneia sau mai multor autorități naționale de reglementare în
comunicații din alte state membre ale Uniunii Europene, partea
interesată se poate adresa ANCOM sau oricăreia dintre
autoritățile naționale de reglementare în comunicații
competente, în vederea soluționării litigiului.
(2) Dacă ANCOM este sesizată în condițiile alin. (1), în
vederea soluționării litigiului colaborează cu autoritatea sau,
după caz, cu autoritățile naționale de reglementare în
comunicații din celelalte state membre ale Uniunii Europene și
ia în considerare punctele de vedere exprimate de acestea,
astfel încât să se asigure o soluționare unitară a litigiului.
(3) Atunci când apreciază ca fiind necesar pentru
soluționarea temeinică a litigiului, ANCOM poate solicita punctul
de vedere al OAREC. În acest caz, litigiul va fi soluționat cu
luarea în considerare a punctului de vedere exprimat de
OAREC, fără a aduce atingere competenței ANCOM de a
dispune măsuri provizorii.
(4) Prevederile art. 116 alin. (2)—(12) se aplică în mod
corespunzător.

32

MONITORUL OFICIAL AL ROMÂNIEI, PARTEA I, Nr. 925/27.XII.2011

Art. 118. — (1) Utilizatorii finali se pot adresa ANCOM în
vederea soluționării litigiilor ocazionate de aplicarea prezentei
ordonanțe de urgență și în legătură cu clauzele privind
exercitarea drepturilor conferite de prezenta ordonanță de
urgență, prevăzute în contractele reglementate la cap. V
secțiunea 1, ori în legătură cu executarea acestor clauze și care
nu au fost rezolvate pe cale amiabilă cu furnizorii de rețele
publice de comunicații electronice sau de servicii de comunicații
electronice destinate publicului.
(2) ANCOM stabilește o procedură facultativă în scopul
soluționării echitabile și prompte a litigiilor prevăzute la alin. (1).
Procedura trebuie să fie transparentă, nediscriminatorie,
imparțială, simplă și necostisitoare.
(3) Procedura de soluționare a litigiilor prevăzută de
prezentul articol are caracter scris. Atunci când consideră
necesar, ANCOM poate convoca părțile la întâlniri, separat sau
împreună, dezbaterile din cadrul acestora fiind consemnate în
scris și comunicate părților.
(4) În cazul în care, în termen de 60 de zile de la transmiterea
unei sesizări în condițiile alin. (1), litigiul nu a fost soluționat pe
cale amiabilă, ANCOM va transmite părților propunerea sa de
soluționare a litigiului, motivată în mod corespunzător.
Propunerea ANCOM de soluționare a litigiului va avea în vedere
susținerile și documentele depuse de părți și are caracter de
recomandare.
(5) ANCOM poate stabili un sistem de rambursare a
cheltuielilor făcute de utilizatorii finali sau de despăgubire pentru
prejudiciile suferite de aceștia în raporturile cu furnizorii de rețele
publice de comunicații electronice sau de servicii de comunicații
electronice destinate publicului, aplicabil în cazuri întemeiate.
(6) În situația în care părțile implicate provin din mai multe
state membre ale Uniunii Europene, ANCOM își va coordona
eforturile cu autoritățile naționale de reglementare în comunicații
competente, în vederea soluționării temeinice a litigiului.
(7) Dispozițiile prezentului articol nu aduc atingere dreptului
persoanelor de a se adresa instanțelor judecătorești
competente, în condițiile legii.
Art. 119. — (1) Procedurile facultative de soluționare a
litigiilor prevăzute de prezentul capitol se stabilesc prin decizie
a președintelui ANCOM.
(2) Accesul la procedurile de soluționare a litigiilor prevăzute
de prezentul capitol este gratuit.
CAPITOLUL IX
Furnizarea de informații
Art. 120. — (1) ANCOM are dreptul să solicite persoanelor
care furnizează sau au furnizat rețele sau servicii de comunicații
electronice ori facilități asociate informațiile, inclusiv de natură
financiară, necesare în vederea exercitării atribuțiilor prevăzute
de prezenta ordonanță de urgență sau de legislația specială din
domeniul comunicațiilor electronice.
(2) Informațiile prevăzute la alin. (1) pot fi solicitate de
ANCOM în special în următoarele scopuri:
a) verificarea respectării obligațiilor prevăzute de dispozițiile
prezentei ordonanțe de urgență sau ale legislației speciale din
domeniul comunicațiilor electronice ori impuse de ANCOM în
conformitate cu aceste dispoziții, precum și punerea în aplicare
și executarea regulamentelor Uniunii Europene din domeniul
comunicațiilor electronice, în special în ceea ce privește
monitorizarea pieței și verificarea respectării obligațiilor
furnizorilor de rețele sau de servicii de comunicații electronice
care decurg din aceste regulamente, în cazurile în care
competența de monitorizare și verificare a acestor obligații
aparține autorității naționale de reglementare;
b) stabilirea tarifului de monitorizare anual, în conformitate
cu prevederile cap. X;

c) stabilirea contribuțiilor pentru finanțarea serviciilor din sfera
serviciului universal;
d) desemnarea furnizorilor de serviciu universal și impunerea
în sarcina acestora a obligațiilor prevăzute în prezenta
ordonanță de urgență;
e) identificarea piețelor relevante din sectorul comunicațiilor
electronice, realizarea analizelor de piață și identificarea
furnizorilor cu putere semnificativă, în conformitate cu
prevederile cap. VII;
f) impunerea în sarcina furnizorilor de rețele sau de servicii
de comunicații electronice cu putere semnificativă pe piață a
obligațiilor prevăzute de prezenta ordonanță de urgență;
g) acordarea resurselor limitate de spectru radio, numerotație
ori a resurselor tehnice și impunerea de obligații cu privire la
utilizarea acestora;
h) soluționarea litigiilor prevăzute la cap. VIII;
i) realizarea de statistici necesare exercitării atribuțiilor
ANCOM;
j) elaborarea de rapoarte, studii și analize, în domeniul
comunicațiilor electronice;
k) evaluarea necesității și oportunității emiterii de noi
reglementări, în conformitate cu atribuțiile ANCOM;
l) evaluarea implementării reglementărilor în vigoare;
m) publicarea unor situații comparative privind calitatea și
tarifele serviciilor, în vederea maximizării beneficiilor utilizatorilor
finali;
n) asigurarea utilizării eficiente și efective a frecvențelor
radio.
(3) Fără a aduce atingere prevederilor alin. (1) și (2), ANCOM
poate îndeosebi să solicite:
a) furnizorilor de rețele publice de comunicații electronice și
furnizorilor de servicii de comunicații electronice destinate
publicului, informații despre viitoare dezvoltări ale rețelei și ale
serviciilor care ar putea avea impact asupra serviciilor oferite pe
piața de gros competitorilor;
b) furnizorilor desemnați ca având putere semnificativă pe
piețele relevante de gros din sectorul comunicațiilor electronice,
date și informații contabile privind serviciile furnizate pe piețele
cu amănuntul care sunt asociate cu piețele de gros pe care
aceștia au fost identificați de ANCOM ca având putere
semnificativă.
(4) ANCOM poate impune furnizorilor de rețele publice de
comunicații electronice și furnizorilor de servicii de comunicații
electronice destinate publicului obligația de a transmite periodic
anumite categorii de informații, în vederea realizării unor
rapoarte statistice cu privire la piața de comunicații electronice.
(5) Fără a aduce atingere obligațiilor de informare impuse
prin actele normative sau individuale emise de ANCOM în
conformitate cu dispozițiile prezentei ordonanțe de urgență sau
ale legislației speciale din domeniul comunicațiilor electronice,
informațiile prevăzute la alin. (1) vor fi solicitate în scris și
motivat, iar cantitatea și natura acestora trebuie să fie
proporționale cu scopul pentru care au fost solicitate.
(6) Persoanele prevăzute la alin. (1) au obligația de a pune
la dispoziție informațiile, în termenul și în condițiile indicate de
ANCOM, după caz.
(7) ANCOM publică informațiile care ar putea contribui la
dezvoltarea unei piețe deschise și concurențiale, inclusiv
informații actualizate referitoare la aplicarea regulamentelor
Uniunii Europene, cu respectarea principiului confidențialității și
a prevederilor legale privind liberul acces la informațiile de
interes public, precizând atât condițiile, cât și procedura de
acces al persoanelor interesate la aceste informații.
(8) În cazul persoanelor care au furnizat rețele sau servicii
de comunicații electronice, ANCOM poate solicita informații în
conformitate cu alin. (1) într-un termen de maximum 3 ani de la

MONITORUL OFICIAL AL ROMÂNIEI, PARTEA I, Nr. 925/27.XII.2011
data încetării calității de furnizor de rețele sau servicii de
comunicații electronice.
Art. 121. — (1) ANCOM cooperează cu autorități de
reglementare în domeniul comunicațiilor electronice din
străinătate, inclusiv pe baza unor acorduri de colaborare și
schimb de informații, în vederea îndeplinirii atribuțiilor care îi
revin în temeiul prezentei ordonanțe de urgență și al legislației
speciale în domeniul comunicațiilor electronice, precum și
pentru a facilita exercitarea de către aceste autorități a atribuțiilor
ce le revin în temeiul legislației naționale aplicabile.
(2) ANCOM va transmite autorităților naționale de
reglementare în comunicații din alte state membre ale Uniunii
Europene informațiile solicitate motivat de acestea, în vederea
îndeplinirii atribuțiilor acestora prevăzute în legislația Uniunii
Europene.
(3) ANCOM va furniza Comisiei Europene, la cererea
motivată a acesteia, toate informațiile necesare în vederea
exercitării atribuțiilor sale. Natura și cantitatea informațiilor vor fi
proporționale cu scopul pentru care au fost solicitate.
(4) Dacă informațiile solicitate de Comisia Europeană au fost
transmise în prealabil de furnizorii de rețele sau de servicii de
comunicații electronice în conformitate cu dispozițiile art. 120,
ANCOM va informa furnizorii respectivi cu privire la transmiterea
informațiilor.
(5) ANCOM poate solicita în mod expres și motivat Comisiei
Europene să nu pună la dispoziția autorităților naționale de
reglementare în comunicații din alte state membre ale Uniunii
Europene informațiile transmise în conformitate cu prevederile
alin. (3).
(6) Dacă informațiile transmise în conformitate cu prevederile
alin. (2), (3) sau (5) sunt considerate confidențiale, în
conformitate cu prevederile legislației naționale și a Uniunii
Europene, ANCOM solicită Comisiei Europene și autorităților
naționale de reglementare în comunicații din alte state membre
ale Uniunii Europene respectarea caracterului confidențial.
(7) ANCOM poate solicita autorităților naționale de
reglementare în comunicații din alte state membre ale Uniunii
Europene informațiile necesare în vederea exercitării atribuțiilor
prevăzute de prezenta ordonanță de urgență sau de legislația
specială din domeniul comunicațiilor electronice, respectând,
acolo unde este cazul, caracterul confidențial al informațiilor
primite.
(8) În vederea revizuirii periodice a legislației Uniunii
Europene din domeniul comunicațiilor electronice și a
monitorizării sistemelor naționale de autorizare generală și de
acordare a dreptului de utilizare pentru anumite resurse limitate,
ANCOM va furniza Comisiei Europene toate informațiile
solicitate.
CAPITOLUL X
Tariful de monitorizare
Art. 122. — Orice persoană care are calitatea de furnizor de
rețele publice de comunicații electronice, furnizor de servicii de
comunicații electronice destinate publicului sau furnizor de
servicii poștale are obligația de a plăti către ANCOM un tarif de
monitorizare anual, în condițiile prevăzute în prezentul capitol,
din momentul dobândirii calității de furnizor și până la încetarea
acestei calități.
Art. 123. — (1) Tariful de monitorizare prevăzut la art. 122 va
acoperi numai cheltuielile administrative ale ANCOM.
(2) Cheltuielile administrative ale ANCOM sunt cele aferente
gestionării, controlării și aplicării regimului de autorizare
generală, ale drepturilor de utilizare a resurselor limitate ori ale
obligațiilor prevăzute de dispozițiile prezentei ordonanțe de
urgență sau ale legislației speciale din domeniul comunicațiilor
electronice ori al serviciilor poștale sau care pot fi impuse de
ANCOM în conformitate cu aceste dispoziții, inclusiv cele

33

aferente exercitării atribuțiilor ANCOM în materia administrării
resurselor limitate, putând include, printre altele:
a) costuri pentru cooperare, armonizare și standardizare
internațională;
b) costuri cu realizarea analizelor de piață ori a impunerii
obligațiilor în sarcina furnizorilor cu putere semnificativă;
c) costuri cu asigurarea implementării serviciului universal,
fără a se referi la compensarea costului net determinat de
furnizarea serviciilor din sfera serviciului universal;
d) costuri cu monitorizarea respectării obligațiilor prevăzute
de cadrul legal ori impuse în conformitate cu acest cadru;
e) costuri determinate de elaborarea și aplicarea legislației
secundare în domeniul comunicațiilor electronice și al serviciilor
poștale din domeniul de competență al ANCOM.
Art. 124. — (1) Tariful de monitorizare prevăzut la art. 122 se
calculează ca un procent din cifra de afaceri realizată în anul
anterior celui pentru care se datorează, în cazul persoanelor
care au avut calitatea de furnizor pe parcursul întregului an
calendaristic anterior.
(2) În cazul persoanelor care nu au avut calitatea de furnizor
pe parcursul întregului an calendaristic anterior, tariful de
monitorizare prevăzut la alin. (1) se calculează ca un procent
din cifra de afaceri înregistrată în lunile anului anterior celui
pentru care se datorează, în care a avut calitatea de furnizor.
(3) Procentul prevăzut la alin. (1) și (2) se determină anual,
fără a depăși 0,4%, ca raport între:
a) cheltuielile administrative prevăzute la art. 123 alin. (2),
din care se scad veniturile din alte surse; și
b) cifra de afaceri cumulată a persoanelor prevăzute la
alin. (1) și (2).
(4) În vederea determinării diferenței prevăzute la alin. (3)
lit. a), vor fi luate în considerare și sumele din excedentul anual
rezultat din execuția bugetelor anilor precedenți.
(5) În cazul persoanelor prevăzute la alin. (1), suma luată în
considerare pentru determinarea tarifului de monitorizare este
întreaga cifră de afaceri prevăzută în situațiile financiare anuale
întocmite pentru anul anterior celui pentru care se datorează
tariful de monitorizare.
(6) Cifra de afaceri a persoanelor prevăzute la alin. (2) se
determină prin cumularea veniturilor realizate în lunile din anul
anterior celui pentru care se datorează tariful de monitorizare, în
care acestea au avut calitatea de furnizor, luându-se în
considerare inclusiv luna în care au dobândit această calitate.
(7) Pentru persoanele fizice autorizate, întreprinderile
individuale și întreprinderile familiale, cifrei de afaceri îi
corespunde totalitatea veniturilor brute realizate în anul anterior
celui pentru care se datorează tariful de monitorizare, respectiv
totalitatea veniturilor brute realizate în lunile din anul anterior
celui pentru care se datorează tariful de monitorizare, în care
au avut calitatea de furnizor.
Art. 125. — (1) Cuantumul tarifului de monitorizare anual
datorat de fiecare furnizor se stabilește prin aplicarea
procentului prevăzut la art. 124 alin. (3) la cifra de afaceri
prevăzută la art. 124 alin. (5), (6) sau (7), după caz.
(2) Cuantumul tarifului de monitorizare prevăzut la alin. (1) se
stabilește la data determinării cifrei de afaceri cumulate
prevăzute la art. 124 alin. (3) lit. b), dar nu mai târziu de data de
15 septembrie a anului respectiv, prin decizie a președintelui
ANCOM, care se comunică fiecărui furnizor.
Art. 126. — (1) La încetarea calității de furnizor, indiferent de
forma acesteia, orice furnizor are obligația de a achita tariful de
monitorizare stabilit astfel:
a) în cazul în care încetarea calității de furnizor are loc înainte
de determinarea tarifului de monitorizare anual potrivit art. 125
alin. (2), furnizorul datorează un tarif de monitorizare ce
reprezintă produsul dintre procentul stabilit de ANCOM în
condițiile art. 124 alin. (3) pentru anul anterior și cifra de afaceri

34

MONITORUL OFICIAL AL ROMÂNIEI, PARTEA I, Nr. 925/27.XII.2011

realizată în anul anterior sau în lunile din anul anterior în care
acesta a avut calitatea de furnizor, cumulată cu cifra de afaceri
realizată în lunile în care a avut această calitate din anul în
cursul căruia are loc încetarea;
b) în cazul în care încetarea calității de furnizor are loc după
determinarea tarifului de monitorizare anual potrivit art. 125
alin. (2), pe lângă acest tarif, furnizorul datorează și un tarif
suplimentar, calculat ca produs între procentul stabilit de
ANCOM în condițiile art. 124 alin. (3) pentru anul în curs și cifra
de afaceri realizată în lunile în care a avut această calitate din
anul în cursul căruia are loc încetarea.
(2) Persoanele care datorează tariful de monitorizare
prevăzut la alin. (1) au obligația de a transmite ANCOM, în
termen de 15 zile de la data încetării calității de furnizor, o
situație privind cifra de afaceri realizată în anul anterior sau în
lunile din anul anterior în care a avut calitatea de furnizor,
cumulată cu cifra de afaceri realizată în lunile în care a avut
această calitate din anul în cursul căruia are loc încetarea sau,
respectiv, privind cifra de afaceri realizată în lunile în care a avut
această calitate din anul în cursul căruia are loc încetarea, în
condițiile stabilite de ANCOM.
(3) În cazul în care persoanele prevăzute la alin. (1) nu
comunică ANCOM, în termenul prevăzut la alin. (2),
documentele prevăzute la alin. (2), ANCOM stabilește în sarcina
acestor persoane obligația de plată a tarifului de monitorizare
datorat la încetarea calității de furnizor prin luarea în considerare
a ultimei cifre de afaceri cunoscute de către ANCOM,
multiplicată cu 1/12 și cu numărul lunilor din anul în care au avut
această calitate fără a se fi stabilit tariful de monitorizare.
(4) Tariful de monitorizare datorat potrivit prevederilor alin. (1)
lit. a) se stabilește prin decizie a președintelui ANCOM, iar
diferența dintre acesta și plățile anticipate stabilite în condițiile
art. 127 alin. (1) se achită în termenul prevăzut la art. 128 sau,
după caz, se restituie de către ANCOM în condițiile Codului de
procedură fiscală.
(5) Tariful de monitorizare datorat potrivit prevederilor alin. (1)
lit. b) se stabilește prin decizie a președintelui ANCOM și se
achită în termenul prevăzut la art. 128.
(6) Persoanele cărora le-a încetat calitatea de furnizor de
rețele sau servicii de comunicații electronice ori cea de furnizor
de servicii poștale în același an în care au dobândit această
calitate datorează un tarif de monitorizare ce reprezintă produsul
dintre procentul prevăzut la alin. (1) lit. a) sau, după caz, la
alin. (1) lit. b) și cifra de afaceri realizată în lunile în care au avut
această calitate, luându-se în considerare inclusiv luna în care
au dobândit calitatea și exclusiv luna în care aceasta a încetat.
(7) Persoanelor prevăzute la alin. (6) li se aplică în mod
corespunzător prevederile alin. (2)—(5).
(8) În cazul furnizorilor cărora le-a încetat calitatea ca urmare
a fuziunii, tariful de monitorizare prevăzut la alin. (1) va fi stabilit
în sarcina societăților absorbante sau nou-constituite, după caz.
Art. 127. — (1) ANCOM poate impune persoanelor prevăzute
la art. 122 obligația de a efectua, în contul tarifului de
monitorizare anual, plăți anticipate după cum urmează:
a) până la data de 15 martie a anului, dar nu mai puțin de
15 zile de la data comunicării deciziei președintelui ANCOM, o
tranșă în cuantum de 30% din ultimul tarif de monitorizare
datorat;
b) până la data de 15 iunie a anului, dar nu mai puțin de
15 zile de la data comunicării deciziei președintelui ANCOM, o
nouă tranșă în cuantum de 30% din ultimul tarif de monitorizare
datorat.
(2) Cuantumul plăților anticipate prevăzute la alin. (1) se
stabilește până la data de 15 februarie prin decizie a
președintelui ANCOM.
(3) Ultimul tarif de monitorizare datorat, pe baza căruia se
determină plățile anticipate, este tariful de monitorizare stabilit în

condițiile art. 125 alin. (2), fără a lua în calcul plățile anticipate
efectuate în acel an.
(4) Diferența dintre tariful de monitorizare anual stabilit în
condițiile art. 125 alin. (2) și eventualele plăți anticipate stabilite
în condițiile alin. (1) se achită în termenul prevăzut la art. 128
sau, după caz, se restituie de către ANCOM în condițiile Codului
de procedură fiscală.
Art. 128. — Termenul de plată a tarifelor prevăzute la art. 126
alin. (4) sau (5) și la art. 127 alin. (4) este data de 25 a lunii
următoare celei în care s-a emis decizia, dar nu mai puțin de
15 zile de la data comunicării acesteia.
Art. 129. — (1) Persoanele prevăzute la art. 124 și la art. 126
alin. (1) și (6) pot solicita, în vederea determinării tarifului, luarea
în considerare a veniturilor rezultate exclusiv din furnizarea de
rețele sau de servicii de comunicații electronice ori din furnizarea
de servicii poștale, în locul cifrei de afaceri, prevederile
art. 124—126 aplicându-se în mod corespunzător.
(2) În vederea aplicării prevederilor alin. (1), furnizorii sunt
obligați să țină contabilitatea în mod distinct în ceea ce privește
veniturile obținute din activitățile de furnizare de rețele sau de
servicii de comunicații electronice ori, după caz, de furnizare de
servicii poștale. Certificarea acestor venituri se va realiza de
către un auditor independent sau de către un expert contabil
autorizat potrivit legii, în condițiile stabilite de ANCOM.
(3) Netransmiterea documentelor cuprinzând veniturile
certificate în condițiile prevăzute la alin. (2) în vederea
determinării tarifului de monitorizare are ca efect determinarea
acestuia în funcție de cifra de afaceri prevăzută la art. 124
alin. (5).
Art. 130. — (1) Persoanele prevăzute la art. 124 alin. (1) și
(2), cu excepția celor prevăzute la alin. (2), au obligația de a
transmite ANCOM situațiile financiare anuale conținând cifrele
de afaceri înscrise în contul de profit și pierdere, necesare
pentru determinarea tarifului de monitorizare, în termen de 7 zile
de la expirarea termenului legal de depunere a acestora la
organele competente la care se înregistrează, potrivit legislației
în vigoare.
(2) Persoanele fizice autorizate, întreprinderile familiale și
întreprinderile individuale care datorează tariful de monitorizare
prevăzut la art. 124 au obligația de a transmite ANCOM
declarațiile financiare anuale privind veniturile brute realizate,
necesare pentru determinarea tarifului de monitorizare, în
termen de 7 zile de la expirarea termenului legal de depunere a
acestora la organele competente la care se înregistrează,
potrivit legislației în vigoare.
(3) Persoanele prevăzute la art. 124 alin. (2) au obligația de
a transmite ANCOM, în termenul prevăzut la alin. (2), situația
privind cifra de afaceri realizată în lunile din anul anterior în care
acestea au avut calitatea de furnizor de rețele sau servicii de
comunicații electronice ori de furnizor de servicii poștale.
(4) Netransmiterea în termenele și în condițiile prevăzute de
dispozițiile legale a documentelor prevăzute la alin. (3) necesare
în vederea determinării tarifului de monitorizare are ca efect
determinarea acestuia în funcție de cifra de afaceri prevăzută la
art. 124 alin. (5).
Art. 131. — Prin excepție de la prevederile art. 122 și ale
art. 126 alin. (1) și (6), furnizorii care înregistrează o cifră de
afaceri care nu depășește echivalentul în lei a 100.000 de euro,
la cursul de schimb valutar mediu al perioadei în care a fost
realizată cifra de afaceri, calculat pe baza cursului de schimb
valutar mediu lunar comunicat de Banca Națională a României,
nu au obligația de plată a tarifului de monitorizare, prevederile
art. 122—130 aplicându-se în mod corespunzător.
Art. 132. — Procedura de aplicare a prevederilor art. 122—
131 se stabilește prin decizie a președintelui ANCOM, cu
respectarea principiilor obiectivității, transparenței și
proporționalității.

MONITORUL OFICIAL AL ROMÂNIEI, PARTEA I, Nr. 925/27.XII.2011
CAPITOLUL XI
Consultare, transparență și informare
Art. 133. — (1) În vederea aplicării prezentei ordonanțe de
urgență, ANCOM are obligația de a crea, menține, dezvolta și
actualiza permanent o pagină de internet proprie, prin
intermediul căreia să se asigure informarea publicului într-o
manieră accesibilă cu privire la:
a) autoritățile publice competente să exercite atribuții în
temeiul prezentei ordonanțe de urgență și al legislației speciale
din domeniul comunicațiilor electronice;
b) organizarea, funcționarea, obiectivele și atribuțiile
ANCOM, precum și atribuțiile fiecărei structuri interne a ANCOM;
c) datele necesare pentru a asigura comunicarea eficientă
cu structurile interne ale ANCOM;
d) legislația națională și internațională aplicabilă în domeniul
comunicațiilor electronice;
e) deciziile emise de președintele ANCOM aplicabile în
domeniul comunicațiilor electronice;
f) căile legale de atac împotriva deciziilor președintelui
ANCOM;
g) documentele a căror publicare este obligatorie în cadrul
consultărilor lansate în condițiile art. 135;
h) bugetul de venituri și cheltuieli al ANCOM;
i) procedura de autorizare generală, de acordare a dreptului
de utilizare a frecvențelor radio, a resurselor de numerotație și
a resurselor tehnice;
j) drepturile și obligațiile furnizorilor de rețele sau de servicii
de comunicații electronice, în conformitate cu regimul de
autorizare generală;
k) drepturile și obligațiile titularilor de licențe de utilizare a
frecvențelor radio și a licențelor de utilizare a resurselor de
numerotație;
l) obligațiile impuse de ANCOM în conformitate cu
prevederile cap. VII;
m) orice alte informații utile informării publicului, care au
legătură cu activitatea ANCOM.
(2) ANCOM depune toate diligențele necesare pentru a
asigura că informațiile publicate pe pagina de internet proprie
sunt disponibile și în cel puțin o limbă de circulație internațională.
Art. 134. — (1) ANCOM va comunica Comisiei Europene
măsurile adoptate în legislația națională în domeniul de
reglementare al Directivei-cadru, al Directivei 2002/20/CE a
Parlamentului European și a Consiliului din 7 martie 2002 privind
autorizarea rețelelor și serviciilor de comunicații electronice, cu
modificările ulterioare, al Directivei 2002/19/CE a Parlamentului
European și a Consiliului din 7 martie 2002 privind accesul la
rețelele de comunicații electronice și la infrastructura asociată,
precum și interconectarea acestora, cu modificările ulterioare,
și al Directivei 2002/22/CE a Parlamentului European și a
Consiliului din 7 martie 2002 privind serviciul universal și
drepturile utilizatorilor cu privire la rețelele și serviciile de
comunicații electronice, cu modificările ulterioare, precum și
orice modificări sau completări ale acestor măsuri.
(2) În special, autoritatea de reglementare notifică Comisiei
Europene măsurile adoptate în temeiul cap. VII, precum și, în cel
mai scurt timp, orice modificare a acestor măsuri.
Art. 135. — (1) Cu excepția măsurilor adoptate în temeiul
prevederilor art. 97 alin. (6), art. 116 sau 117, ANCOM are
obligația de a respecta procedura de consultare stabilită prin
prezentul articol ori de câte ori intenționează să adopte măsuri
în aplicarea prevederilor prezentei ordonanțe de urgență ce sunt
de natură să producă un impact semnificativ pe piața relevantă.
(2) ANCOM are obligația de a publica textul supus consultării
pe pagina de internet proprie, precizând totodată și data
publicării documentului, data la care expiră termenul de
depunere a observațiilor și data estimativă la care intenționează
să adopte măsura care face obiectul consultării. Toate

35

persoanele interesate care au solicitat înscrierea adresei lor de
poștă electronică pe lista de corespondență special constituită
a ANCOM vor fi informate cu privire la lansarea consultării cel
mai târziu la data publicării documentului.
(3) Din momentul în care textul supus consultării este
publicat pe pagina de internet, ANCOM stabilește un termen de
cel puțin 30 de zile pentru depunerea de observații, în scris, de
către orice persoană interesată. În situațiile în care măsurile
trebuie adoptate în regim de urgență, acest termen poate fi mai
scurt de 30 de zile, însă nu mai scurt de 10 zile.
(4) Cel mai târziu la data publicării pe pagina de internet a
măsurii adoptate, ANCOM are obligația de a publica și un
material de sinteză a observațiilor primite, cu respectarea
principiului confidențialității, care va preciza și poziția sa față de
aceste observații.
Art. 136. — (1) În cadrul procedurii de consultare prevăzute
la art. 135, în special atunci când intenționează să adopte
măsuri în temeiul cap. V, ANCOM analizează punctele de
vedere transmise de utilizatorii finali, inclusiv de persoanele cu
dizabilități, de asociațiile acestora, de Autoritatea Națională
pentru Protecția Consumatorilor, de producătorii de
echipamente și de furnizorii de rețele și de servicii de
comunicații electronice în legătură cu drepturile utilizatorilor finali
referitoare la serviciile de comunicații electronice destinate
publicului.
(2) La adoptarea măsurilor prevăzute la alin. (1), ANCOM
ține cont în mod corespunzător de protejarea intereselor
consumatorilor de servicii de comunicații electronice destinate
publicului.
(3) Acolo unde este cazul, părțile interesate pot dezvolta, cu
îndrumarea ANCOM, mecanisme de colaborare care pot implica
consumatori, asociații ale utilizatorilor și furnizori, în scopul de a
îmbunătăți calitatea generală a serviciilor, prin elaborarea de
coduri de conduită și standarde de operare, precum și prin
monitorizarea aplicării acestora.
(4) ANCOM poate promova, în limitele atribuțiilor prevăzute
de lege, cooperarea dintre furnizorii de rețele publice de
comunicații electronice și de servicii de comunicații electronice
destinate publicului și organismele care asigură protejarea
drepturilor de proprietate intelectuală și a drepturilor conexe în
ceea ce privește utilizarea serviciilor de comunicații electronice.
CAPITOLUL XII
Supraveghere, control și sancțiuni
Art. 137. — (1) Controlul respectării prevederilor prezentei
ordonanțe de urgență, ale legislației speciale din domeniul
comunicațiilor electronice și ale actelor normative sau
individuale emise de ANCOM în conformitate cu dispozițiile
prezentei ordonanțe de urgență ori ale legislației speciale din
domeniul comunicațiilor electronice, precum și al respectării
obligațiilor furnizorilor de rețele sau de servicii de comunicații
electronice care decurg din regulamentele Uniunii Europene,
acolo unde se stabilește competența de monitorizare sau de
verificare a respectării acestor obligații de către autoritatea
națională de reglementare, revine ANCOM, care acționează prin
personalul de specialitate împuternicit în acest scop, denumit în
continuare personal de control.
(2) Personalul de control, precum și atribuțiile acestuia se
stabilesc prin decizie a președintelui ANCOM.
Art. 138. — (1) Personalul de control poate să efectueze
acțiuni de control, inclusiv inopinate, în cadrul cărora poate să
solicite, menționând temeiul legal și scopul solicitării, orice
documente necesare pentru efectuarea controlului, să ridice
copii de pe orice registre, acte financiar-contabile și comerciale
ori alte acte sau documente, cu respectarea prevederilor legale
în vigoare.

36

MONITORUL OFICIAL AL ROMÂNIEI, PARTEA I, Nr. 925/27.XII.2011

(2) În cadrul acțiunilor de control, personalul de control poate
să solicite și să primească, la fața locului sau la termenul
solicitat, orice informații necesare pentru efectuarea controlului
și poate stabili termene până la care aceste informații să îi fie
furnizate, sub sancțiunea prevăzută la art. 151 alin. (1) lit. c), cu
respectarea prevederilor legale în vigoare.
(3) Rezultatul acțiunilor de control va fi consemnat într-o notă
de control, cu excepția cazurilor prevăzute la art. 144.
Art. 139. — (1) În cazul în care constată contravenția
prevăzută la art. 142 pct. 10, personalul de control poate
dispune încetarea imediată a încălcării și poate lua orice măsuri
pe care le apreciază necesare pentru a asigura respectarea
dispozițiilor legale. Măsurile vor fi adecvate și proporționale cu
încălcarea săvârșită și vor prevedea un termen în care
contravenientul trebuie să se conformeze acestora.
(2) Măsurile prevăzute la alin. (1) vor fi consemnate în
procesul-verbal de constatare a contravenției și de aplicare a
sancțiunii.
Art. 140. — În vederea constatării contravențiilor prevăzute
la art. 142 pct. 1, 7, 10, 11 și 14, dacă persoana în cauză refuză
să se supună controlului prevăzut la art. 137 și 138, personalul
de control are acces, în condițiile legii, la rețelele de comunicații
electronice, respectiv la echipamentele și elementele rețelei de
comunicații electronice.
Art. 141. — (1) În cazul descoperirii nerespectării de către
un furnizor de rețele sau de servicii de comunicații electronice a
unei obligații prevăzute în prezenta ordonanță de urgență sau în
legislația specială din domeniul comunicațiilor electronice, în
actele normative ori individuale emise de ANCOM în
conformitate cu dispozițiile prezentei ordonanțe de urgență sau
ale legislației speciale din domeniul comunicațiilor electronice
ori a unei obligații care decurge din regulamentele Uniunii
Europene, atunci când competența de monitorizare și verificare
a acestei obligații aparține autorității naționale de reglementare,
înainte de aplicarea sancțiunii, ANCOM va transmite furnizorului
în cauză o notificare prin care îi va aduce la cunoștință
încălcarea constatată și sancțiunea aplicabilă, acordându-i un
termen în vederea formulării unui punct de vedere.
(2) Procedura notificării prevăzută la alin. (1) nu se aplică:
a) în cazul nerespectării deciziilor președintelui ANCOM
emise în temeiul art. 116 sau 117;
b) în cazul nerespectării obligației de a transmite în mod
corect și complet informațiile solicitate de ANCOM în temeiul
art. 120 alin. (2) lit. a) ori informațiile stabilite prin actele
normative sau individuale emise de ANCOM;
c) în cazul nerespectării măsurilor dispuse de ANCOM în
conformitate cu art. 73 alin. (3) și (4);
d) în cazul contravențiilor prevăzute la art. 142 pct. 1, 7, 9,
10, 11, 16 și 41;
e) în cazul nerespectării obligațiilor de transparență impuse
de ANCOM în conformitate cu prevederile art. 106;
f) în cazul nerespectării obligației de a se supune controlului
prevăzut la art. 137 și 138.
Art. 142. — Următoarele fapte constituie contravenții:
1. furnizarea rețelelor sau a serviciilor de comunicații
electronice de către o persoană care nu este autorizată în
condițiile art. 6 pentru acel tip de activitate ori pe perioada în
care dreptul de furnizare a rețelelor sau a serviciilor de
comunicații electronice a fost suspendat ori retras;
2. nerespectarea condițiilor prevăzute în autorizația generală,
în condițiile art. 8;
3. încălcarea obligației de negociere prevăzute la art. 12
alin. (1) lit. b);
4. încălcarea obligațiilor prevăzute la art. 12 alin. (3) și (4);
5. încălcarea obligației de nedivulgare prevăzute la art. 12
alin. (5);
6. încălcarea obligațiilor prevăzute la art. 13 alin. (7);

7. utilizarea frecvențelor radio fără obținerea licenței de
utilizare în conformitate cu prevederile art. 23;
8. nerespectarea condițiilor și obligațiilor prevăzute în
licențele de utilizare a frecvențelor radio acordate în condițiile
cap. III;
9. nerespectarea condițiilor impuse de ANCOM în
conformitate cu prevederile art. 23 alin. (3);
10. producerea de către orice persoană și în orice mod a
unei interferențe prejudiciabile;
11. utilizarea resurselor de numerotație fără obținerea licenței
de utilizare în conformitate cu prevederile cap. III;
12. nerespectarea condițiilor și obligațiilor privind utilizarea
resurselor de numerotație sau a resurselor tehnice stabilite sau
impuse de ANCOM;
13. nerespectarea prevederilor art. 37 alin. (4);
14. utilizarea resurselor tehnice fără obținerea dreptului de
utilizare, potrivit art. 45 alin. (1);
15. încălcarea obligațiilor prevăzute la art. 46 alin. (1) și (3);
16. încălcarea obligației de notificare prevăzute la art. 47
alin. (1);
17. încălcarea obligațiilor prevăzute la art. 50 alin. (1)—(3);
18. încălcarea obligațiilor prevăzute la art. 51 alin. (1)—(5) și
(7)—(9);
19. neincluderea în contracte a informațiilor furnizate de
ANCOM potrivit prevederilor art. 51 alin. (6);
20. nerespectarea prevederilor art. 53 alin. (1);
21. încălcarea obligațiilor prevăzute la art. 54;
22. nerespectarea prevederilor art. 55;
23. încălcarea obligațiilor prevăzute la art. 57;
24. nerespectarea prevederilor art. 58;
25. încălcarea obligației de a pune la dispoziția publicului
informațiile prevăzute la art. 60 alin. (1)—(3);
26. nerespectarea prevederilor art. 60 alin. (4);
27. nerespectarea prevederilor art. 60 alin. (7);
28. încălcarea obligației prevăzute la art. 60 alin. (10);
29. încălcarea obligațiilor prevăzute la art. 62 alin. (1) și (2);
30. nerespectarea prevederilor art. 66;
31. nerespectarea prevederilor art. 67;
32. nerespectarea prevederilor art. 68;
33. nerespectarea prevederilor art. 69 alin. (1);
34. nerespectarea prevederilor art. 69 alin. (2);
35. nerespectarea prevederilor art. 69 alin. (3);
36. nerespectarea prevederilor art. 69 alin. (5);
37. nerespectarea prevederilor art. 70 alin. (1), (4)—(6) și (9);
38. nerespectarea prevederilor art. 71 alin. (3) și (4);
39. încălcarea obligației prevăzute la art. 73 alin. (1);
40. încălcarea obligației prevăzute la art. 75 alin. (1), (6)
și (8);
41. încălcarea obligației prevăzute la art. 78 alin. (1);
42. nerespectarea prevederilor art. 79 alin. (4);
43. nerespectarea prevederilor art. 80 alin. (3) și (4);
44. nerespectarea prevederilor art. 81 alin. (4);
45. nerespectarea prevederilor art. 83 alin. (5);
46. încălcarea obligațiilor prevăzute la art. 84 alin. (1), (3),
(5) și (10);
47. încălcarea obligațiilor prevăzute la art. 85 alin. (1) și (3);
48. nerespectarea prevederilor art. 101;
49. încălcarea obligației prevăzute la art. 102;
50. încălcarea obligației prevăzute la art. 103;
51. nerespectarea prevederilor art. 112 alin. (1)—(3);
52. nerespectarea măsurilor și obligațiilor impuse în temeiul
prevederilor art. 48, art. 49 alin. (2), art. 60 alin. (5) și (8), art. 61
alin. (1)—(4), art. 62 alin. (3), art. 63, 64, art. 70 alin. (2), (7), (8)
și (10), art. 72 alin. (3), art. 73 alin. (2), art. 74 alin. (1) și (4),
art. 75 alin. (3) și (7), art. 79 alin. (1) și (3), art. 80 alin. (1) și (2),
art. 81 alin. (1) și (2), art. 82 alin. (1) și (3), art. 83 alin. (2)—(4)

MONITORUL OFICIAL AL ROMÂNIEI, PARTEA I, Nr. 925/27.XII.2011
și (6), art. 84 alin. (4), (6)—(8), (11) și (12) și art. 85 alin. (2)
și (4)—(7);
53. nerespectarea măsurilor și obligațiilor impuse în temeiul
prevederilor art. 69 alin. (4), art. 75 alin. (4), art. 78 alin. (2),
art. 100, art. 104 alin. (1) și (2), art. 107, art. 108 alin. (1) și (2),
art. 109 alin. (1)—(3) și (5), art. 110 alin. (1), (3) și (4), art. 111
alin. (1) și (2), art. 112 alin. (4)—(6), art. 113 alin. (1)—(3),
art. 114;
54. nedepunerea situațiilor sau declarațiilor financiare anuale
în conformitate cu art. 130;
55. nerespectarea obligațiilor care decurg din regulamentele
Uniunii Europene în domeniul comunicațiilor electronice și
echipamentelor terminale, în cazurile în care competența de
monitorizare și verificare a respectării acestor obligații aparține
autorității naționale de reglementare.
Art. 143. — (1) Contravențiile prevăzute la art. 142 se
sancționează astfel:
a) cu amendă de la 5.000 lei la 60.000 lei, iar, în cazul unor
încălcări repetate, cu amendă în cuantum de până la
100.000 lei;
b) prin derogare de la dispozițiile art. 8 alin. (2) lit. a) din
Ordonanța Guvernului nr. 2/2001 privind regimul juridic al
contravențiilor, aprobată cu modificări și completări prin Legea
nr. 180/2002, cu modificările și completările ulterioare, pentru
persoanele cu o cifră de afaceri de peste 3.000.000 lei, cu
amendă în cuantum de până la 2% din cifra de afaceri, iar, în
cazul unor încălcări repetate, cu amendă în cuantum de până la
5% din cifra de afaceri.
(2) În vederea individualizării sancțiunii, ANCOM va lua în
considerare gradul de pericol social concret al faptei, perioada
de timp în care obligația legală a fost încălcată, precum și, dacă
este cazul, consecințele încălcării asupra concurenței.
(3) Cifra de afaceri este cea prevăzută în ultima situație
financiară anuală raportată de operatorul economic.
(4) Pentru persoanele fizice autorizate, întreprinderile
individuale și întreprinderile familiale, cifrei de afaceri prevăzute
la alin. (1) lit. b) îi corespunde totalitatea veniturilor brute
realizate de respectivii operatori economici.
(5) În măsura în care prezenta ordonanță de urgență nu
prevede altfel, contravențiilor prevăzute la art. 142 li se aplică
dispozițiile Ordonanței Guvernului nr. 2/2001, aprobată cu
modificări și completări prin Legea nr. 180/2002, cu modificările
și completările ulterioare.
Art. 144. — (1) Contravențiile prevăzute la art. 142 pct. 1, 2,
4, 5, 7—33, 35—40, 42—50 și 52 se constată de către
personalul de control din cadrul ANCOM prin procesul-verbal de
constatare a contravenției și de aplicare a sancțiunii.
(2) Sancțiunea pentru contravențiile prevăzute la alin. (1) se
aplică, prin rezoluție scrisă, de către președintele ANCOM.
Art. 145. — (1) Constatarea contravențiilor prevăzute la
art. 142 pct. 3, 6, 34, 41, 51 și 53—55 și aplicarea sancțiunii
corespunzătoare se fac prin decizie emisă de către președintele
ANCOM.
(2) Decizia prevăzută la alin. (1) trebuie să cuprindă
următoarele elemente: datele de identificare a contravenientului,
data săvârșirii faptei, descrierea faptei contravenționale și a
împrejurărilor care pot fi avute în vedere la individualizarea
sancțiunii, indicarea temeiului legal potrivit căruia se stabilește
și se sancționează contravenția, sancțiunea principală și
eventualele sancțiuni complementare aplicate, termenul și
modalitatea de plată a amenzii, termenul de exercitare a căii de
atac și instanța de judecată competentă.
(3) Prin derogare de la prevederile art. 13 din Ordonanța
Guvernului nr. 2/2001, aprobată cu modificări și completări prin
Legea nr. 180/2002, cu modificările și completările ulterioare,
aplicarea sancțiunii potrivit alin. (1) se prescrie în termen de un
an de la data săvârșirii faptei. În cazul încălcărilor care durează

37

în timp sau al celor constând în săvârșirea, în baza aceleiași
rezoluții, la intervale diferite de timp, a mai multor acțiuni sau
inacțiuni, care prezintă, fiecare în parte, conținutul aceleiași
contravenții, prescripția începe să curgă de la data constatării
sau de la data încetării ultimului act ori fapt săvârșit, dacă acest
moment intervine anterior constatării.
(4) Decizia prevăzută la alin. (1) se comunică
contravenientului și poate fi atacată în contencios administrativ
la Curtea de Apel București, în termen de 30 de zile de la
comunicare, în condițiile Legii contenciosului administrativ
nr. 554/2004, cu modificările și completările ulterioare, fără
parcurgerea procedurii prealabile prevăzute la art. 7 din acest
act normativ.
(5) Odată cu decizia prevăzută la alin. (1), contravenientului
i se comunică și înștiințarea de plată, care conține mențiunea
privind obligativitatea achitării amenzii în termen de 30 de zile de
la data comunicării deciziei.
(6) Decizia prevăzută la alin. (1) constituie titlu executoriu,
fără vreo altă formalitate. Acțiunea în contencios administrativ
în condițiile alin. (4) suspendă executarea numai în ceea ce
privește achitarea amenzii, până la pronunțarea de către
instanța de judecată a unei hotărâri definitive și irevocabile.
(7) Sumele provenite din amenzile aplicate în conformitate
cu dispozițiile prezentului articol se fac venit integral la bugetul
de stat. Executarea se realizează în conformitate cu dispozițiile
legale privind executarea silită a creanțelor fiscale. În vederea
punerii în executare a sancțiunii, ANCOM comunică din oficiu
organelor de specialitate ale Agenției Naționale de Administrare
Fiscală decizia prevăzută la alin. (1), după expirarea termenului
prevăzut în înștiințarea de plată sau după rămânerea definitivă
și irevocabilă a hotărârii judecătorești prin care s-a soluționat
acțiunea în contencios administrativ.
Art. 146. — ANCOM poate dispune aplicarea sancțiunii
contravenționale prevăzute la art. 143 alin. (1) chiar dacă
încălcarea constatată a fost remediată, cu respectarea
termenului acordat furnizorului în conformitate cu art. 141
alin. (1).
Art. 147. — În cazul unor încălcări grave sau repetate ale
obligațiilor prevăzute la art. 141 alin. (1), ANCOM poate
suspenda ori retrage furnizorului în cauză:
a) dreptul de a furniza rețele sau servicii de comunicații
electronice în condițiile regimului de autorizare generală;
b) dreptul de utilizare a resurselor de numerotație, resurselor
tehnice sau frecvențelor radio.
Art. 148. — (1) Dacă, în termen de 45 de zile de la data
scadenței, furnizorul nu achită tariful de monitorizare, tariful de
utilizare a spectrului ori tariful de utilizare a resurselor de
numerotație, ANCOM îi poate suspenda sau retrage dreptul de
a mai furniza rețele ori servicii de comunicații electronice pe
baza regimului de autorizare generală sau licența de utilizare a
frecvențelor radioelectrice ori a resurselor de numerotație.
(2) În cazul în care furnizorul nu transmite documentele
prevăzute la art. 130 alin. (1) până la data de 10 septembrie a
anului pentru care se datorează tariful de monitorizare, ANCOM
îi poate suspenda sau retrage dreptul de a furniza rețele ori
servicii de comunicații electronice pe baza regimului de
autorizare generală.
Art. 149. — (1) În cazul constatării unei contravenții în
conformitate cu art. 144 sau art. 145, ANCOM poate dispune:
a) încetarea încălcării fie imediat, fie într-un termen rezonabil,
precum și orice măsuri necesare pentru a asigura încetarea
încălcării și remedierea situației produse. Măsurile vor fi
adecvate și proporționale cu încălcarea săvârșită și vor
prevedea un termen în care furnizorul trebuie să se conformeze
acestora;
b) suspendarea sau amânarea furnizării unui serviciu sau
unui pachet de servicii, dacă furnizarea ar aduce prejudicii

38

MONITORUL OFICIAL AL ROMÂNIEI, PARTEA I, Nr. 925/27.XII.2011

semnificative concurenței, până la încetarea încălcării obligațiilor
de acces sau interconectare impuse în conformitate cu
prevederile cap. VII.
(2) În cazul în care nerespectarea de către furnizori a
obligațiilor prevăzute la art. 141 alin. (1) poate crea probleme
grave de natură economică sau operațională altor furnizori de
rețele ori de servicii de comunicații electronice sau utilizatorilor,
ANCOM poate lua măsuri urgente cu caracter provizoriu pentru
remedierea situației.
(3) În cazul în care nerespectarea de către furnizori a
obligațiilor prevăzute la art. 141 alin. (1) prezintă un pericol grav
și iminent la adresa apărării naționale, ordinii publice, securității
naționale sau sănătății publice, ANCOM va înștiința și, dacă este
necesar, va coopera cu organele judiciare, precum și cu
instituțiile competente din domeniul apărării și securității
naționale, ordinii publice sau sănătății publice, în vederea
asigurării respectării dispozițiilor legale. ANCOM poate lua
măsuri urgente, proporționale și cu caracter provizoriu pentru
remedierea situației, cu consultarea sau la solicitarea motivată
a acestor instituții, după caz.
(4) Atunci când apreciază că este necesar, ANCOM poate
menține măsurile dispuse conform alin. (2) și (3) pentru o
perioadă de cel mult 90 de zile. În cazul în care punerea în
executare a acestora necesită o durată mai mare de timp,
ANCOM poate dispune prelungirea aplicabilității pentru o
perioadă suplimentară de cel mult 90 de zile. Furnizorului în
cauză i se va acorda posibilitatea de a-și prezenta punctul de
vedere și de a propune soluții pentru remedierea definitivă a
situației create.
(5) Măsurile prevăzute la alin. (2) și (3) se dispun prin decizie
a președintelui ANCOM.
Art. 150. — Odată cu aplicarea amenzilor prevăzute la
art. 143 alin. (1), se dispune confiscarea bunurilor destinate,
rezultate sau folosite la săvârșirea contravențiilor prevăzute la
art. 142. Bunurile confiscate vor fi valorificate în condițiile legii.
Art. 151. — (1) ANCOM poate aplica amenzi administrative
în cuantum de până la 30.000 lei pentru fiecare zi de întârziere,
stabilind totodată și data de la care acestea se calculează,
pentru a determina:
a) furnizarea în mod corect și complet a informațiilor solicitate
de ANCOM în conformitate cu dispozițiile prezentei ordonanțe
de urgență sau ale legislației speciale din domeniul
comunicațiilor electronice, precum și a informațiilor stabilite prin
actele normative ori individuale emise de ANCOM în
conformitate cu dispozițiile prezentei ordonanțe de urgență sau
ale legislației speciale din domeniul comunicațiilor electronice;
b) informarea publicului în condițiile art. 47 alin. (2),
supunerea la auditul de securitate prevăzut la art. 49 alin. (1)
lit. b) sau transmiterea rezultatelor auditului prevăzut la art. 49
alin. (1) lit. b);
c) supunerea la controlul prevăzut la art. 137 și 138;
d) respectarea obligației de transparență prevăzute la
art. 106;
e) conformarea la măsurile dispuse în conformitate cu art. 73
alin. (3) și (4), art. 116, 117 și 149.
(2) Decizia președintelui ANCOM prin care se aplică
sancțiunile prevăzute la alin. (1) constituie titlu executoriu, fără
vreo altă formalitate.
(3) Sumele rezultate din încasarea amenzilor administrative
stabilite la alin. (1) se rețin integral ca venituri proprii, cu titlu
permanent, la dispoziția ANCOM și vor fi folosite în conformitate
cu prevederile bugetului de venituri și cheltuieli aprobat potrivit
legii.
Art. 152. — În exercitarea atribuțiilor ce îi revin potrivit actelor
normative în vigoare, ANCOM va fi sprijinită operativ, acolo unde
este cazul, de autoritățile administrației publice locale, de
organele de poliție ori de alte autorități publice, în vederea

identificării și localizării persoanelor fizice sau juridice care
săvârșesc fapte de natură contravențională.
Art. 153. — Orice decizie a ANCOM prin care se vatămă
drepturile unei persoane fizice sau juridice, recunoscute de
prezenta ordonanță de urgență, sau refuzul nejustificat al
ANCOM de a-i rezolva cererea referitoare la un drept
recunoscut de prezenta ordonanță de urgență pot fi atacate în
contencios administrativ la instanța competentă.
CAPITOLUL XIII
Dispoziții tranzitorii și finale
Art. 154. — ANCOM revizuiește, în condițiile legii, acolo unde
este cazul, în cel mai scurt timp, dar nu mai târziu de 7 luni de
la data intrării în vigoare a prezentei ordonanțe de urgență,
regimul de autorizare generală ori drepturile individuale de
utilizare a resurselor limitate, în conformitate cu prevederile
prezentei ordonanțe de urgență.
Art. 155. — (1) Prin excepție de la prevederile art. 154,
drepturile de utilizare a frecvențelor radio acordate înainte de
data intrării în vigoare a prezentei ordonanțe de urgență a căror
perioadă de valabilitate, calculată de la această dată, este mai
mare de 5 ani, pot fi revizuite, la solicitarea expresă a titularului,
în vederea respectării principiilor prevăzute la art. 20.
(2) Solicitarea prevăzută la alin. (1) poate fi depusă de
persoana interesată începând cu data intrării în vigoare a
prezentei ordonanțe de urgență și până la data de 25 mai 2016.
(3) Pe baza solicitării prevăzute la alin. (2), ANCOM
comunică titularului licenței întinderea noilor drepturi de care
acesta poate beneficia și îi acordă posibilitatea de a-și retrage
solicitarea, într-un termen de 30 de zile de la data comunicării.
(4) În cazul în care titularul își retrage solicitarea depusă în
condițiile alin. (3), dreptul de utilizare a frecvențelor radio se
exercită în aceleași condiții până la data de 25 mai 2016.
(5) Ulterior expirării datei prevăzute la alin. (2), în vederea
asigurării respectării art. 20, ANCOM va efectua, în condițiile
legii, toate demersurile necesare, inclusiv cele referitoare la
modificarea, la inițiativa sa, dacă este cazul, a drepturilor
individuale în vigoare.
(6) Revizuirea de către ANCOM a drepturilor individuale în
condițiile prezentului articol, în vederea promovării concurenței
între titularii de drepturi, se va realiza numai pentru conservarea
drepturilor existente și nu va avea în vedere acordarea de noi
drepturi de utilizare.
Art. 156. — Având în vedere calitatea României de stat
membru al Uniunii Europene, dispozițiile prezentei ordonanțe
de urgență nu aduc atingere prevederilor Legii concurenței
nr. 21/1996, republicată, cu modificările și completările
ulterioare, și nici competențelor Consiliului Concurenței în
aplicarea acestei legi, respectiv în aplicarea art. 101 și 102 din
Tratatul privind funcționarea Uniunii Europene.
Art. 157. — Anexele nr. 1 și 2 fac parte integrantă din
prezenta ordonanță de urgență.
Art. 158. — Ordonanța de urgență a Guvernului nr. 22/2009
privind înființarea Autorității Naționale pentru Administrare și
Reglementare în Comunicații, publicată în Monitorul Oficial al
României, Partea I, nr. 174 din 19 martie 2009, aprobată prin
Legea nr. 113/2010, cu modificările ulterioare, se modifică și se
completează după cum urmează:
1. La articolul 4, după alineatul (1) se introduce un nou
alineat, alineatul (11), cu următorul cuprins:
ă(11) În activitatea sa, ANCOM susține obiectivele
Organismului autorităților europene de reglementare în
domeniul comunicațiilor electronice, denumit în continuare
OAREC, în vederea creării unui cadru de reglementare
armonizat și coerent la nivel european. În acest sens, în
exercitarea atribuțiilor sale, ANCOM are în vedere opiniile și
pozițiile comune adoptate de OAREC.”

MONITORUL OFICIAL AL ROMÂNIEI, PARTEA I, Nr. 925/27.XII.2011
2. La articolul 4, alineatul (2) se modifică și va avea
următorul cuprins:
ă(2) ANCOM promovează concurența în sectorul
comunicațiilor electronice și în sectorul serviciilor poștale, printre
altele, prin:
a) luarea măsurilor necesare în scopul prevenirii și înlăturării
acțiunilor care restrâng, împiedică sau denaturează concurența
sau pot avea un astfel de efect, în domeniul comunicațiilor
electronice, inclusiv în ceea ce privește transmisia conținutului
informației, și al serviciilor poștale;
b) luarea măsurilor necesare pentru ca utilizatorii, inclusiv
utilizatorii cu dizabilități, vârstnici sau cu nevoi sociale speciale,
să obțină un maximum de beneficii în ceea ce privește
diversitatea ofertei, tarifele și calitatea serviciilor;
c) încurajarea utilizării efective și asigurarea administrării
eficiente a resurselor limitate pe care le gestionează.”
3. La articolul 6 alineatul (1), litera c) se abrogă.
4. La articolul 6 alineatul (1), litera d) se modifică și va
avea următorul cuprins:
ăd) cooperarea cu autoritățile naționale de reglementare cu
atribuții similare din străinătate, precum și cu Comisia
Europeană și OAREC, în vederea dezvoltării unei practici de
reglementare coerente și a aplicării unitare și concertate a
legislației Uniunii Europene.”
5. La articolul 6 alineatul (2), literele d) și e) se modifică
și vor avea următorul cuprins:
ăd) asigurarea condițiilor de exercitare a dreptului de acces
la serviciile din sfera serviciului universal în domeniul
comunicațiilor electronice și în domeniul serviciilor poștale;
e) promovarea intereselor specifice ale utilizatorilor cu
dizabilități, vârstnici sau cu nevoi sociale speciale;”.
6. La articolul 6 alineatul (2), după litera f) se introduce o
nouă literă, litera g), cu următorul cuprins:
ăg) promovarea posibilității utilizatorilor finali de a accesa și
distribui informații sau de a utiliza aplicații ori servicii potrivit
propriilor decizii.”
7. După articolul 6 se introduce un nou articol, articolul 61,
cu următorul cuprins:
ăArt. 61. — În vederea atingerii obiectivelor prevăzute la
art. 4—6, ANCOM aplică principiile obiectivității, transparenței,
nediscriminării și proporționalității în activitatea de reglementare,
printre altele, prin:
a) promovarea unor reglementări predictibile prin asigurarea
unei abordări consistente, revizuite la intervale de timp
adecvate;
b) asigurarea respectării principiului nediscriminării în
tratamentul aplicat furnizorilor de rețele și servicii de comunicații
electronice sau furnizorilor de servicii poștale aflați în situații
similare;
c) protejarea concurenței în beneficiul utilizatorilor finali și
promovarea, acolo unde este cazul, a concurenței bazate pe
infrastructuri;
d) promovarea investițiilor eficiente și inovației în
infrastructuri noi și îmbunătățite, inclusiv prin asigurarea asupra
faptului că orice obligații de acces impuse au în vedere riscurile
specifice asociate investiției și permit acordurile de cooperare
între investitori și persoanele care solicită accesul, pentru a
împărți riscurile investiției, asigurând în același timp concurența
pe piață și respectarea principiului nediscriminării;
e) luarea în considerare a condițiilor diferite de concurență și
de necesități ale utilizatorilor din diverse arii geografice;
f) impunerea de obligații de reglementare ex ante doar acolo
unde nu există concurență efectivă sau sustenabilă și relaxarea
sau retragerea acestor obligații acolo unde aceste condiții sunt
îndeplinite.”

39

8. La articolul 10 alineatul (1), punctele 2 și 7 se modifică
și vor avea următorul cuprins:
ă2. asigură reprezentarea în instituții și în organizații
internaționale din domeniul reglementării comunicațiilor
electronice, comunicațiilor audiovizuale, echipamentelor radio
și echipamentelor terminale de telecomunicații, inclusiv din
punctul de vedere al compatibilității electromagnetice, și
serviciilor poștale, susținând în cadrul acestora politica și
strategia națională în domeniu, și poate încheia acorduri
internaționale cu caracter tehnic în aceste domenii;
..................................................................................................
7. avizează proiectele de acte normative prin care se
reglementează activități din domeniul comunicațiilor electronice,
comunicațiilor audiovizuale, echipamentelor radio și
echipamentelor terminale de telecomunicații, inclusiv din punctul
de vedere al compatibilității electromagnetice, și serviciilor
poștale, cu respectarea dispozițiilor legale incidente în materie;”.
9. La articolul 10 alineatul (2), punctul 24 se modifică și
va avea următorul cuprins:
ă24. impune în sarcina operatorilor și furnizorilor de servicii
de comunicații electronice cu putere semnificativă pe piață
obligații specifice, în conformitate cu prevederile legale în
vigoare;”.
10. La articolul 12, după alineatul (5) se introduce un nou
alineat, alineatul (6), cu următorul cuprins:
ă(6) ANCOM transmite Comisiei Europene sau OAREC, la
cererea motivată a acestora, informații statistice privind numărul
acțiunilor de pe rolul instanțelor de judecată cu privire la deciziile
emise de ANCOM, hotărârile judecătorești pronunțate, inclusiv
în ceea ce privește eventualele măsuri temporare dispuse de
către instanțele de judecată, precum și cu privire la durata
procedurilor judiciare.”
11. La articolul 14, după alineatul (2) se introduce un nou
alineat, alineatul (21), cu următorul cuprins:
ă(21) Din sursele de finanțare prevăzute la alin. (1), ANCOM
poate decide să contribuie la bugetul OAREC, în conformitate cu
prevederile Regulamentului (CE) nr. 1.211/2009 al Parlamentului
European și al Consiliului din 25 noiembrie 2009 de instituire a
Organismului autorităților europene de reglementare în
domeniul comunicațiilor electronice (OAREC) și a Oficiului.”
Art. 159. — La articolul 6 din Ordonanța Guvernului
nr. 130/2000 privind protecția consumatorilor la încheierea
și executarea contractelor la distanță, republicată în
Monitorul Oficial al României, Partea I, nr. 177 din 7 martie
2008, cu modificările ulterioare, litera c) se modifică și va
avea următorul cuprins:
ăc) contractelor încheiate de utilizatorii finali pentru a
beneficia de servicii de acces și conectare la rețele publice de
comunicații electronice ori de servicii de comunicații electronice
destinate publicului.”
Art. 160. — (1) Art. 50 alin. (1)—(3), art. 51 alin. (1)—(5),
art. 53—58 și art. 60 alin. (1)—(4) intră în vigoare la 60 de zile
de la data publicării prezentei ordonanțe de urgență.
(2) La data intrării în vigoare a prezentei ordonanțe de
urgență se abrogă:
a) Ordonanța Guvernului nr. 34/2002 privind accesul la
rețelele publice de comunicații electronice și la infrastructura
asociată, precum și interconectarea acestora, publicată în
Monitorul Oficial al României, Partea I, nr. 88 din 2 februarie
2002, aprobată cu modificări și completări prin Legea
nr. 527/2002, cu modificările și completările ulterioare;
b) Ordonanța de urgență a Guvernului nr. 79/2002 privind
cadrul general de reglementare a comunicațiilor, publicată în
Monitorul Oficial al României, Partea I, nr. 457 din 27 iunie 2002,
aprobată cu modificări și completări prin Legea nr. 591/2002, cu
modificările și completările ulterioare, cu excepția prevederilor

40

MONITORUL OFICIAL AL ROMÂNIEI, PARTEA I, Nr. 925/27.XII.2011

cap. IV ăDreptul de acces pe proprietăți”, precum și a dispozițiilor
art. 55 alin. (1) lit. g) și alin. (2);
c) Legea nr. 304/2003 pentru serviciul universal și drepturile
utilizatorilor cu privire la rețelele și serviciile de comunicații
electronice, republicată în Monitorul Oficial al României,
Partea I, nr. 343 din 5 mai 2008;
d) Hotărârea Guvernului nr. 1.208/2007 privind condițiile
generale referitoare la interoperabilitatea serviciilor de
televiziune digitală interactivă, precum și a echipamentelor de
televiziune digitală ale consumatorilor, publicată în Monitorul
Oficial al României, Partea I, nr. 692 din 11 octombrie 2007;
e) Hotărârea Guvernului nr. 810/2009 privind condițiile
referitoare la sistemele de acces condiționat la serviciile de
difuzare în format digital a programelor de radio și televiziune,
publicată în Monitorul Oficial al României, Partea I, nr. 541 din
4 august 2009, cu excepția prevederilor art. 5 și art. 8 alin. (1)
lit. b) și alin. (2) și (3);
f) Legea nr. 510/2004 privind reorganizarea Inspectoratului
General pentru Comunicații și Tehnologia Informației, publicată
în Monitorul Oficial al României, Partea I, nr. 1.082 din
22 noiembrie 2004, cu modificările și completările ulterioare.
(3) Măsurile adoptate sau impuse de autoritatea de
reglementare în temeiul actelor normative prevăzute la alin. (2)
rămân în vigoare până la revizuirea acestora în conformitate cu
prevederile prezentei ordonanțe de urgență.
Prezenta ordonanță de urgență transpune:
— Directiva 2002/20/CE a Parlamentului European și a
Consiliului din 7 martie 2002 privind autorizarea rețelelor și
serviciilor de comunicații electronice (Directiva privind
autorizarea), publicată în Jurnalul Oficial al Comunităților
Europene, seria L, nr. 108 din 24 aprilie 2002;
— prevederile art. 1, 2, 5, 6, 7, 9, 10, 13—16 și 18—24 și ale
anexei II din Directiva 2002/21/CE a Parlamentului European și
a Consiliului din 7 martie 2002 privind un cadru de reglementare
comun pentru rețelele și serviciile de comunicații electronice
(Directiva-cadru), publicată în Jurnalul Oficial al Comunităților
Europene, seria L, nr. 108 din 24 aprilie 2002;

— Directiva 2002/19/CE a Parlamentului European și a
Consiliului din 7 martie 2002 privind accesul la rețelele de
comunicații electronice și la infrastructura asociată, precum și
interconectarea acestora (Directiva privind accesul), publicată
în Jurnalul Oficial al Comunităților Europene, seria L, nr. 108 din
24 aprilie 2002;
— Directiva 2002/22/CE a Parlamentului European și a
Consiliului din 7 martie 2002 privind serviciul universal și
drepturile utilizatorilor cu privire la rețelele și serviciile electronice
de comunicații (Directiva privind serviciul universal), publicată
în Jurnalul Oficial al Comunităților Europene, seria L, nr. 108 din
24 aprilie 2002;
— Directiva 2009/136/CE a Parlamentului European și a
Consiliului din 25 noiembrie 2009 de modificare a Directivei
2002/22/CE privind serviciul universal și drepturile utilizatorilor
cu privire la rețelele și serviciile de comunicații electronice, a
Directivei 2002/58/CE privind prelucrarea datelor personale și
protejarea confidențialității în sectorul comunicațiilor publice și a
Regulamentului (CE) nr. 2006/2004 privind cooperarea dintre
autoritățile naționale însărcinate să asigure aplicarea legislației
în materie de protecție a consumatorului, publicată în Jurnalul
Oficial al Uniunii Europene, seria L, nr. 337 din 18 decembrie
2009;
— Directiva 2009/140/CE a Parlamentului European și a
Consiliului din 25 noiembrie 2009 de modificare a directivelor
2002/21/CE privind un cadru de reglementare comun pentru
rețelele și serviciile de comunicații electronice, 2002/19/CE
privind accesul la rețelele de comunicații electronice și la
infrastructura asociată, precum și interconectarea acestora și
2002/20/CE privind autorizarea rețelelor și serviciilor de
comunicații electronice, publicată în Jurnalul Oficial al Uniunii
Europene, seria L, nr. 337 din 18 decembrie 2009;
— prevederile art. 2, 4, 5, 6, 7, 9, 10 și 11 din Directiva
97/7/CE a Parlamentului European și a Consiliului din 20 mai
1997 privind protecția consumatorilor în cazul contractelor la
distanță, publicată în Jurnalul Oficial al Comunităților Europene,
seria L, nr. 144 din 4 iunie 1997.

PRIM-MINISTRU

EMIL BOC
Contrasemnează:
Ministrul comunicațiilor și societății informaționale,
Valerian Vreme
Președintele Autorității Naționale pentru Administrare
și Reglementare în Comunicații,
Marius Cătălin Marinescu
Ministrul muncii, familiei și protecției sociale,
Sulfina Barbu
Ministrul administrației și internelor,
Constantin-Traian Igaș
Ministrul sănătății,
Ritli Ladislau
Ministrul apărării naționale,
Gabriel Oprea
Ministrul afacerilor externe,
Teodor Baconschi
Ministrul afacerilor europene,
Leonard Orban
Ministrul finanțelor publice,
Gheorghe Ialomițianu

București, 14 decembrie 2011.
Nr. 111.

41

MONITORUL OFICIAL AL ROMÂNIEI, PARTEA I, Nr. 925/27.XII.2011

ANEXA Nr. 1

Indicatorii de calitate, definițiile și metodele de măsurare privind calitatea serviciului
a) Pentru furnizorii care asigură accesul la o rețea publică de comunicații electronice:
INDICATOR
(Nota 1)

DEFINIȚIE

METODĂ DE MĂSURARE

Termenul de furnizare pentru conectarea inițială

ETSI EG 202 057

ETSI EG 202 057

Frecvența reclamațiilor referitoare la deranjamente

ETSI EG 202 057

ETSI EG 202 057

Termenul de remediere a deranjamentelor

ETSI EG 202 057

ETSI EG 202 057

DEFINIȚIE

METODĂ DE MĂSURARE

Timpul necesar pentru stabilirea conexiunii
(Nota 2)

ETSI EG 202 057

ETSI EG 202 057

Termenul de răspuns pentru serviciile de informații privind abonații

ETSI EG 202 057

ETSI EG 202 057

Proporția de posturi telefonice publice cu plată (cu monede sau cu cartelă)
disponibile

ETSI EG 202 057

ETSI EG 202 057

Frecvența reclamațiilor privind corectitudinea facturării

ETSI EG 202 057

ETSI EG 202 057

Frecvența apelurilor nereușite
(Nota 2)

ETSI EG 202 057

ETSI EG 202 057

b) Pentru furnizorii de servicii de telefonie destinate publicului:
INDICATOR

Numărul versiunii ETSI EG 202 057-1 este 1.3.1 (iulie 2008)
N O T A 1:

Parametrii trebuie să permită analizarea rezultatelor la nivel regional, cel puțin la nivelul 2 din Nomenclatorul unităților
teritoriale de statistică (NUTS) stabilit de Eurostat.
N O T A 2:

Autoritatea Națională pentru Administrare și Reglementare în Comunicații poate decide să nu solicite actualizarea
informațiilor privind rezultatele acestor doi indicatori, dacă există dovezi că nivelurile de calitate sunt satisfăcătoare.

ANEXA Nr. 2

Elementele minime care trebuie incluse într-o ofertă de referință pentru accesul la elementele de infrastructură,
inclusiv accesul necondiționat total sau partajat la bucla locală, la un punct fix
A. Condiții asociate accesului necondiționat la bucla
locală
1. Elementele rețelei la care se oferă accesul, cuprinzând în
principal următoarele elemente, împreună cu facilitățile asociate:
a) accesul necondiționat total sau partajat la bucla locală;
b) accesul necondiționat total sau partajat la subbucla locală,
inclusiv, acolo unde este necesar, accesul la elementele de
rețea care nu sunt active în vederea instalării segmentului de
rețea backhaul;
c) acolo unde este cazul, accesul la canalizație în vederea
dezvoltării rețelelor de acces
2. Informații referitoare la:
a) amplasarea punctelor fizice de acces, inclusiv a
cabinetelor stradale și a repartitoarelor principale și
intermediare;
b) disponibilitatea buclei locale, subbuclei locale și a
segmentului backhaul, în părți determinate ale rețelei de acces;
c) acolo unde este necesar, informații referitoare la
amplasarea canalizației și la disponibilitatea acesteia

3. Condiții tehnice referitoare la accesul la și la utilizarea
buclei și a subbuclei locale, inclusiv caracteristicile tehnice ale
perechii de fire metalice torsadate, ale fibrei optice ori ale altor
tehnologii echivalente, ale distribuitorilor de cabluri și facilităților
asociate și, acolo unde este necesar, condițiile tehnice
referitoare la accesul la canalizație
4. Proceduri de comandă și de punere la dispoziție,
eventuale restricții de utilizare
B. Servicii de colocare
1. Informații referitoare la amplasamentele unde se poate
realiza colocarea sau localizarea echipamentelor operatorului
cu putere semnificativă, precum și a planurilor de modernizare
a acestora. Difuzarea acestor informații poate fi limitată la sfera
părților interesate, în vederea evitării riscului de a se aduce
atingere ordinii publice.
2. Posibilitățile de colocare în amplasamentele menționate
la pct. 1, incluzând posibilitățile de colocare fizică și, dacă este
cazul, colocarea la distanță și colocarea virtuală

42

MONITORUL OFICIAL AL ROMÂNIEI, PARTEA I, Nr. 925/27.XII.2011

3. Caracteristicile echipamentelor și, dacă este cazul,
restricții privind colocarea anumitor echipamente
4. Măsuri adoptate de operator pentru a asigura securitatea
spațiilor sale
5. Condiții de acces în spațiile de colocare pentru personalul
beneficiarului
6. Standarde de siguranță
7. Reguli de alocare a spațiului acolo unde spațiul disponibil
pentru colocare este limitat
8. Condiții în care beneficiarii pot să inspecteze locațiile unde
se poate realiza colocarea fizică sau locațiile unde colocarea a
fost refuzată pe motiv de lipsă a spațiului disponibil
C. Sisteme informaționale
Condiții de acces la anumite sisteme ale operatorului:
sisteme de asistență operațională, sisteme informaționale sau

baze de date pentru pregătirea comenzilor, punere la dispoziție,
comandă, întreținere, solicitări de reparații și facturare
D. Condiții de furnizare
1. Termenul sau termenele în care operatorul soluționează
cererile de furnizare a serviciilor și facilităților asociate; niveluri
minime garantate de funcționare a serviciilor, remedierea
defecțiunilor, proceduri de restabilire a nivelului normal al
serviciului și parametri de calitate a serviciilor
2. Clauze contractuale standard, inclusiv, dacă este cazul,
despăgubirile datorate în caz de nerespectare a termenului sau
termenelor stabilite în conformitate cu prevederile pct. 1
3. Tarife sau formule de calcul al tarifelor pentru fiecare
serviciu, funcție și facilitate asociată, prevăzute în prezenta
anexă

GUVERNUL ROMÂNIEI

HOTĂRÂRE
pentru modificarea Normelor metodologice de aplicare a prevederilor Legii securității
și sănătății în muncă nr. 319/2006, aprobate prin Hotărârea Guvernului nr. 1.425/2006
În temeiul art. 108 din Constituția României, republicată,
Guvernul României adoptă prezenta hotărâre.
Art. I. — Normele metodologice de aplicare a prevederilor
Legii securității și sănătății în muncă nr. 319/2006, aprobate prin
Hotărârea Guvernului nr. 1.425/2006, publicată în Monitorul
Oficial al României, Partea I, nr. 882 din 30 octombrie 2006, cu
modificările și completările ulterioare, se modifică după cum
urmează:
1. Articolul 21 va avea următorul cuprins:
ăArt. 21. — Pentru a putea să desfășoare activitățile de
prevenire și protecție, lucrătorul desemnat trebuie să
îndeplinească cel puțin cerințele minime de pregătire în
domeniul securității și sănătății în muncă, potrivit prevederilor
art. 49.”
2. La articolul 23, alineatele (1) și (2) vor avea următorul
cuprins:
ăArt. 23. — (1) Serviciul intern de prevenire și protecție
trebuie să fie format din lucrători care îndeplinesc cel puțin
cerințele prevăzute la art. 49 și, după caz, alți lucrători.
(2) Conducătorul serviciului intern de prevenire și protecție
trebuie să îndeplinească cerințele prevăzute la art. 50.”
3. La articolul 32, alineatele (1), (2) și (3) vor avea
următorul cuprins:
ăArt. 32. — (1) Serviciul extern de prevenire și protecție
trebuie să fie format din lucrători care îndeplinesc cel puțin
cerințele prevăzute la art. 49 și, după caz, alți lucrători.

(2) Conducătorul serviciului extern de prevenire și protecție
trebuie să îndeplinească cerințele prevăzute la art. 50.
(3) În cazul în care serviciul extern de prevenire și protecție
este format dintr-o singură persoană, aceasta trebuie să
îndeplinească cerințele prevăzute la art. 50.”
4. Articolul 51 va avea următorul cuprins:
ăArt. 51. — Cursurile și programele de formare în domeniul
securității și sănătății în muncă, prevăzute la art. 49 și 50, se
efectuează de către furnizori de formare profesională autorizați,
potrivit prevederilor Ordonanței Guvernului nr. 129/2000 privind
formarea profesională a adulților, republicată, cu modificările și
completările ulterioare.”
5. Articolele 511—513 se abrogă.
6. La articolul 116 alineatul (3), litera c) va avea următorul
cuprins:
ăc) reprezentant al serviciului extern de prevenire și protecție
cu pregătire corespunzătoare conform art. 47 lit. c).”
Art. II. — La data intrării în vigoare a prezentei hotărâri se
abrogă prevederile art. II din Hotărârea Guvernului nr. 955/2010
pentru modificarea și completarea Normelor metodologice de
aplicare a prevederilor Legii securității și sănătății în muncă
nr. 319/2006, aprobate prin Hotărârea Guvernului nr. 1.425/2006,
publicată în Monitorul Oficial al României, Partea I, nr. 661 din
27 septembrie 2010.

PRIM-MINISTRU

EMIL BOC
Contrasemnează:
Ministrul muncii, familiei și protecției sociale,
Sulfina Barbu
București, 14 decembrie 2011.
Nr. 1.242.

MONITORUL OFICIAL AL ROMÂNIEI, PARTEA I, Nr. 925/27.XII.2011

43

ACTE ALE ÎNALTEI CURȚI DE CASAȚIE
ȘI JUSTIȚIE
ÎNALTA CURTE DE CASAȚIE ȘI JUSTIȚIE
COMPLETUL COMPETENT SĂ JUDECE RECURSUL ÎN INTERESUL LEGII

D E C I Z I A Nr. 29
din 12 decembrie 2011
Dosar nr. 29/2011
Rodica Aida Popa

— vicepreședintele Înaltei Curți
de
Casație
și
Justiție,
președintele completului
Lavinia Curelea
— președintele Secției I civile
Gabriela Victoria Bîrsan — președintele
Secției
de
contencios administrativ și fiscal
Adrian Bordea
— președintele Secției a II-a civile
Corina Jîjîie
— președintele Secției penale
Georgeta Carmen Negrilă — judecător la Secția I civilă,
judecător-raportor
Doina Popescu
— judecător la Secția I civilă
Minodora Carmen Ianoși — judecător la Secția I civilă
Nina Ecaterina Grigoraș — judecător la Secția I civilă
Eugenia Pușcașiu
— judecător la Secția I civilă
Alina Macavei
— judecător la Secția I civilă
Lucia Paulina Brehar
— judecător la Secția a II-a civilă
Marian Budă
— judecător la Secția a II-a civilă
Maura Olaru
— judecător la Secția a II-a civilă
Nela Petrișor
— judecător la Secția a II-a civilă
Carmen Trănica Teau
— judecător la Secția a II-a civilă
Adriana Chioseaua
— judecător la Secția a II-a civilă,
judecător-raportor
Ioana Iacob
— judecător la Secția de contencios
administrativ și fiscal
Ionel Barbă
— judecător la Secția de contencios
administrativ și fiscal
Liliana Vișan
— judecător la Secția de contencios
administrativ și fiscal
Luiza Maria Păun
— judecător la Secția de contencios
administrativ și fiscal
Carmen Ilie
— judecător la Secția de contencios
administrativ
și
fiscal,
judecător-raportor
Eugenia Marin
— judecător la Secția de contencios
administrativ și fiscal
Sofica Dumitrașcu
— judecător la Secția penală
Georgeta Barbălată
— judecător la Secția penală
Completul competent să judece recursul în interesul legii ce
formează obiectul Dosarului nr. 29/2011 este legal constituit
conform dispozițiilor art. 3306 alin. (2) din Codul de procedură
civilă, modificat și completat prin Legea nr. 202/2010, și ale
art. 272 alin. (2) lit. b) din Regulamentul privind organizarea și
funcționarea administrativă a Înaltei Curți de Casație și Justiție,
republicat, cu modificările și completările ulterioare.
Ședința completului este prezidată de doamna judecător
Rodica Aida Popa, vicepreședintele Înaltei Curți de Casație și
Justiție.
Procurorul general al Parchetului de pe lângă Înalta Curte de
Casație și Justiție este reprezentat de doamna procuror-șef
adjunct Antonia Eleonora Constantin.
La ședința de judecată participă magistratul-asistent-șef al
Secției de contencios administrativ și fiscal a Înaltei Curți de
Casație și Justiție, domnul Bogdan Georgescu, desemnat în
conformitate cu dispozițiile art. 273 din Regulamentul privind

organizarea și funcționarea administrativă a Înaltei Curți de
Casație și Justiție, republicat, cu modificările și completările
ulterioare.
Înalta Curte de Casație și Justiție — Completul competent
să judece recursul în interesul legii a luat în examinare
recursurile în interesul legii declarate de procurorul general al
Parchetului de pe lângă Înalta Curte de Casație și Justiție și de
colegiile de conducere ale curților de Apel Brașov, Cluj, Craiova
și Galați privind aplicarea dispozițiilor Legii nr. 119/2010 privind
stabilirea unor măsuri în domeniul pensiilor, raportat la art. 20
alin. (2) din Constituție, art. 1 din Protocolul nr. 1 adițional la
Convenția europeană a drepturilor omului și art. 14 din
Convenție, referitoare la recalcularea pensiilor prevăzute de
art. 1 din lege.
Magistratul-asistent prezintă referatul cauzei, arătând că la
dosarul cauzei au fost depuse extrase de jurisprudență, note
scrise, puncte de vedere și o cerere de intervenție în interes
propriu formulată de Nebunu Lizica.
După prezentarea referatului cauzei, doamna procuror-șef
adjunct Antonia Eleonora Constantin — față de împrejurarea că,
prin raportul întocmit asupra cauzei, a fost reliefat faptul că
jurisprudența neunitară atașată recursului în interesul legii
vizează în majoritatea covârșitoare litigii generate de aplicarea
dispozițiilor art. 1 lit. c) din Legea nr. 119/2010 — solicită
amânarea judecării recursului în interesul legii, pentru a fi
verificată jurisprudența la nivelul curților de apel, în vederea
identificării și depunerii la dosar a hotărârilor judecătorești prin
care au fost soluționate și litigii generate de aplicarea celorlalte
dispoziții ale art. 1 din legea respectivă.
Curtea, în urma deliberării, respinge cererea de amânare
formulată de reprezentanta procurorului general al Parchetului
de pe lângă Înalta Curte de Casație și Justiție.
Față de aspectele cuprinse în referatul magistratului-asistent
referitoare la cererea de intervenție formulată în cauză, Curtea
acordă cuvântul reprezentantei procurorului general al
Parchetului de pe lângă Înalta Curte de Casație și Justiție.
Doamna procuror-șef adjunct Antonia Eleonora Constantin
pune concluzii de respingere ca inadmisibilă a cererii de
intervenție în interes propriu formulate în cauză, arătând că
dreptul de sesizare a Înaltei Curți de Casație și Justiție cu recurs
în interesul legii aparține numai titularilor prevăzuți expres și
limitativ de art. 329 din Codul de procedură civilă.
Curtea, deliberând, în raport cu dispozițiile art. 50 cu referire
la art. 329 din Codul de procedură civilă, respinge ca
inadmisibilă cererea de intervenție în interes propriu formulată
de Nebunu Lizica.
Curtea constată că nu mai sunt chestiuni prealabile și acordă
cuvântul reprezentantei procurorului general al Parchetului de
pe lângă Înalta Curte de Casație și Justiție.
Reprezentanta procurorului general al Parchetului de pe
lângă Înalta Curte de Casație și Justiție susține recursurile în
interesul legii, astfel cum au fost formulate și motivate în scris,
și solicită admiterea lor și pronunțarea unei decizii prin care să
se asigure interpretarea și aplicarea unitară a legii în privința

44

MONITORUL OFICIAL AL ROMÂNIEI, PARTEA I, Nr. 925/27.XII.2011

problemei de drept care a fost soluționată diferit de instanțele
judecătorești.
Președintele completului de judecată, doamna judecător
Rodica Aida Popa, vicepreședintele Înaltei Curți de Casație și
Justiție, declară dezbaterile închise, iar completul de judecată
rămâne în pronunțare asupra recursurilor în interesul legii.
Î N A L T A C U R T E,

deliberând asupra recursurilor în interesul legii, constată
următoarele:
1. Problema de drept care a generat practica neunitară
Recursurile în interesul legii, astfel cum au fost sintetizate
prin recursul în interesul legii promovat de procurorul general al
Parchetului de pe lângă Înalta Curte de Casație și Justiție,
vizează aplicarea dispozițiilor Legii nr. 119/2010 privind stabilirea
unor măsuri în domeniul pensiilor, raportat la art. 20 alin. (2) din
Constituție, art. 1 din Protocolul nr. 1 adițional la Convenția
europeană a drepturilor omului și art. 14 din Convenție, în ceea
ce privește recalcularea pensiilor prevăzute de art. 1 din lege.
2. Examenul jurisprudențial
Prin recursurile în interesul legii se arată că în practica
judiciară nu există un punct de vedere unitar cu privire la
contestațiile formulate de persoanele aflate în categoriile
prevăzute de art. 1 lit. a)—h) din Legea nr. 119/2010 împotriva
deciziilor de recalculare a pensiilor emise în temeiul art. 3 și 4
din aceeași lege.
3. Soluțiile pronunțate de instanțele judecătorești
3.1. Într-o primă orientare jurisprudențială, instanțele de
judecată au admis contestațiile formulate de reclamanți —
pensionari aflați în categoriile prevăzute de art. 1 lit. a)—h) din
Legea nr. 119/2010 — și au dispus anularea deciziilor de
recalculare a pensiilor emise în temeiul art. 3 și 4 din lege, fiind
menținute în plată pensiile în cuantumul stabilit anterior intrării în
vigoare a acestei legi. În adoptarea acestor soluții, instanțele de
judecată au realizat un examen de compatibilitate a prevederilor
din dreptul intern cu exigențele impuse de art. 1 din Protocolul
adițional nr. 1 la Convenția europeană a drepturilor omului și de
art. 14 din aceeași convenție, în raport cu jurisprudența Curții
Europene a Drepturilor Omului, și au concluzionat în sensul
încălcării.
3.2. Într-o altă orientare jurisprudențială, instanțele de
judecată au respins contestațiile formulate de reclamanți —
pensionari aflați în categoriile prevăzute de art. 1 lit. a)—h) din
Legea nr. 119/2010 — împotriva deciziilor de recalculare a
pensiilor emise în temeiul art. 3 și 4 din lege. În motivarea
acestor soluții, instanțele au reținut că au obligația de a respecta
Decizia Curții Constituționale nr. 871 din 25 iunie 2010, publicată
în Monitorul Oficial al României, Partea I, nr. 433 din 28 iunie
2010, prin care, în soluționarea unei obiecții de
neconstituționalitate, s-a constatat că sunt constituționale
dispozițiile Legii nr. 119/2010, și, doar în mod cu totul
excepțional, în funcție de circumstanțele speței, iar nu în
abstract, pot constata că o anumită normă, deși declarată
constituțională, produce efecte contrare Convenției europene a
drepturilor omului, ceea ce aceste instanțe nu au reținut.
4. Opinia procurorului general
Procurorul general a opinat în sensul că a doua orientare
jurisprudențială este în acord cu litera și spiritul legii.
În susținerea opiniei exprimate, procurorul general a arătat
că legislația în materia pensiilor speciale, ca drept de securitate
socială, indiferent dacă este sau nu condiționat de plata
contribuțiilor, trebuie privită ca generând un ăinteres patrimonial”
ce intră sub incidența art. 1 din Protocolul nr. 1 adițional la
Convenția europeană a drepturilor omului, în privința
persoanelor care îndeplinesc cerințele prevăzute de lege.
Susține procurorul general că, față de exigențele impuse de
Convenția europeană a drepturilor omului și în raport cu

jurisprudența Curții Europene a Drepturilor Omului, ingerința în
dreptul la respectarea bunurilor îndeplinește cerința de
legalitate, este determinată de un scop de utilitate publică,
legitim, și răspunde condiției referitoare la existența unui just
raport de proporționalitate între cerințele interesului general și
interesul particular al persoanelor vizate de art. 1 din Legea
nr. 119/2010.
Totodată, procurorul general a învederat faptul că nu există
un tratament discriminatoriu, întrucât Legea nr. 119/2010 a
afectat toate categoriile de pensii de serviciu stabilite prin legi
speciale, tocmai pentru eliminarea gravelor inechități din sistem,
legiuitorul alegând să abroge toate categoriile de pensii speciale
și să le supună unui regim unitar de stabilire și calculare.
5. Raportul asupra recursurilor în interesul legii
Prin raportul asupra recursurilor în interesul legii a fost
propusă soluția de respingere a recursurilor în interesul legii, cu
argumentația că, întrucât soluțiile diferite pronunțate de
instanțele judecătorești au fost determinate de rezultatul analizei
raportului de proporționalitate efectuat de fiecare instanță în
aprecierea ăingerinței” ce derivă din aplicarea dispozițiilor Legii
nr. 119/2010 în raport cu dispozițiile art. 1 din Protocolul nr. 1
adițional la Convenția pentru apărarea drepturilor omului și a
libertăților fundamentale, pe calea recursului în interesul legii nu
este posibil a se statua o concluzie general valabilă de natură a
asigura unificarea practicii judiciare.
6. Înalta Curte
În cuprinsul sesizărilor formulate de procurorul general al
Parchetului de pe lângă Înalta Curte de Casație și Justiție și de
colegiile de conducere ale curților de apel Brașov, Cluj, Craiova
și Galați sunt reflectate soluțiile diferite pronunțate de instanțele
judecătorești în litigii legate de aplicarea dispozițiilor art. 1 lit. c)
din Legea nr. 119/2010, care reglementează pensiile de serviciu
ale personalului auxiliar de specialitate al instanțelor
judecătorești și al parchetelor de pe lângă acestea.
Deși sesizarea procurorului general al Parchetului de pe
lângă Înalta Curte de Casație și Justiție se referă la aplicarea
dispozițiilor art. 1 din Legea nr. 119/2010, iar sesizarea colegiilor
de conducere ale curților de apel Brașov, Cluj, Craiova și Galați
privește interpretarea și aplicarea dispozițiilor art. 1 lit. c) din
Legea nr. 119/2010, Înalta Curte, în raport cu dispozițiile art. 329
și 3305 din Codul de procedură civilă, având în vedere
jurisprudența neunitară prezentată în susținerea sesizărilor
adresate, urmează a se pronunța numai cu privire la ipoteza
legală prevăzută de art. 1 lit. c) din Legea nr. 119/2010,
considerentele deciziei fiind valabile, pentru identitate de rațiune,
și în cazul celorlalte ipoteze reglementate în cuprinsul art. 1 din
lege.
După cum rezultă din jurisprudența care a stat la baza
sesizărilor adresate Înaltei Curți de Casație și Justiție în temeiul
art. 329 din Codul de procedură civilă în soluționarea litigiilor
generate de contestațiile formulate împotriva deciziilor de
recalculare a pensiilor care intră sub incidența dispozițiilor art. 1
lit. c) din Legea nr. 119/2010, realizând o analiză de
compatibilitate a normei juridice naționale și efectelor acesteia
cu prevederile Convenției pentru apărarea drepturilor omului și
a libertăților fundamentale și cu jurisprudența Curții Europene a
Drepturilor Omului, unele instanțe au apreciat că există o
încălcare a art. 1 din Protocolul adițional nr. 1 la Convenție,
exclusiv sau împreună cu art. 14 din Convenție, în timp ce alte
instanțe, chiar realizând analiza de convenționalitate, au conchis
în sensul că nu există o încălcare a blocului de
convenționalitate.
A. Controlul de constituționalitate a Legii nr. 119/2010 și
efectele deciziilor Curții Constituționale
Înalta Curte constată că Legea nr. 119/2010 a făcut obiectul
controlului a priori de constituționalitate, exercitat în temeiul
art. 146 lit. a) din Constituție, Curtea Constituțională pronunțând

MONITORUL OFICIAL AL ROMÂNIEI, PARTEA I, Nr. 925/27.XII.2011
deciziile nr. 871 din 25 iunie 2010 și, respectiv, nr. 873 din
25 iunie 2010, publicate în Monitorul Oficial al României,
Partea I, nr. 433 din 28 iunie 2010.
În raport cu dispozițiile art. 147 alin. (4) din Constituție,
precum și față de jurisprudența Curții Constituționale (Decizia
nr. 1 din 4 ianuarie 1995 a Plenului Curții Constituționale,
publicată în Monitorul Oficial al României, Partea I, nr. 66 din
11 aprilie 1995), Înalta Curte are în vedere faptul că atât
dispozitivul, cât și considerentele deciziilor Curții Constituționale
sunt general obligatorii și se impun cu aceeași forță tuturor
subiectelor de drept, deopotrivă, în cazul deciziilor prin care se
constată neconstituționalitatea unor norme, dar și în ipoteza
celor prin care se resping obiecții sau excepții de
neconstituționalitate.
O lege care este contrară Constituției nu poate subzista în
ordinea juridică internă. Potrivit doctrinei, autoritatea absolută a
lucrului judecat în această materie înseamnă că decizia
organului de control al constituționalității produce efecte asupra
legii înseși, întrucât trăsătura tipică a controlului de
constituționalitate este aceea că este un control obiectiv,
contenciosul constituțional fiind un contencios al normelor.
Având în vedere faptul că, prin deciziile sus-menționate prin
care Curtea Constituțională a soluționat obiecția de
neconstituționalitate a dispozițiilor Legii nr. 119/2010, instanța
de contencios constituțional a realizat o verificare a dispozițiilor
respective atât din punctul de vedere al compatibilității cu Legea
fundamentală (în raport cu criticile formulate), cât și sub aspectul
compatibilității cu Convenția europeană a drepturilor omului,
Înalta Curte, raportat la limitele sesizării Curții Constituționale,
consideră că instanța constituțională statuează asupra aptitudinii
normei juridice de a respecta in abstracto dispozițiile Convenției
pentru apărarea drepturilor omului și a libertăților fundamentale
și jurisprudența Curții Europene a Drepturilor Omului, fără a
putea stabili efectele acelei norme pentru fiecare individ sau
subiect de drept în parte, atât timp cât acesta este atributul
exclusiv al instanțelor judecătorești ce soluționează litigii între
destinatari precis determinați ai normei respective, instanțele
fiind singurele în măsură să cuantifice in concreto efectele
aplicării normei la situația de fapt a speței.
Este de precizat că nimic nu se opune ca însăși Curtea
Constituțională să participe la asigurarea eficienței
mecanismului convențional (sens în care poate fi menționată
Cauza Dumitru Popescu împotriva României din 26 aprilie 2007,
§§ 99—104), dar aceasta nu înseamnă că odată ce a procedat
astfel, instanțele sunt degrevate a evalua ele însele efectele
concrete ale unei norme juridice (confirmate ca fiind
constituționale) asupra părților cauzelor pe care le soluționează,
părți care invocă încălcări ale drepturilor lor fundamentale
prevăzute și garantate de Convenția europeană a drepturilor
omului.
Pe de altă parte, Înalta Curte reține că în sistemul de drept
românesc nu există nicio prevedere legală expresă care să
atribuie Curții Constituționale exclusivitatea unui control de
convenționalitate, după cum nimic nu validează punctul de
vedere potrivit căruia, odată ce Curtea Constituțională a
confirmat aptitudinea abstractă a unei legi de a fi compatibilă cu
Convenția, instanțele de drept comun nu ar mai fi îndreptățite
să analizeze nemijlocit convenționalitatea acelei norme și a
efectelor ei concrete asupra părților cauzei din litigiul cu care
sunt sesizate, în raport cu circumstanțele fiecărei spețe.
Din analiza jurisprudenței anexate sesizărilor adresate Înaltei
Curți se constată că instanțele judecătorești, în mod
cvasiunanim, au considerat că evaluarea de convenționalitate
este permisă în fiecare cauză în parte, chiar dacă, prin Decizia
nr. 871 din 25 iunie 2010, Curtea Constituțională a constatat că
Legea nr. 119/2010 nu are aptitudinea generală, abstractă, de a
produce efecte contrare Convenției pentru apărarea drepturilor

45

omului și a libertăților fundamentale, din perspectiva art. 1 din
Protocolul adițional nr. 1 sau art. 14 din Convenție raportat la
art. 1 din Protocolul adițional nr. 1 la Convenție.
În consecință, față de cele anterior arătate, Înalta Curte reține
că deciziile și considerentele deciziilor Curții Constituționale sunt
obligatorii în ceea ce privește constatările conformității sau
neconformității atât cu Constituția, cât și cu Convenția pentru
apărarea drepturilor omului și a libertăților fundamentale și cu
jurisprudența Curții Europene a Drepturilor Omului. Însă, dacă
instanța
de
contencios
constituțional
a
constatat
convenționalitatea unei legi sau norme, o atare constatare este
una in abstracto (dat fiind caracterul de control obiectiv al legii
exercitat de Curtea Constituțională), iar aceasta nu împiedică
instanțele de drept comun să evalueze în concret, în fiecare
cauză în parte, în raport cu circumstanțele fiecărei spețe, dacă
aplicarea aceleiași norme nu antrenează pentru reclamant
consecințe incompatibile cu Convenția, protocoalele ei
adiționale sau jurisprudența Curții Europene a Drepturilor
Omului.
În același sens, Înalta Curte are în vedere și considerentele
Deciziei nr. 1.344 din 9 decembrie 2008 a Curții Constituționale,
publicată în Monitorul Oficial al României, Partea I, nr. 866 din
22 decembrie 2008, prin care s-a reținut: ăDe altfel, instanțelor
judecătorești le revine sarcina de aplicare directă a legislației
comunitare, atunci când legislația națională este în contradicție
cu aceasta.”
Deși considerentele respective vizează preeminența
dreptului comunitar, raționamentul este aplicabil mutatis
mutandis și în materia drepturilor fundamentale ale omului, în
considerarea dispozițiilor art. 20 alin. (2) din Constituție, care
prevăd aplicarea prioritară a reglementărilor internaționale, în
cazul în care există neconcordanțe între acestea și legile
interne.
Având în vedere aceste circumstanțieri, constatările
anterioare nu contravin nici jurisprudenței recente a Înaltei Curți
de Casație și Justiție în materia recursurilor în interesul legii, în
considerentele căreia s-a reținut forța obligatorie a deciziilor
Curții Constituționale și a considerentelor pe care acestea se
sprijină (Decizia nr. 3 din 4 aprilie 2011, publicată în Monitorul
Oficial al României, Partea I, nr. 350 din 19 mai 2011, și Decizia
nr. 12 din 19 septembrie 2011, publicată în Monitorul Oficial al
României, Partea I, nr. 789 din 7 noiembrie 2011).
Ca atare, se impune constatarea că instanțele judecătorești,
judecând în materia ce a generat practica neunitară sesizată
prin recursurile în interesul legii, au făcut o corectă aplicare a
legii, în condițiile în care au realizat o analiză proprie a
compatibilității efectelor recalculării pensiilor speciale în baza
Legii nr. 119/2010 cu prevederile art. 1 din Protocolul adițional
nr. 1 la Convenția pentru apărarea drepturilor omului și a
libertăților fundamentale, exclusiv sau împreună cu art. 14 din
Convenție, raportat la situația de fapt a fiecărei cauze.
B. Raportul dintre statuările Deciziei nr. 871 din 25 iunie 2010
și Deciziei nr. 873 din 25 iunie 2010 ale Curții Constituționale și
analiza efectuată de instanțe în fiecare cauză în parte
Astfel cum deja s-a reținut, prin Decizia nr. 871 din 25 iunie
2010 Curtea Constituțională a statuat faptul că prevederile
art. 1—5 și 12 din Legea nr. 119/2010 sunt constituționale, în
raport cu dispozițiile constituționale ale art. 15 alin. (2) —
neretroactivitatea legii, art. 16 — egalitatea în drepturi, art. 44 —
dreptul de proprietate privată, art. 47 alin. (1) — nivelul de trai și
dreptul la pensie, art. 53 — restrângerea exercițiului unor
drepturi, art. 135 alin. (2) lit. f) privind obligația statului de a
asigura crearea condițiilor necesare pentru creșterea calității
vieții, Curtea Constituțională a pronunțat și Decizia nr. 873 din
25 iunie 2010 prin care s-a constatat constituționalitatea
dispozițiilor art. 1 lit. a), b), d)—i) și art. 2—12 din Legea
nr. 119/2010 privind stabilirea unor măsuri în domeniul pensiilor;

46

MONITORUL OFICIAL AL ROMÂNIEI, PARTEA I, Nr. 925/27.XII.2011

s-a analizat din nou legea criticată pe temeiul neretroactivității,
dar și în baza art. 20 din Constituție raportat la art. 1 din
Protocolul nr. 1 adițional la Convenția pentru apărarea
drepturilor omului și a libertăților fundamentale (dreptul la
respectarea ăbunurilor”) și art. 53 (restrângerea exercițiului unor
drepturi), critici care au fost înlăturate.
Totodată, a constatat că dispozițiile art. 1 lit. c) din aceeași
lege (la data formulării obiecției de neconstituționalitate) sunt
neconstituționale, în raport cu prevederile art. 124 alin. (3) și
art. 132 alin. (1) din Constituție (referitoare la statutul
judecătorilor și procurorilor).
a) Neretroactivitatea legii și discriminarea
Având în vedere cele anterior stabilite cu privire la caracterul
obligatoriu al deciziilor Curții Constituționale, precum și al
considerentelor acestora, în limitele controlului de
constituționalitate, Înalta Curte reține că instanțele judecătorești
nu erau în drept să facă aprecieri asupra unor critici de
neconstituționalitate, sub aspectul respectării principiului
neretroactivității legii, formulate de părțile din litigiile deduse
judecății și care au fost soluționate diferit.
Instanțele de drept comun ar fi fost îndrituite la o evaluare
separată a chestiunii retroactivității legii numai în cazul în care
această analiză se impunea în mod distinct, din perspectiva
Convenției europene a drepturilor omului, altfel decât în
contextul ăingerinței” în analiza de convenționalitate în baza
art. 1 din Protocolul nr. 1 adițional la Convenția pentru apărarea
drepturilor omului și a libertăților fundamentale.
Însă, în jurisprudența Curții Europene o problemă de
retroactivitate a legii este atașată, de regulă, unei plângeri ținând
de dreptul la un proces echitabil în temeiul art. 6 alin. (1) din
Convenție (ca de exemplu în Cauza Maggio ș.a. împotriva Italiei
din 31 mai 2011), premisă care, în contestațiile formulate
împotriva deciziilor de recalculare a pensiilor speciale în baza
Legii nr. 119/2010, nu era îndeplinită, întrucât în cursul judecării
acestor plângeri nu a intervenit intempestiv un alt act normativ
care să afecteze în mod decisiv soarta procesului; pe de altă
parte, neretroactivitatea Legii nr. 119/2010 în raport cu legile prin
care aceste pensii speciale au fost stabilite inițial (conform
statutelor profesionale ale categoriilor de persoane vizate) a fost
deja constatată prin deciziile Curții Constituționale anterior
menționate, instanța constituțională fiind unica autoritate de
jurisdicție constituțională în România, potrivit art. 1 alin. (2) din
Legea nr. 47/1992, republicată.
În mod similar, nici referitor la discriminare instanțele de drept
comun nu puteau face reevaluări în temeiul art. 16 din
Constituție, iar perspectiva analizei în baza art. 14 coroborat cu
art. 1 din Protocolul nr. 1 adițional la Convenția pentru apărarea
drepturilor omului și a libertăților fundamentale ar fi presupus
stabilirea premisei că standardul european este superior
standardului constituțional, ceea ce nu poate fi reținut, față de
împrejurarea că, dintre categoriile de pensionari cu pensii
speciale, doar magistrații au fost exceptați în urma constatării
neconstituționalității prevederilor art. 1 lit. c) din Legea
nr. 119/2010 (în forma supusă controlului exercitat de Curtea
Constituțională pe calea obiecției de neconstituționalitate), în
raport cu art. 124 alin. (3) și art. 132 alin. (1) din Constituție, iar
nu prin afirmarea și asumarea ab initio a intenției legiuitorului de
a excepta prin legea nouă această categorie de la măsura
recalculării pensiei speciale.
În plus, în temeiul Convenției pentru apărarea drepturilor
omului și a libertăților fundamentale (art. 14 coroborat cu art. 1
din Protocolul nr. 1 adițional), numai o susținere de tratament
inegal, fără o justificare obiectivă și rezonabilă, între persoane
aflate în cadrul aceleiași categorii de beneficiari de pensii
speciale (cuprinse în cadrul unei scheme profesionale identice
la momentul stabilirii pensiei de serviciu, deci aflate în situații

analoage) ar fi fost una care ar fi permis instanțelor o analiză
care să nu se suprapună celei a Curții Constituționale.
b) Analiza de compatibilitate cu art. 1 din Protocolul nr. 1
adițional la Convenție
Așadar, controlul obiectiv, in abstracto, realizat de Curtea
Constituțională în ceea ce privește compatibilitatea dintre Legea
nr. 119/2010 și art. 1 din Protocolul nr. 1 adițional la Convenția
pentru apărarea drepturilor omului și a libertăților fundamentale
nu exclude posibilitatea instanțelor judecătorești de drept comun
de a efectua o analiză nemijlocită, directă, de convenționalitate
raportată la situația particulară din fiecare speță în temeiul art. 1
din Protocolul nr. 1 adițional la Convenție, ca obiect al încălcării
reclamate în fiecare litigiu.
Din acest punct de vedere, instanțele judecătorești au
evaluat această pretinsă încălcare a dispozițiilor art. 1 din
Protocolul nr. 1 adițional la Convenția pentru apărarea
drepturilor omului și a libertăților fundamentale, făcând o corectă
aplicare a principiilor (în accepțiunea de reguli de drept) ce se
desprind din jurisprudența Curții Europene a Drepturilor Omului,
situație în care se constată că practica neunitară a fost generată
de aprecierea situației de fapt și determinarea raportului de
proporționalitate dintre mijloacele întrebuințate și scopul urmărit
a fi realizat.
În ce privește existența unui ăbun” sau ăinteres patrimonial”,
în sensul autonom al art. 1 din Protocolul nr. 1 adițional la
Convenția pentru apărarea drepturilor omului și a libertăților
fundamentale, în mod unanim instanțele au constatat că
aceasta se verifică în patrimoniul reclamanților care, înainte de
adoptarea Legii nr. 119/2010 și a recalculării pensiilor speciale
pe care aplicarea acesteia a presupus-o, se puteau prevala de
garanțiile oferite de art. 1 din Protocol nr. 1 adițional la
Convenție.
Ca situație premisă comună în acest segment al pensiilor
speciale, pensiile de serviciu au fost stabilite și recunoscute de
legiuitorul român pentru anumite categorii socioprofesionale,
enumerate în art. 1 din Legea nr. 119/2010, acestea fiind
compuse dintr-o parte contributivă (identică celei calculate în
baza sistemului public de asigurări sociale de drept comun în
reglementarea Legii nr. 19/2000, în prezent abrogată și înlocuită
cu Legea nr. 263/2010 privind sistemul unitar de pensii publice),
ce se suportă din bugetul asigurărilor sociale de stat, și o parte
necontributivă, care se achita de la bugetul de stat.
Așa cum s-a stabilit prin Decizia nr. 20 din 2 februarie 2000
a Curții Constituționale, publicată în Monitorul Oficial al
României, Partea I, nr. 72 din 18 februarie 2000, aceste pensii
speciale au fost concepute de legiuitor nu cu titlu de privilegiu,
ci au fost justificate în mod obiectiv și constituiau o compensație
parțială a inconvenientelor ce au rezultat din rigoarea statutelor
speciale cărora trebuie să li se supună fiecare dintre categoriile
socioprofesionale avute în vedere de acestea: militari, polițiști,
funcționari publici cu statut special, personal auxiliar de
specialitate al instanțelor judecătorești și al parchetelor de pe
lângă acestea, personal diplomatic și consular, funcționari
parlamentari, senatori și deputați, personal aeronautic civil
navigant profesionist din aviația civilă, personalul Curții de
Conturi.
Același legiuitor, în anul 2010, în scopul reformării sistemului
de pensii, pentru reechilibrarea acestuia, în vederea eliminării
inechităților din sistem și având în vedere situația de criză
economică și financiară cu care se confruntă statul (deci, atât
bugetul de stat, cât și bugetul asigurărilor sociale de stat), a
prevăzut recalcularea pensiilor speciale, stabilind că acestea
devin pensii în înțelesul Legii nr. 19/2000.
Aplicarea acestui act normativ (Legea nr. 119/2010) a avut ca
efect imediat reducerea cuantumului sumelor aflate în plată cu
titlu de pensii de serviciu, emiterea unor decizii de recalculare
cuprinzând noul cuantum, plătibil în viitor, situație în care cei

MONITORUL OFICIAL AL ROMÂNIEI, PARTEA I, Nr. 925/27.XII.2011
vizați au promovat cereri în justiție prin care au solicitat anularea
acestor decizii de recalculare și menținerea în plată a deciziilor
în cuantumul anterior, pentru motivul încălcării dreptului lor de
proprietate, astfel cum este ocrotit în sistemul Convenției
europene a drepturilor omului prin art. 1 din Primul Protocol
adițional.
Ca atare, jurisdicțiile naționale au analizat plângerile
formulate în raport cu prevederile art. 1 din Protocolul nr. 1
adițional la Convenția pentru apărarea drepturilor omului și a
libertăților fundamentale (sau art. 14 din Convenție coroborat cu
art. 1 din Protocolul nr. 1 adițional la Convenție).
În mod corect instanțele au constatat că pensiile de serviciu,
stabilite în temeiul actelor normative speciale în baza cărora cei
vizați le încasau, reprezintă un ăinteres patrimonial” ce intră în
sfera de protecție a art. 1 din Protocolul nr. 1 adițional la
Convenția pentru apărarea drepturilor omului și a libertăților
fundamentale, atât sub aspectul părții contributive (partea
achitată de la bugetul asigurărilor sociale de stat), cât și sub
aspectul părții necontributive (care se suporta de la bugetul de
stat). În acest sens, Înalta Curte are în vedere jurisprudența
Curții Europene a Drepturilor Omului în Cauza Stec ș.a.
împotriva Regatului Unit al Marii Britanii și Irlandei de Nord din
12 aprilie 2006, Cauza Rasmussen împotriva Poloniei din
28 aprilie 2009 (§ 71), Cauza Kjartan Asmundsson împotriva
Islandei din 12 octombrie 2004 (§ 39) etc.
Totodată, instanțele de judecată au apreciat unanim că,
întrucât prin adoptarea și aplicarea dispozițiilor Legii
nr. 119/2010 pensiile speciale au devenit pensii în înțelesul Legii
nr. 19/2000, iar titularii de pensii speciale au devenit titulari de
pensii de asigurări sociale de stat, cu consecința diminuării
cuantumului pensiei până la limita corespunzătoare unui
beneficiu contributiv, statul suprimând achitarea părții
necontributive (suportată până atunci de la bugetul de stat),
această lege reprezintă o ăingerință” din perspectiva respectării
dreptului de proprietate al reclamanților, în raport cu art. 1 din
Protocolul nr. 1 adițional la Convenția pentru apărarea
drepturilor omului și a libertăților fundamentale. Sub acest
aspect este avută în vedere jurisprudența Curții Europene a
Drepturilor Omului în Cauza Rasmussen împotriva Poloniei din
28 aprilie 2009 (§ 71), Cauza Aizpurua Ortiz ș.a. împotriva
Spaniei din 2 februarie 2010 (§ 48), Cauza Kjartan Asmundssen
împotriva Islandei din 12 octombrie 2004 (§ 39 și 40).
Pentru ca ingerința să nu conducă la încălcarea art. 1 din
Protocolul nr. 1 adițional la Convenția pentru apărarea
drepturilor omului și a libertăților fundamentale, ea trebuie să fie
legală, să urmărească un scop legitim și să respecte un
rezonabil raport de proporționalitate între mijloacele utilizate și
scopul urmărit a fi realizat.
Din perspectiva acestor condiții, Înalta Curte constată că în
mod unanim instanțele au reținut că ingerința este legală,
întrucât este reglementată de Legea nr. 119/2010, și urmărește
un ăscop legitim”, de utilitate publică, în deplină concordanță cu
jurisprudența Curții Europene a Drepturilor Omului (de exemplu,
Cauza Wieczorek împotriva Poloniei din 8 decembrie 2009,
§ 59), constând în necesitatea reformării sistemului de pensii,
reechilibrarea sa, eliminarea inechităților existente în sistem și,
nu în ultimul rând, situația de criză economică și financiară cu
care se confruntă statul, deci atât bugetul de stat, cât și cel de
asigurări sociale.
Înalta Curte constată însă că analiza cerinței privind existența
ăraportului rezonabil de proporționalitate” a fost sursa practicii
neunitare ce a condus la inițierea prezentului recurs în interesul
legii, întrucât instanțele nu au aplicat testul justului echilibru în
funcție de circumstanțele concrete ale fiecărei cauze; pe de altă
parte, nici ăingerința” nu a fost analizată în toate cazurile din
perspectiva ădreptului la respectarea bunurilor” (regula generală
și, totodată, prima normă din art. 1 din Protocolul nr. 1), ci

47

precum o încălcare de tipul ăprivării de proprietate” (cea de-a
doua normă din același text).
Astfel, prin recalcularea pensiilor speciale, cei vizați și-au
văzut limitat dreptul cu sume diferite care se încadrează
procentual între 30% și 80%, uneori chiar mai mult, ca efect al
suprimării beneficiului ce reprezenta suplimentul acordat de la
bugetul de stat (deci, cu partea necontributivă) care a variat de
la o categorie profesională la alta, iar în cadrul aceleiași
categorii, de la o persoană la alta, potrivit condițiilor prevăzute
de legea ce definea fiecare statut profesional în parte și
calificarea fiecărui beneficiar pentru obținerea pensiei speciale;
din analiza jurisprudenței atașate recursului în interesul legii se
constată însă că instanțele judecătorești nu au stabilit în mod
riguros, în concret, acest element ce reprezintă o circumstanță
importantă în identificarea premiselor de analiză a raportului de
proporționalitate, fiind util a se observa proporția reducerii
beneficiului social în discuție pentru reclamantul cauzei, iar nu
indicarea unei marje generale a diminuării pensiilor speciale
pentru toate categoriile de persoane vizate de Legea
nr. 119/2010.
Or, instanța europeană însăși, în aplicarea acestui test de
proporționalitate, analizează situația reclamantului din fiecare
cauză, determină anumite circumstanțe particulare în plângerile
pe care le soluționează, se raportează în mod necesar la situația
de fapt pe care ea însăși a reținut-o în legătură cu respectiva
plângere și, numai pe baza acestui ansamblu de constatări,
conchide asupra raportului de proporționalitate, fără a stabili
vreodată o concluzie cu caracter general, chiar referitoare la o
anumită categorie vizată de ăingerință”, în afara statutului de
ăvictimă” (dacă se au în vedere cauzele cu mai mulți
reclamanți — de exemplu, Aizpurua Ortiz ș.a. împotriva
Spaniei). Apoi, se reține că raportul de proporționalitate este
compromis dacă acel reclamant suportă o sarcină individuală
excesivă, exorbitantă, care excedează marjei de apreciere a
statului în reglementarea aspectelor legate de politica sa socială
(marjă care, în acest domeniu, este una extensivă); asemenea
concluzii sunt stabilite, de exemplu, când reclamantul este lipsit
total de respectivul beneficiu social ori când acestuia i-au fost
suprimate integral mijloacele de subzistență.
În același timp, fără a fi limitative, în ansamblul
circumstanțelor obiective de analiză, ar putea fi avute în vedere
criterii precum indemnizația socială pentru pensionari (prevăzută
de art. 7 din Legea nr. 118/2010 privind unele măsuri necesare
în vederea restabilirii echilibrului bugetar) ori pensia medie
lunară, după cum vor trebui identificate circumstanțele
particulare ale cauzei.
Este esențial a se constata că în privința fiecărui reclamant
în parte a fost depășit un anumit ăprag de dificultate” pentru ca
instanța europeană însăși să constate o încălcare a drepturilor
ocrotite de art. 1 din Protocolul nr. 1 adițional la Convenția pentru
apărarea drepturilor omului și a libertăților fundamentale (cum se
reține, de exemplu, în Decizia asupra admisibilității în Cauza
Hasani împotriva Croației).
Totodată, este necesar a se preciza că în analiza raportului
de proporționalitate instanțele trebuie să urmărească
raționamentul Curții Europene a Drepturilor Omului în plângerile
vizând încălcarea art. 1 din Protocolul nr. 1 adițional la
Convenție și în care Curtea însăși a analizat tipuri de ăingerințe”
în dreptul la respectarea bunurilor prin măsuri legislative
adoptate de stat în prestațiile de asigurări sociale, iar nu să se
recurgă la specia proximă (încălcări ale art. 1 din Protocolul nr. 1
adițional, de tipul privării de proprietate) ori la alte cauze prin
care au fost reclamate alte încălcări (chiar perspectiva analizării
discriminării în legătură cu art. 1 din Protocolul nr. 1 adițional
având alți parametri de evaluare).
Înalta Curte are în vedere jurisprudența Curții Europene a
Drepturilor Omului (Cauza Hasani împotriva Croației — decizie

48

MONITORUL OFICIAL AL ROMÂNIEI, PARTEA I, Nr. 925/27.XII.2011

de admisibilitate din 30 septembrie 2010, Cauza Rasmussen
împotriva Poloniei, Cauza Banfield împotriva Regatului Unit al
Marii Britanii și Irlandei de Nord din 18 octombrie 2005, Cauza
Callejas împotriva Spaniei din 18 iunie 2002 — decizie asupra
admisibilității, Cauza Maggio ș.a. împotriva Italiei din 31 mai
2011, Cauza Moskal împotriva Poloniei din 15 septembrie 2009,
Cauza Kjartan Asmundsson împotriva Islandei) în cauze în care
statele contractante au adoptat măsuri legislative prin care au
suprimat sau au limitat, pentru viitor, plata unor pensii speciale
sau a altor beneficii sociale aflate în plată.
În raport cu jurisprudența Curții Europene a Drepturilor
Omului reiese că stabilirea raportului de proporționalitate nu este
decât o chestiune de apreciere în fiecare cauză în parte, în
funcție de circumstanțele sale particulare.
Ca atare, pe calea recursului în interesul legii nu este posibil
a se statua o concluzie general valabilă de natură a asigura
unificarea practicii judiciare, având aptitudinea de a fi aplicată
în fiecare cauză aflată pe rolul instanțelor, de vreme ce stabilirea
raportului de proporționalitate este rezultatul aprecierii
materialului probator și a circumstanțelor proprii fiecărei pricini
sau a situației de fapt reținute, fiind așadar exclusiv o chestiune
de aplicare a legii (Convenția și jurisprudența Curții Europene,
în acest caz).

Pentru a fi legală o soluție asupra unei sesizări (cum este
cea cu recurs în interesul legii), ea trebuie în mod necesar să
antreneze efecte legale și în cazul admiterii și în cel al
respingerii.
Or, dacă s-ar admite ca posibilă soluționarea printr-o
concluzie cu caracter general asupra raportului de
proporționalitate în acest gen de cauze și astfel s-ar stabili că
justul echilibru este afectat sau compromis în toate situațiile,
efectul indirect ar fi similar celui al abrogării legii.
Simetric, dacă s-ar stabili, pe calea recursului în interesul
legii, că raportul de proporționalitate a fost unul rezonabil, just,
ar însemna negarea dreptului de acces la instanță (garantat de
art. 6 alin. 1 din Convenția pentru apărarea drepturilor omului și
a libertăților fundamentale) pentru fiecare dintre persoanele ce
se pretind afectate în mod individual prin adoptarea și aplicarea
Legii nr. 119/2010.
În concluzie, analiza în concret a acestui raport de
proporționalitate nu poate fi realizată pe calea recursului în
interesul legii, întrucât ar excede obiectului acestuia și
competențelor Înaltei Curți de Casație și Justiție, recursul în
interesul legii nefiind un recurs național în convenționalitate.

Pentru considerentele arătate, în temeiul art. 3307 cu referire la art. 329 din Codul de procedură civilă, așa cum a fost
modificat și completat prin Legea nr. 202/2010,
Î N A LTA C U R T E D E C A S A Ț I E Ș I J U S T I Ț I E

În numele legii
D E C I D E:

Respinge recursurile în interesul legii declarate de procurorul general al Parchetului de pe lângă Înalta Curte de Casație
și Justiție și de colegiile de conducere ale curților de apel Brașov, Cluj, Craiova și Galați privind aplicarea dispozițiilor Legii
nr. 119/2010, raportat la art. 20 alin. (2) din Constituție, art. 1 din Protocolul nr. 1 adițional la Convenția europeană a drepturilor
omului și art. 14 din Convenție, referitoare la recalcularea pensiilor prevăzute de art. 1 din lege.
Obligatorie, potrivit art. 3307 alin. 4 din Codul de procedură civilă.
Pronunțată în ședință publică, astăzi, 12 decembrie 2011.
VICEPREȘEDINTELE ÎNALTEI CURȚI DE CASAȚIE ȘI JUSTIȚIE,

RODICA AIDA POPA
Magistrat-asistent-șef,
Bogdan Georgescu

Cristina-Gabriela F. Popescu

Motivul: Format electronic AUTENTIC, conform Legii nr. 202/1998, republicata.
Locatia:Bucuresti

EDITOR: PARLAMENTUL ROMÂNIEI — CAMERA DEPUTAȚILOR
ăMonitorul Oficial” R.A., Str. Parcului nr. 65, sectorul 1, București; C.I.F. RO427282,
IBAN: RO55RNCB0082006711100001 Banca Comercială Română — S.A. — Sucursala ăUnirea” București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 021.318.51.29/150, fax 021.318.51.15, e-mail: marketing@ramo.ro, internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 021.401.00.70, fax 021.401.00.71 și 021.401.00.72
Tiparul: ăMonitorul Oficial” R.A.
Monitorul Oficial al României, Partea I, nr. 925/27.XII.2011 conține 48 de pagini.

Prețul: 9,60 lei

&JUYDGY|528864]
ISSN 1453—4495

