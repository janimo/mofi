PARTEA

Anul XIV — Nr. 211

I

Joi, 28 martie 2002

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
LEGI ȘI DECRETE

111.

— Lege pentru ratificarea Statutului Curții Penale
Internaționale, adoptat la Roma la 17 iulie 1998 ..

1

Statutul de la Roma al Curții Penale Internaționale .........

2–31

193.

— Decret privind promulgarea Legii pentru ratificarea
Statutului Curții Penale Internaționale, adoptat
la Roma la 17 iulie 1998.........................................

LEGI

ȘI

32

DECRETE

PARLAMENTUL ROMÂNIEI
CAMERA DEPUTAÞILOR

SENATUL

LEGE
pentru ratificarea Statutului Curții Penale Internaționale, adoptat la Roma la 17 iulie 1998
Parlamentul României

adoptă prezenta lege.

Articol unic. — Se ratifică Statutul Curții Penale
Internaționale, adoptat la Roma la 17 iulie 1998.
Cu ocazia depunerii instrumentului de ratificare a
Statutului Curții Penale Internaționale, România formulează
următoarele declarații:
1. În temeiul articolului 87 paragraful 1 litera a) din
Statut:
Ministerul Justiției este autoritatea centrală română competentă să primească cererile Curții Penale Internaționale,

să le transmită neîntârziat spre rezolvare organelor judiciare române competente și să comunice Curții Penale
Internaționale documentele aferente.
2. În temeiul articolului 87 paragraful 2:
Cererile Curții Penale Internaționale și documentele
aferente vor fi transmise în limba engleză sau însoțite de
traduceri oficiale în această limbă.

Această lege a fost adoptată de Camera Deputaților în ședința din 26 februarie 2002, cu respectarea prevederilor art. 74
alin. (1) din Constituția României.
PREȘEDINTELE CAMEREI DEPUTAÞILOR

VALER DORNEANU

Această lege a fost adoptată de Senat în ședința din 4 martie 2002, cu respectarea prevederilor art. 74 alin. (1) din
Constituția României.
p. PREȘEDINTELE SENATULUI,

București, 13 martie 2002.
Nr. 111.

PAUL PĂCURARU

2

MONITORUL OFICIAL AL ROMÂNIEI, PARTEA I, Nr. 211/28.III.2002
STATUTUL DE LA ROMA AL CURÞII PENALE INTERNAÞIONALE*)

PREAMBUL
Statele părți la prezentul statut,
conștiente că toate popoarele sunt unite prin legături strânse, iar culturile lor formează un patrimoniu comun și
preocupate de faptul că acest mozaic delicat ar putea fi distrus în orice moment,
având în conștiință că în cursul acestui secol milioane de copii, de femei și de bărbați au fost victime ale unor
atrocități care sfidează imaginația și lezează profund conștiința umană,
recunoscând că prin crimele de o asemenea gravitate se amenință pacea, securitatea și bunăstarea lumii,
afirmând că cele mai grave crime care privesc ansamblul comunității internaționale nu pot rămâne nepedepsite și
că reprimarea lor trebuie să fie asigurată efectiv prin măsuri luate în cadrul național și prin întărirea cooperării
internaționale,
determinate să pună capăt impunității autorilor acestor crime și să coopereze astfel pentru prevenirea unor noi crime,
reamintind că este de datoria fiecărui stat să supună jurisdicției sale penale pe responsabilii de crime
internaționale,
reafirmând scopurile și principiile Cartei Națiunilor Unite și, în special, că toate statele trebuie să se abțină de a
recurge la amenințarea sau folosirea forței, fie împotriva integrității teritoriale sau independenței politice a vreunui stat, fie
în orice alt mod incompatibil cu scopurile Națiunilor Unite,
subliniind în această privință că nimic din prezentul statut nu poate fi interpretat ca autorizând un stat parte să
intervină într-un conflict armat sau în afacerile interne ale unui alt stat,
determinate ca, în aceste scopuri și în interesul generațiilor prezente și viitoare, să înființeze o curte penală
internațională permanentă și independentă, în relație cu sistemul Națiunilor Unite, având competență în legătură cu crimele
cele mai grave care privesc ansamblul comunității internaționale,
subliniind că această curte penală internațională la înființarea căreia se referă prezentul statut este complementară
jurisdicțiilor penale naționale,
hotărâte să garanteze în mod durabil respectarea și realizarea justiției internaționale,
au convenit cele ce urmează:
CAPITOLUL I
Înființarea Curții
ARTICOLUL 1
Curtea

Se înființează o Curte penală internațională (Curtea) ca
instituție permanentă, care poate să își exercite competența
față de persoane pentru crimele cele mai grave, având un
răsunet internațional în sensul prezentului statut. Ea este
complementară jurisdicțiilor penale naționale. Competența și
funcționarea sa sunt reglementate de dispozițiile prezentului
statut.

ARTICOLUL 4
Regimul și competențele juridice ale Curții

1. Curtea are personalitate juridică internațională. Ea
are, de asemenea, capacitatea juridică necesară pentru
a-și exercita funcțiile și îndeplini misiunea.
2. Curtea poate să își exercite funcțiile și competențele,
potrivit prezentului statut, pe teritoriul oricărui stat parte, iar
printr-o convenție în acest scop, pe teritoriul oricărui alt
stat.
CAPITOLUL II
Competență, admisibilitate și drept aplicabil

ARTICOLUL 2
Legătura Curții cu Națiunile Unite

Curtea este legată de Națiunile Unite printr-un acord
care trebuie să fie aprobat de Adunarea statelor părți la
prezentul statut, apoi încheiat de președintele Curții în
numele acesteia.
ARTICOLUL 3
Sediul Curții

1. Curtea își are sediul la Haga, în Olanda (statul
gazdă).
2. Curtea și statul gazdă convin asupra unui acord de
sediu care trebuie să fie aprobat de Adunarea Statelor
Părți, apoi încheiat de președintele Curții în numele acesteia.
3. Dacă socotește de cuviință, Curtea poate să
funcționeze într-un alt loc potrivit dispozițiilor prezentului
statut.
*) Traducere

ARTICOLUL 5
Crimele care intră în competența Curții

1. Competența Curții este limitată la crimele cele mai
grave care privesc ansamblul comunității internaționale. În
baza prezentului statut Curtea are competență în ceea ce
privește următoarele crime:
a) crima de genocid;
b) crimele împotriva umanității;
c) crimele de război;
d) crima de agresiune.
2. Curtea își va exercita competența în ceea ce privește
crima de agresiune când va fi adoptată o dispoziție conform art. 121 și 123, care va defini această crimă și va
fixa condițiile exercitării competenței Curții în ceea ce o
privește. Această dispoziție va trebui să fie compatibilă cu
dispozițiile pertinente ale Cartei Națiunilor Unite.

MONITORUL OFICIAL AL ROMÂNIEI, PARTEA I, Nr. 211/28.III.2002
ARTICOLUL 6
Crima de genocid

În scopurile prezentului statut, prin crimă de genocid se
înțelege oricare dintre faptele menționate mai jos, săvârșită
cu intenția de a distruge, în întregime sau în parte, un
grup național, etnic, rasial sau religios, și anume:
a) uciderea de membri ai grupului;
b) vătămarea gravă a integrității fizice sau mintale privind membri ai grupului;
c) supunerea cu intenție a grupului unor condiții de
existență care să antreneze distrugerea sa fizică totală sau
parțială;
d) măsuri vizând împiedicarea nașterilor în sânul grupului;
e) transferarea forțată de copii aparținând unui grup în
alt grup.
ARTICOLUL 7
Crime împotriva umanității

1. În scopurile prezentului statut, prin crimă împotriva
umanității se înțelege una dintre faptele menționate mai
jos, când aceasta este comisă în cadrul unui atac generalizat sau sistematic lansat împotriva unei populații civile și
în cunoștință de acest atac:
a) omorul;
b) exterminarea;
c) supunerea la sclavie;
d) deportarea sau transferarea forțată de populație;
e) întemnițarea sau altă formă de privare gravă de
libertate fizică, cu violarea dispozițiilor fundamentale ale
dreptului internațional;
f) tortura;
g) violul, sclavajul sexual, prostituția forțată, graviditatea
forțată, sterilizarea forțată sau orice altă formă de violență
sexuală de o gravitate comparabilă;
h) persecutarea oricărui grup sau a oricărei colectivități
identificabile din motive de ordin politic, rasial, național,
etnic, cultural, religios sau sexual, în sensul paragrafului 3,
ori în funcție de alte criterii universal recunoscute ca inadmisibile în dreptul internațional, în corelare cu orice act
prevăzut în prezentul paragraf sau orice crimă de competența Curții;
i) disparițiile forțate de persoane;
j) crima de apartheid;
k) alte fapte inumane cu caracter analog cauzând cu
intenție suferințe mari sau vătămări grave ale integrității
fizice ori ale sănătății fizice sau mintale.
2. În scopurile paragrafului 1;
a) prin atac îndreptat împotriva unei populații civile se
înțelege comportamentul care constă în comiterea multiplă
de acte vizate la paragraful 1 împotriva oricărei populații
civile, în aplicarea sau în sprijinirea politicii unui stat ori a
unei organizații având ca scop un asemenea atac;
b) prin exterminare se înțelege îndeosebi fapta de a
impune cu intenție condiții de viață, ca privarea accesului
la hrană și la medicamente, cu scopul de a antrena distrugerea unei părți a populației;
c) prin supunerea la sclavie se înțelege fapta de a exercita asupra unei persoane unul sau ansamblul atributelor
legate de dreptul de proprietate, inclusiv în cadrul traficului
de ființe umane, în special de femei și copii;
d) prin deportare sau transfer forțat de populație se
înțelege fapta de a deplasa în mod forțat persoane,
expulzându-le sau prin alte mijloace coercitive, din regiunea
în care ele se află legal, fără motive admise în dreptul
internațional;

3

e) prin tortură se înțelege fapta de a cauza cu intenție
durere sau suferințe acute, fizice sau mintale, unei persoane care se află sub paza sau controlul făptuitorului;
înțelesul acestui termen nu se extinde la durerea sau suferințele rezultând exclusiv din sancțiuni legale, care sunt inerente acestor sancțiuni sau ocazionate de ele;
f) prin graviditate forțată se înțelege deținerea ilegală a
unei femei însărcinate în mod forțat, cu intenția de a modifica compoziția etnică a unei populații sau de a comite alte
violări grave ale dreptului internațional. Această definiție nu
poate în nici un fel să fie interpretată ca având o incidență
asupra legilor naționale referitoare la graviditate;
g) prin persecuție se înțelege denegarea cu intenție și
grav de drepturi fundamentale cu violarea dreptului
internațional, din motive legate de identitatea grupului sau
colectivității care face obiectul acesteia;
h) prin crima de apartheid se înțelege fapte inumane
analoage celor vizate la paragraful 1, comise în cadrul unui
regim instituționalizat de oprimare sistematică și de dominare a unui grup rasial asupra oricărui alt grup rasial sau
oricăror alte grupuri rasiale și cu intenția de a menține
acest regim;
i) prin dispariții forțate de persoane se înțelege cazurile
în care persoanele sunt arestate, deținute sau răpite de
către un stat ori o organizație politică sau cu autorizarea,
sprijinul ori asentimentul acestui stat sau al acestei organizații, care refuză apoi să admită că aceste persoane sunt
private de libertate sau să dezvăluie soarta care le este
rezervată ori locul unde se află, cu intenția de a le
sustrage protecției legii pe o perioadă prelungită.
3. În scopurile prezentului statut, prin termenul sex se
înțelege unul sau celălalt sex, masculin ori feminin, după
contextul societății. El nu implică nici un alt sens.
ARTICOLUL 8
Crime de război

1. Curtea are competență în ceea ce privește crimele
de război, îndeosebi când aceste crime se înscriu într-un
plan sau o politică ori când ele fac parte dintr-o serie de
crime analoage comise pe scară largă.
2. În scopurile statutului, prin crime de război se
înțelege:
a) infracțiunile grave la convențiile de la Geneva din
12 august 1949, și anume oricare dintre faptele menționate
mai jos, dacă ele se referă la persoane sau bunuri protejate de dispozițiile convențiilor de la Geneva:
(i) omuciderea intenționată;
(ii) tortura și tratamentele inumane, inclusiv experiențele
biologice;
(iii) fapta de a cauza cu intenție suferințe mari sau de
a vătăma grav integritatea fizică ori sănătatea;
(iv) distrugerea și însușirea de bunuri, nejustificate de
necesități militare și executate pe scară largă
într-un mod ilicit și arbitrar;
(v) fapta de a constrânge un prizonier de război sau o
persoană protejată să servească în forțele unei
puteri inamice;
(vi) fapta de a priva cu intenție un prizonier de război
sau oricare altă persoană protejată de dreptul său
de a fi judecată regulamentar și imparțial;
(vii) deportarea sau transferul ilegal ori detenția ilegală;
(viii) luarea de ostatici;
b) celelalte violări grave ale legilor și cutumelor aplicabile conflictelor armate internaționale în cadrul stabilit al
dreptului internațional, și anume una dintre faptele ce
urmează:

4

MONITORUL OFICIAL AL ROMÂNIEI, PARTEA I, Nr. 211/28.III.2002

(i) fapta de a lansa intenționat atacuri împotriva
populației civile în general sau împotriva civililor
care nu participă direct la ostilități;
(ii) fapta de a lansa intenționat atacuri împotriva bunurilor cu caracter civil, adică a celor care nu sunt
obiective militare;
(iii) fapta de a lansa intenționat atacuri împotriva personalului, instalațiilor, materialului, unităților sau
vehiculelor folosite în cadrul unei misiuni de ajutor
umanitar sau de menținere a păcii conform Cartei
Națiunilor Unite, cu condiția ca acestea să aibă
dreptul la protecția pe care dreptul internațional al
conflictelor armate o garantează civililor și bunurilor
cu caracter civil;
(iv) fapta de a lansa intenționat un atac știind că el va
cauza în mod incidental pierderi de vieți omenești
în rândul populației civile, răniri ale persoanelor
civile, pagube bunurilor cu caracter civil sau daune
extinse, de durată și grave, mediului înconjurător
care ar fi vădit excesive în raport cu ansamblul
avantajului militar concret și direct așteptat;
(v) fapta de a ataca sau bombarda, prin orice mijloace, orașe, sate, locuințe sau construcții care nu
sunt apărate și care nu sunt obiective militare;
(vi) fapta de a omorî sau de a răni un combatant
care, după ce a depus armele sau nemaiavând
mijloace de a se apăra, s-a predat fără condiții;
(vii) fapta de a utiliza pe nedrept pavilionul parlamentar, drapelul sau insignele militare și uniforma inamicului sau ale Organizației Națiunilor Unite,
precum și semnele distinctive prevăzute de convențiile de la Geneva și, făcând aceasta, de a
cauza pierderi de vieți omenești sau răniri grave;
(viii) transferarea, direct sau indirect, de către o putere
ocupantă, a unei părți a populației sale civile, în
teritoriul pe care ea îl ocupă, sau deportarea ori
transferarea în interiorul sau în afara teritoriului
ocupat a totalității sau a unei părți a populației din
acest teritoriu;
(ix) fapta de a lansa intenționat atacuri împotriva
clădirilor consacrate religiei, învățământului, artei,
științei sau acțiunii caritabile, monumentelor istorice,
spitalelor și locurilor unde bolnavii sau răniții sunt
adunați, cu condiția ca aceste construcții să nu fie
obiective militare;
(x) fapta de a supune persoanele unei părți adverse
căzute în puterea sa la mutilări ori la experiențe
medicale sau științifice de orice fel, care nu sunt
motivate de un tratament medical, dentar sau spitalicesc, nici efectuate în interesul acestor persoane, ci care atrag moartea acestora sau le pun
grav sănătatea în pericol;
(xi) fapta de a omorî sau răni prin trădare indivizi
aparținând națiunii sau armatei inamice;
(xii) fapta de a declara că nu va fi îndurare pentru
învinși;
(xiii) fapta de a distruge sau de a confisca bunurile inamicului, în afară de cazurile în care aceste distrugeri sau confiscări ar fi imperios ordonate de
necesitățile războiului;
(xiv) fapta de a declara stinse, suspendate sau inadmisibile în justiție drepturile și acțiunile cetățenilor
părții adverse;
(xv) fapta unui beligerant de a constrânge cetățenii
părții adverse să ia parte la operațiunile de război
îndreptate împotriva țării lor, chiar dacă ei erau în
serviciul acestui beligerant înainte de începerea
războiului;

(xvi) jefuirea unui oraș sau a unei localități, chiar luate
cu asalt;
(xvii) fapta de a utiliza otravă sau arme otrăvitoare;
(xviii) fapta de a utiliza gaze asfixiante, toxice sau asimilate și orice lichide, materii sau procedee analoage;
(xix) fapta de a utiliza gloanțe care se dilată sau se
aplatizează cu ușurință în corpul uman, cum sunt
gloanțele al căror înveliș dur nu acoperă în întregime mijlocul sau sunt perforate de tăieturi;
(xx) fapte de a folosi arme, proiectile, materiale și
metode de luptă de natură să cauzeze daune de
prisos sau suferințe inutile ori de a acționa fără
discriminare cu violarea dreptului internațional al
conflictelor armate, cu condiția ca aceste arme,
proiectile, materiale și metode de luptă să facă
obiectul unei interdicții generale și ca ele să fie
înscrise într-o anexă a prezentului statut, pe cale
de amendament adoptat potrivit dispozițiilor art. 121
și 123;
(xxi) atingerile aduse demnității persoanei, îndeosebi tratamentele umilitoare și degradante;
(xxii) violul, sclavajul sexual, prostituția forțată, graviditatea forțată, astfel cum aceasta a fost definită la
art. 7 paragraful 2 lit. f), sterilizarea forțată sau
orice altă formă de violență sexuală constituind o
infracțiune gravă la convențiile de la Geneva;
(xxiii) fapta de a utiliza prezența unui civil sau a unei
alte persoane protejate pentru a evita ca anumite
puncte, zone sau forțe militare să nu fie ținta
operațiunilor militare;
(xxiv) fapta de a lansa intenționat atacuri împotriva
clădirilor, materialului, unităților și mijloacelor de
transport sanitar și a personalului care folosește,
conform dreptului internațional, semnele distinctive
prevăzute de convențiile de la Geneva;
(xxv) fapta de a înfometa în mod deliberat civili, ca
metodă de război, privându-i de bunurile indispensabile supraviețuirii, inclusiv împiedicându-i
intenționat să primească ajutoarele prevăzute de
convențiile de la Geneva;
(xxvi) fapta de a proceda la recrutarea și înrolarea copiilor de vârstă mai mică de 15 ani în forțele armate
naționale sau de a-i face să participe activ la ostilități;
c) în caz de conflict armat care nu prezintă un caracter
internațional, violările grave ale art. 3, comun celor 4
Convenții de la Geneva din 12 august 1949, și anume oricare dintre faptele menționate mai jos, comise împotriva
persoanelor care nu participă direct la ostilități, inclusiv
membrii foțrelor armate care au depus armele și persoanele care au fost scoase în afara luptei din cauza bolii,
rănirii, detenției sau din orice altă cauză:
(i) atentatele la viața și la integritatea corporală, mai
ales omorul sub toate formele sale, mutilările, tratamentele cu cruzime și tortura;
(ii) atingerile aduse demnității persoanei, mai ales tratamentele umilitoare și degradante;
(iii) luările de ostatici;
(iv) condamnările pronunțate și execuțiile efectuate fără
o judecată prealabilă, date de un tribunal legal
constituit și cu respectarea garanțiilor judiciare
general recunoscute ca indispensabile;
d) lit. c) a paragrafului 2 se aplică conflictelor armate
care nu prezintă un caracter internațional și nu se aplică
deci situațiilor de tulburări sau tensiuni interne, cum sunt

MONITORUL OFICIAL AL ROMÂNIEI, PARTEA I, Nr. 211/28.III.2002
insurecția, actele izolate și sporadice de violență și actele
de natură similară;
e) celelalte violări grave ale legilor și cutumelor aplicabile conflictelor armate care nu prezintă un caracter
internațional, în cadrul stabilit de dreptul internațional, și
anume oricare dintre următoarele fapte:
(i) fapta de a lansa intenționat atacuri împotriva
populației civile în general sau împotriva persoanelor civile care nu participă direct la ostilități;
(ii) fapta de a lansa intenționat atacuri împotriva
clădirilor, materialelor, unităților și mijloacelor de
transport sanitar și a personalului care utilizează,
conform dreptului internațional, însemnele distinctive
prevăzute de convențiile de la Geneva;
(iii) fapta de a lansa atacuri deliberate împotriva personalului, instalațiilor, materialului, unităților sau vehiculelor folosite în cadrul unei misiuni de ajutor
umanitar sau de menținere a păcii, conform Cartei
Națiunilor Unite, cu condiția ca acestea să aibă
dreptul la protecția pe care dreptul internațional al
conflictelor armate îl garantează civililor și bunurilor
cu caracter civil;
(iv) fapta de a lansa atacuri deliberate împotriva construcțiilor consacrate religiei, învățământului, artei,
științei sau acțiunii caritabile, monumentelor istorice,
spitalelor și locurilor unde sunt adunați bolnavi și
răniți, cu condiția ca aceste clădiri să nu fie obiective militare;
(v) jefuirea unui oraș sau a unei localități, chiar luate
cu asalt;
(vi) violul, sclavajul sexual, prostituția forțată, graviditatea forțată, astfel este definită la art. 7 paragraful 2
lit. f), sterilizarea forțată sau orice altă formă de
violență sexuală constituind o violare gravă a art. 3
comun celor 4 convenții de la Geneva;
(vii) fapta de a proceda la recrutarea și înrolarea copiilor în vârstă mai mică de 15 ani în forțele armate
sau în grupări armate ori de a-i face să participe
activ la ostilități;
(viii) fapta de a ordona deplasarea populației civile pentru considerente având legătură cu conflictul, în
afara cazurilor în care securitatea civililor sau imperativele militare o cer;
(ix) fapta de a ucide sau a răni prin trădare un adversar combatant;
(x) fapta de a declara că nu va exista îndurare pentru
învinși;
(xi) fapta de a supune persoanele care sunt împotriva
unei alte părți la conflict, căzute în puterea sa, la
mutilări sau experiențe medicale ori științifice care
nu sunt nici motivate de un tratament medical dentar sau spitalicesc, nici efectuate în interesul acestor persoane și care atrag moartea acestora sau le
pun în mod serios sănătatea în pericol;
(xii) fapta de a distruge sau de confisca bunurile unui
adversar, în afară de cazul în care aceste distrugeri sau confiscări sunt imperios ordonate de necesitățile conflictului;
f) lit. e) a paragrafului 2 se aplică conflictelor armate
care nu prezintă un caracter internațional și nu se aplică
deci situațiilor de tulburări și de tensiuni interne, cum sunt
insurecțiile, actele izolate sau sporadice de violență sau
alte acte de natură similară. Lit. e) a paragrafului 2 se aplică
conflictelor armate care opun în mod prelungit, pe teritoriul
unui stat, autoritățile guvernului acestui stat și grupuri
armate organizate sau grupuri armate organizate între ele.

5

3. Nici o prevedere din paragraful 2 lit. c) și e) nu
afectează responsabilitatea unui guvern de a menține sau
restabili ordinea publică în stat ori de a apăra unitatea și
integritatea teritorială a statului prin toate mijloacele legitime.
ARTICOLUL 9
Elementele constitutive ale crimelor

1. Elementele constitutive ale crimelor ajută Curtea să
interpreteze și să aplice art. 6, 7 și 8 ale prezentului statut. Ele trebuie să fie aprobate cu o majoritate de două
treimi din numărul membrilor Adunării statelor părți.
2. Amendamentele la elementele constitutive ale crimelor pot fi propuse de:
a) un stat parte;
b) judecătorii, care decid cu majoritate absolută;
c) procurorul.
Amendamentele trebuie să fie adoptate cu majoritatea
de două treimi din numărul membrilor Adunării statelor
părți.
3. Elementele constitutive ale crimelor și amendamentele
care se raportează la ele sunt conforme prezentului statut.
ARTICOLUL 10

Nici o dispoziție din prezentul capitol nu trebuie interpretată ca limitând sau afectând în vreun fel regulile de
drept internațional existente sau în curs de elaborare, care
privesc alte scopuri decât prezentul statut.
ARTICOLUL 11
Competența ratione temporis

1. Curtea nu are competență decât în privința crimelor
ce țin de competența sa, comise după intrarea în vigoare
a prezentului statut.
2. Dacă un stat devine parte la prezentul statut după
intrarea în vigoare a acestuia, Curtea nu poate să își exercite competența decât cu privire la crime comise după
intrarea în vigoare a statutului pentru acest stat, în afară
de cazul în care acel stat face declarația prevăzută la
art. 12 paragraful 3.
ARTICOLUL 12

1. Un stat care devine parte la statut recunoaște prin
aceasta competența Curții cu privire la crimele prevăzute la
art. 5.
2. În cazurile prevăzute la art. 13 lit. a) sau c) Curtea
poate să își exercite competența dacă unul dintre statele
menționate la lit. a) sau b) ale prezentului paragraf sau
ambele state sunt părți la prezentul statut ori au recunoscut competența Curții conform paragrafului 3:
a) statul pe teritoriul căruia comportamentul în cauză
s-a produs sau, în cazul în care crima a fost comisă la
bordul unei nave ori aeronave, statul pavilionului ori statul
de înmatriculare;
b) statul căruia persoana acuzată de crime îi este
resortisant.
3. Dacă recunoașterea competenței Curții de către un
stat care nu este parte la prezentul statut este necesară
potrivit dispozițiilor paragrafului 2, acest stat poate, prin
declarație depusă pe lângă grefier, să consimtă ca față de
crima în discuție Curtea să își exercite competența. Statul
care a recunoscut competența Curții cooperează cu
aceasta fără întârziere și fără excepție, conform cap. IX.

6

MONITORUL OFICIAL AL ROMÂNIEI, PARTEA I, Nr. 211/28.III.2002
ARTICOLUL 13

ARTICOLUL 16

Exercitarea competenței

Amânarea anchetei sau a urmăririi

Curtea poate să își exercite competența față de crimele
prevăzute la art. 5, conform dispozițiilor prezentului statut:
a) dacă o faptă în care una sau mai multe dintre aceste
crime par să fi fost comise este deferită procurorului de
către un stat parte, cum este prevăzut la art. 14;
b) dacă o faptă în care una sau mai multe dintre aceste
crime par să fi fost comise este deferită procurorului de
Consiliul de Securitate care acționează în baza cap. VII al
Cartei Națiunilor Unite; sau
c) dacă procurorul a deschis o anchetă cu privire la
crima în discuție, în baza art. 15.
ARTICOLUL 14
Transmiterea unei fapte de către un stat parte

1. Oricare stat parte poate deferi procurorului o faptă în
care una sau mai multe crime ce sunt de competența
Curții par să fi fost comise și să roage procurorul să
ancheteze această faptă pentru a stabili dacă una sau mai
multe persoane identificate ar trebui să fie acuzate pentru
aceste crime.
2. Statul care procedează la trimitere indică pe cât posibil circumstanțele pertinente ale cauzei și prezintă documentele justificative de care dispune.
ARTICOLUL 15
Procurorul

1. Procurorul poate deschide o anchetă din proprie
inițiativă, văzând informațiile privind crimele care țin de
competența Curții.
2. Procurorul verifică seriozitatea informațiilor primite. În
acest scop el poate cere informații suplimentare statelor,
organelor Organizației Națiunilor Unite, organizațiilor interguvernamentale și neguvernamentale sau altor surse
demne de încredere pe care le socotește corespunzătoare
și poate strânge depoziții scrise sau orale la sediul Curții.
3. Dacă consideră că există motive întemeiate de a
deschide o anchetă, procurorul prezintă Camerei preliminare o cerere de autorizare în acest sens, însoțită de orice
element justificativ obținut. Victimele pot fi reprezentate la
Camera preliminară conform Regulamentului de procedură
și de probe.
4. Dacă după examinarea cererii și a elementelor justificative care o însoțesc Camera preliminară consideră că se
justifică deschiderea unei anchete și că pare să fie de
competența Curții cauza, Camera preliminară își dă autorizarea, fără prejudicierea deciziilor pe care Curtea le va lua
ulterior în materie de competență și admisibilitate.
5. Un răspuns negativ al Camerei preliminare nu împiedică procurorul să prezinte în continuare o nouă cerere
bazându-se pe noi fapte și probe având legătură cu
aceeași situație.
6. Dacă după examenul preliminar prevăzut la paragrafele 1 și 2 procurorul conchide că informațiile care i-au fost
supuse nu justifică deschiderea unei anchete, el avizează
despre aceasta pe cei care i le-au furnizat. Acestuia nu îi
este interzis să examineze, în lumina noilor fapte sau
probe, alte informații care i-ar putea fi comunicate în
legătură cu aceeași cauză.

Nici o anchetă și nici o urmărire nu pot fi angajate, nici
conduse în baza prezentului statut în perioada de
douăsprezece luni care urmează datei la care Consiliul de
Securitate a făcut o cerere în acest sens Curții printr-o
rezoluție adoptată în baza cap. VII al Cartei Națiunilor
Unite; cererea poate fi reînnoită de către Consiliul de
Securitate în aceleași condiții.
ARTICOLUL 17
Probleme referitoare la admisibilitate

1. Þinând seama de al zecelea alineat al preambulului
și de art. 1, o cauză este considerată inadmisibilă de către
Curte dacă:
a) cauza face obiectul unei anchete sau urmăriri din
partea unui stat având competență în speță, în afară de
cazul în care acest stat nu are voința sau se află în incapacitate reală de a duce la bun sfârșit ancheta ori
urmărirea;
b) cauza a făcut obiectul unei anchete din partea statului având competență în speță, care a decis să nu
urmărească persoana în cauză în afară de cazul în care
această decizie nu este rezultatul lipsei de voință sau al
incapacității statului de a duce într-adevăr la bun sfârșit
urmăririle;
c) persoana în cauză a fost deja judecată pentru comportamentul care face obiectul plângerii și nu poate fi judecată de Curte în baza art. 20 paragraful 3;
d) cauza nu este suficient de gravă pentru a i se da
curs de către Curte.
2. pentru a determina dacă există lipsă de voință a statului într-un caz de speță, Curtea, ținând seama de
garanțiile unui proces echitabil, recunoscute de dreptul
internațional, consideră aplicabile una sau mai multe dintre
circumstanțele următoare:
a) procedura a fost sau este angajată ori decizia statului a fost luată în scopul sustragerii persoanei în cauză de
la responsabilitatea sa penală pentru crimele ce țin de
competența Curții, prevăzute la art. 5;
b) procedura a suferit o întârziere nejustificată care, în
circumstanțele respective, este incompatibilă cu intenția de
a acționa în justiție persoana în cauză;
c) procedura nu a fost sau nu este condusă într-un
mod independent ori imparțial, ci într-un mod care, în
circumstanțele date, este incompatibilă cu intenția de a
acționa în justiție persoana în cauză.
3. Pentru a determina dacă există incapacitate a statului
într-un caz de speță Curtea apreciază dacă statul nu este
în măsură să se sesizeze cu privire la acuzat, să reunească probele și mărturiile necesare sau să conducă în
alt mod la bun sfârșit procedura, ca urmare a prăbușirii în
întregime sau într-o măsură substanțială a propriului aparat
judiciar sau a indisponibilității acestuia.
ARTICOLUL 18
Decizia preliminară asupra admisibilității

1. Când o situație este deferită Curții, după cum prevede art. 13 lit. a), și procurorul a stabilit că există considerente întemeiate pentru a deschide o anchetă sau când
procurorul a deschis o anchetă conform art. 13 lit. c) și
art. 15, procurorul notifică despre aceasta tuturor statelor
părți și statelor care, potrivit informațiilor disponibile, ar
avea în mod obișnuit competență în ceea ce privește crimele despre care este vorba. Acesta o poate face cu titlu

MONITORUL OFICIAL AL ROMÂNIEI, PARTEA I, Nr. 211/28.III.2002
confidențial, iar când consideră că este necesar pentru a
proteja persoane, pentru a preveni distrugerea probelor sau
pentru a împiedica fuga de persoane, el poate restrânge
sfera informațiilor pe care le comunică statelor.
2. În luna care urmează primirii acestei notificări un stat
poate informa Curtea că deschide sau că a deschis o
anchetă asupra resortisanților săi sau altor persoane care
se află sub jurisdicția sa pentru actele criminale care ar
putea constitui crime prevăzute la art. 5 și care au
legătură cu informațiile notificate statelor. Dacă statul îi
cere, procurorul îi încredințează ancheta cu privire la
aceste persoane, în afară de cazul în care Camera preliminară nu îl autorizează, la cererea sa, de a face el însuși
ancheta.
3. Această amânare de a ancheta poate fi reexaminată
de procuror după șase luni de la luarea deciziei sau în
orice moment în care s-ar produce o schimbare considerabilă de împrejurări decurgând din lipsa de voință sau din
incapacitatea statului de a duce într-adevăr la bun sfârșit
ancheta.
4. Statul interesat sau procurorul poate declara apel în
fața Camerei de apel împotriva deciziei Camerei preliminare, după cum prevede art. 82. Acest apel poate fi
examinat după o procedură accelerată.
5. Când amână ancheta, după cum se prevede la paragraful 2, procurorul poate cere statului în cauză să îl informeze în mod regulat cu privire la progresele anchetei și,
după caz, despre urmăririle angajate în continuare. Statele
părți răspund acestor cereri fără întârzieri nejustificate.
6. În așteptarea deciziei Camerei preliminare sau în
orice moment după ce s-a hotărât amânarea anchetei sale,
după cum prevede prezentul articol, procurorul poate, cu
titlu excepțional, să ceară Camerei preliminare autorizarea
de a lua măsurile de anchetă necesare pentru a conserva
probele în cazul în care ocazia strângerii de elemente de
probă importante nu va mai apărea sau dacă există un
risc apreciabil ca aceste elemente de probă să nu mai fie
disponibile în continuare.
7. Statul care a contestat o decizie a Camerei preliminare în baza prezentului articol poate contesta admisibilitatea unei cauze, conform art. 19, invocând fapte noi sau o
schimbare importantă de circumstanțe.
ARTICOLUL 19
Contestarea competenței Curții sau a admisibilității unei cauze

1. Curtea se asigură că este competentă pentru orice
cauză dedusă în fața ei. Curtea poate, din oficiu, să se
pronunțe asupra admisibilității cauzei conform art. 17.
2. Pentru motivele indicate la art. 17 pot contesta admisibilitatea cauzei sau competența Curții:
a) acuzatul sau persoana împotriva căreia a fost eliberat un mandat de arestare ori o citație de înfățișare în
baza art. 58;
b) statul care este competent în privința crimei datorită
faptului că acesta desfășoară sau a condus o anchetă ori
că exercită sau a exercitat urmăriri în speță; sau
c) statul care trebuia să fi recunoscut competența Curții,
potrivit art. 12.
3. Procurorul poate cere Curții să se pronunțe asupra
unei chestiuni de competență sau de admisibilitate. În procedurile referitoare la competență și la admisibilitate cei
care au deferit o situație în aplicarea art. 13, precum și
victimele pot, de asemenea, să supună Curții observații.
4. Admisibilitatea unei cauze sau competența Curții nu
poate fi contestată decât o singură dată de către persoanele sau statele prevăzute la paragraful 2. Excepția tre-

7

buie ridicată înaintea deschiderii sau la momentul deschiderii procesului. În circumstanțe excepționale Curtea poate
permite ca o excepție să fie ridicată mai mult decât o dată
sau într-o fază ulterioară a procesului. Excepțiile de inadmisibilitate ridicate la deschiderea procesului sau în continuare, cu autorizarea Curții, nu pot fi fondate decât pe
dispozițiile art. 17 paragraful 1 lit. c).
5. Statele prevăzute la paragraful 2 lit. b) și c) ridică
excepția cât mai curând posibil.
6. Înainte de confirmarea învinuirilor excepțiile de inadmisibilitate sau de incompetență sunt trimise Camerei preliminare. După confirmarea învinuirilor ele sunt trimise
Camerei de primă instanță. Se poate face apel la Camera
de apel împotriva deciziilor referitoare la competență sau
admisibilitate, conform art. 82.
7. Dacă excepția este ridicată de statul precizat la paragraful 2 lit. b) sau c), procurorul amână ancheta până
când Curtea ia decizia prevăzută la art. 17.
8. Așteptând să statueze, procurorul poate cere Curții
autorizarea:
a) să ia măsurile de anchetă prevăzute la art. 18 paragraful 6;
b) să strângă depozițiile sau declarațiile unui martor ori
să ducă la bun sfârșit operațiunile de adunare și examinare a probelor începute înainte de ridicarea excepției;
c) să împiedice, în cooperare cu statele în cauză, fuga
persoanelor împotriva cărora procurorul a cerut deja un
mandat de arestare conform art. 58.
9. O excepție nu alterează cu nimic validitatea oricăror
măsuri luate de procuror și oricăror ordonanțe sau mandate emise de Curte înainte ca excepția să fie ridicată.
10. Când Curtea a hotărât că o cauză este inadmisibilă
ținând seama de art. 17, procurorul poate să îi ceară să
își reaprecieze decizia dacă este sigur că fapte noi apărute
infirmă considerentele pentru care cauza a fost judecată ca
inadmisibilă în virtutea art. 17.
11. Dacă, ținând seama de art. 17, procurorul amână
ancheta, poate cere statului interesat să îl informeze asupra
derulării procedurii. Aceste informații sunt confidențiale dacă
statul o cere. Dacă procurorul decide ca urmare să deschidă o anchetă, el notifică decizia sa statului a cărei procedură a stat la originea amânării.
ARTICOLUL 20
Non bis in idem

1. Cu excepția dispozițiilor contrare ale prezentului statut, nimeni nu poate fi judecat de Curte pentru actele constitutive de crime pentru care a fost deja condamnat sau
anchetat de aceasta.
2. Nimeni nu poate fi judecat de către o altă instanță
pentru o crimă prevăzută la art. 5 pentru care a fost deja
condamnat sau achitat de către Curte.
3. Oricine a fost judecat de către o altă instanță pentru
un comportament căzând de asemenea sub prevederile
art. 6, 7 sau 8 nu poate fi judecat de către Curte decât
dacă procedura în fața altor instanțe:
a) avea ca scop să sustragă persoanele în cauză responsabilității penale pentru crime ce țin de competența
Curții; sau
b) nu a fost condusă în mod independent sau imparțial,
cu respectarea garanțiilor prevăzute de dreptul internațional,
ci într-un mod care, în circumstanțele date, era incompatibil
cu intenția de a acționa persoana în justiție.

8

MONITORUL OFICIAL AL ROMÂNIEI, PARTEA I, Nr. 211/28.III.2002
ARTICOLUL 21
Dreptul aplicabil

1. Curtea aplică:
a) în primul rând, prezentul statut, elementele crimelor
și Regulamentul de procedură și de probe;
b) în al doilea rând, după caz, tratatele aplicabile, principiile și regulile de drept internațional, inclusiv principiile
stabilite de dreptul internațional al conflictelor armate;
c) în lipsă, principiile generale ale dreptului desprinse de
Curte din legile naționale reprezentând diferite sisteme juridice ale lumii, inclusiv, după caz, legile naționale ale statelor sub jurisdicția cărora s-ar afla în mod obișnuit crima,
dacă aceste principii nu sunt incompatibile cu prezentul
statut și nici cu dreptul internațional, regulile și normele
internaționale recunoscute.
2. Curtea poate aplica principiile și normele de drept
așa cum ea le-a interpretat în deciziile sale anterioare.
3. Aplicarea și interpretarea dreptului, prevăzute în prezentul articol, trebuie să fie compatibile cu drepturile omului
recunoscute pe plan internațional și fără nici o discriminare
bazată pe considerente ca cele ale apartenenței la unul
sau celălalt sex, după cum este definit în art. 7 paragraful
3, vârsta, rasa, culoarea, limba, religia sau convingerea,
opiniile politice sau de altă natură, originea națională,
etnică sau socială, averea, nașterea sau orice altă calitate.
CAPITOLUL III
Principii generale de drept penal
ARTICOLUL 22
Nullum crimen sine lege

1. O persoană nu răspunde penal în baza prezentului
statut decât dacă comportamentul său constituie, în
momentul în care se produce, o crimă ce ține de competența Curții.
2. Definirea unei crime este de strictă interpretare și nu
poate fi extinsă prin analogie. În caz de ambiguitate ea
este interpretată în favoarea persoanei care face obiectul
unei anchete, urmăriri sau condamnări.
3. Prezentul articol nu împiedică ca un comportament
să fie calificat drept crimă, ținând seama de dreptul
internațional, independent de prezentul statut.

2. Oricine comite o crimă ce ține de competența Curții
este individual responsabil și poate fi pedepsit conform prezentului statut.
3. Conform dispozițiilor prezentului statut, o persoană
răspunde penal și poate fi pedepsită pentru o crimă ce
ține de competența Curții dacă:
a) comite acea crimă, fie individual, împreună cu o altă
persoană sau prin intermediul unei alte persoane, fie că
această altă persoană este sau nu responsabilă penal;
b) ordonă, solicită sau încurajează comiterea unei asemenea crime, atunci când există comitere sau tentativă de
comitere a acestei crime;
c) în vederea facilitării comiterii unei astfel de crime, ea
își aduce ajutorul, concursul sau orice altă formă de asistență la comiterea ori la tentativa de comitere a acestei
crime, inclusiv furnizând mijloacele acestei comiteri;
d) contribuie în orice alt mod la comiterea sau la tentativa de comitere a unei asemenea crime de către un grup
de persoane acționând împreună. Această contribuție trebuie să fie intenționată și, după caz:
(i) să urmărească facilitarea activității criminale sau
proiectului criminal al grupului, dacă această activitate sau acest proiect comportă executarea unei
crime ce ține de competența Curții; sau
(ii) să fie făcută în deplină cunoștință a intenției grupului de a comite această crimă.
e) fiind vorba de crima de genocid, incită direct și
public pe altul să o comită;
f) încearcă să comită o asemenea crimă prin acte care,
prin caracterul lor substanțial, constituie începutul executării
crimei fără ca aceasta să fie îndeplinită datorită unor
circumstanțe independente de voința sa. Cu toate acestea,
persoana care abandonează efortul de a comite crima sau
împiedică prin orice alt mod săvârșirea ei nu poate fi
pedepsită în baza prezentului statut pentru tentativă dacă a
renunțat complet și în mod voluntar la proiectul criminal.
4. Nici o dispoziție a prezentului statut, referitoare la
răspunderea penală a indivizilor, nu afectează răspunderea
statelor în dreptul internațional.
ARTICOLUL 26
Lipsa de competență în privința persoanelor sub 18 ani

Curtea nu are competență față de o persoană sub
vârsta de 18 ani în momentul pretinsei comiteri a unei crime.

ARTICOLUL 23

ARTICOLUL 27

Nulla poena sine lege

Lipsa pertinenței calității oficiale

O persoană care a fost condamnată de Curte nu poate
fi pedepsită decât în conformitate cu dispozițiile prezentului
statut.

1. Prezentul statut se aplică tuturor în mod egal, fără
nici o distincție, bazată pe calitatea oficială. În special, calitatea oficială de șef de stat sau de guvern, de membru al
guvernului sau al parlamentului, de reprezentant ales ori de
agent al unui stat nu exonerează în nici un caz de răspundere penală, potrivit prezentului statut, și nici nu constituie
ca atare un motiv de reducere a pedepsei.
2. Imunitățile sau regulile de procedură speciale care
pot fi legate de calitatea oficială a unei persoane, în baza
dreptului intern și a dreptului internațional, nu împiedică Curtea
să își exercite competența față de această persoană.

ARTICOLUL 24
Neretroactivite ratione personae

1. Nimeni nu răspunde penal, în baza prezentului statut,
pentru un comportament anterior intrării în vigoare a acestuia.
2. Dacă dreptul aplicabil unei cauze este modificat
înainte de judecarea definitivă, se aplică dreptul cel mai
favorabil persoanei care face obiectul unei anchete, urmăriri
sau al unei condamnări.
ARTICOLUL 25
Răspunderea penală individuală

1. Curtea este competentă în privința persoanelor fizice
în baza prezentului statut.

ARTICOLUL 28
Răspunderea șefilor militari și a altor superiori ierarhici

În afară de alte motive de responsabilitate penală potrivit prezentului statut pentru crimele ce țin de competența
Curții:
a) un șef militar sau o persoană care deține efectiv
funcția de șef militar răspunde penal pentru crimele ce țin

MONITORUL OFICIAL AL ROMÂNIEI, PARTEA I, Nr. 211/28.III.2002
de competența Curții, comise de forțele plasate sub
comanda și controlul său efectiv sau sub autoritatea și
controlul său efectiv, după caz, dacă nu a exercitat controlul care se cuvenea asupra forțelor în cazurile în care:
(i) acest șef militar sau această persoană știa ori,
datorită circumstanțelor, ar fi trebuit să știe că
aceste forțe comiteau sau urmau să comită aceste
crime; și
(ii) acest șef militar sau această persoană nu a luat
toate măsurile necesare și rezonabile care erau în
puterea sa pentru a împiedica sau a reprima executarea ori pentru a raporta autorităților competente
în scopurile anchetei și urmăririi;
b) în ceea ce privește relațiile dintre superiorul ierarhic
și subordonați, neprevăzute la lit. a), superiorul ierarhic
răspunde pentru crimele ce țin de competența Curții,
comise de subordonații plasați sub autoritatea și sub controlul său efectiv, dacă nu a exercitat controlul care se
cuvenea asupra acestor subordonați în cazurile în care:
(i) superiorul știa că acești subordonați comiteau sau
urmau să comită aceste crime ori a neglijat în mod
deliberat să țină seama de informațiile care indicau
aceasta în mod clar;
(ii) aceste crime erau legate de activități ce țineau de
responsabilitatea sa și de controlul său efectiv; și
(iii) superiorul ierarhic nu a luat toate măsurile necesare și rezonabile care erau în puterea sa pentru
a împiedica sau a reprima executarea ori pentru a
raporta autorităților competente în scopurile anchetei și urmăririi.
ARTICOLUL 29
Imprescriptibilitatea

Crimele ce țin de competența Curții nu se prescriu.
ARTICOLUL 30
Element psihologic

9

la exigențele legii, cu condiția să nu se fi intoxicat în mod
voluntar în circumstanțele în care știa că, datorită
intoxicării, riscă să adopte un comportament care să constituie o crimă ce ține de competența Curții sau nu să fi
ținut deloc seama de acest risc;
c) a acționat rezonabil pentru a se apăra, pentru
apărarea altuia sau, în cazul crimelor de război, pentru a
apăra bunurile esențiale supraviețuirii sale ori a altuia sau
esențiale la îndeplinirea unei misiuni militare, împotriva
recurgerii iminente și ilicite la forță, într-un mod proporțional
cu amploarea pericolului pe care l-ar risca propria persoană sau altcineva ori bunurile protejate. Faptul că o persoană a participat la o operațiune defensivă condusă de
forțe armate nu constituie în sine un motiv de exonerare a
răspunderii penale potrivit prezentei litere;
d) comportamentul despre care se susține că ar constitui o crimă ce ține de competența Curții a fost adoptat sub
constrângere, rezultând dintr-o amenințare cu moartea iminentă sau dintr-o atingere gravă, continuă ori iminentă a
propriei integrități fizice sau a altuia și dacă a acționat din
necesitate și într-un mod rezonabil pentru a înlătura
această amenințare, cu condiția să nu fi avut intenția de a
produce un prejudiciu mai mare decât cel pe care a
încercat să îl evite. Această amenințare poate fi:
(i) fie exercitată de alte persoane;
(ii) fie constituită de alte circumstanțe independente de
voința sa.
2. Curtea se pronunță asupra chestiunii de a ști dacă
motivele de exonerare a răspunderii penale prevăzute în
prezentul statut sunt aplicabile în cazul cu care este sesizată.
3. În timpul procesului Curtea poate lua în considerare
un motiv de exonerare a răspunderii, altul decât cele care
sunt prevăzute la paragraful 1, dacă acest motiv decurge
din dreptul aplicabil prevăzut la art. 21. Procedura de examinare a acestui motiv de exonerare este stabilită în
Regulamentul de procedură și de probe.

1. În afară de o dispoziție contrară nimeni nu răspunde
penal și nu poate fi pedepsit pentru o crimă ce ține de
competența Curții decât dacă elementul material al crimei
este comis cu intenție și în cunoștință de cauză.
2. Există intenție, în sensul prezentului articol, când:
a) referitor la un comportament o persoană înțelege să
adopte acest comportament;
b) referitor la o consecință o persoană înțelege să cauzeze acestă consecință sau este conștientă că aceasta se
va întâmpla în cursul normal al evenimentelor.
3. Există cunoștință de cauză, în sensul prezentului articol, când o persoană este conștientă că o circumstanță
există sau că o consecință va avea loc în cursul normal al
evenimentelor. îA cunoaște“ și îîn cunoștință de cauză“ se
interpretează în consecință.

1. O eroare de fapt nu este un motiv de exonerare a
răspunderii penale decât dacă face să dispară elementul
psihologic al crimei.
2. O eroare de drept care se referă la faptul de a ști
dacă un comportament dat constituie o crimă ce ține de
competența Curții nu este un motiv de exonerare a
răspunderii penale. Cu toate acestea, o eroare de drept
poate fi un motiv de exonerare a răspunderii penale dacă
face să dispară elementul psihologic al crimei sau dacă
decurge din art. 33.

ARTICOLUL 31

ARTICOLUL 33

Motive de exonerare a răspunderii penale

Ordinul ierarhic și ordinul legii

1. În afara altor motive de exonerare a răspunderii
penale prevăzute de prezentul statut, o persoană nu
răspunde penal dacă, în momentul comportamentului în
cauză:
a) suferea de o boală sau o deficiență mintală care o
priva de capacitatea de a înțelege caracterul delictuos sau
natura comportamentului său ori de a-l stăpâni pentru a fi
conform exigențelor legii;
b) era într-o stare de intoxicație care o priva de facultatea de a înțelege caracterul delictuos sau natura comportamentului său ori de a-l stăpâni pe acesta pentru a-l alinia

1. Faptul că o crimă care ține de competența Curții a
fost comisă la ordinul unui guvern, al unui superior, militar
sau civil, nu exonerează persoana care a comis-o de responsabilitatea sa penală, decât dacă:
a) această persoană nu a avut obligația legală de a se
supune ordinelor guvernului sau superiorului în cauză;
b) această persoană nu a știut că ordinul este ilegal; și
c) ordinul nu a fost vădit ilegal.
2. În scopurile prezentului articol, ordinul de a comite
genocid sau o crimă împotriva umanității este vădit ilegal.

ARTICOLUL 32
Eroarea de fapt sau eroarea de drept

10

MONITORUL OFICIAL AL ROMÂNIEI, PARTEA I, Nr. 211/28.III.2002
CAPITOLUL IV
Componența și administrarea Curții
ARTICOLUL 34
Organele Curții

Organele Curții sunt următoarele:
a) Președinția;
b) Secția apelurilor, Secția de primă instanță și Secția
preliminară;
c) Biroul procurorului;
d) Grefa.
ARTICOLUL 35
Exercitarea funcțiilor judecătorilor

1. Toți judecătorii sunt aleși ca membri cu normă
întreagă ai Curții și sunt disponibili să își exercite funcțiile
cu normă întreagă din momentul în care începe mandatul lor.
2. Judecătorii care compun Președinția își exercită
funcțiile cu normă întreagă de la alegerea lor.
3. Președinția poate, în funcție de volumul de activitate
al Curții și în consultare cu ceilalți judecători, să decidă
periodic asupra măsurii prin care aceștia sunt obligați să
își exercite funcțiile cu normă întreagă.
Deciziile în această privință sunt luate fără încălcarea
dispozițiilor art. 40.
4. Înțelegerile cu caracter financiar privind judecătorii
care nu sunt obligați să își exercite funcțiile cu normă
întreagă sunt stabilite conform art. 49.
ARTICOLUL 36
Calificări, candidaturi și alegerea judecătorilor

1. Sub rezerva paragrafului 2, Curtea este compusă din
18 judecători.
2. a) Președinția poate, în numele Curții, să propună
creșterea numărului judecătorilor prevăzuți la paragraful 1,
motivându-și corespunzător propunerea. Aceasta este
comunicată fără întârziere tuturor statelor părți de către
grefier.
b) Propunerea este apoi examinată într-o reuniune a
Adunării statelor părți, convocată conform art. 112. Ea este
considerată adoptată dacă este aprobată la această reuniune cu o majoritate de două treimi din numărul membrilor
Adunării statelor părți. Ea devine efectivă la data stabilită
de Adunarea statelor părți.
c) (i) Când propunerea de mărire a numărului
judecătorilor a fost adoptată conform lit. b), alegerea judecătorilor suplimentari are loc la reuniunea
următoare a Adunării statelor părți, conform paragrafelor 3—8 și art. 37 paragraful 2.
(ii) Când propunerea de mărire a numărului judecătorilor a fost adoptată și a devenit efectivă conform
lit. b) și c) pct. (i), Președinția poate propune în
orice moment în continuare, dacă activitatea Curții
o justifică, să reducă numărul de judecători, dar nu
sub cel stabilit la paragraful 1. Propunerea este
examinată conform procedurii stabilite la lit. a) și
b). Dacă aceasta este adoptată, numărul
judecătorilor se diminuează progresiv pe măsură ce
mandatul judecătorilor în exercițiu urmează să
expire și tot astfel până când numărul prevăzut
este atins.
3. a) Judecătorii sunt aleși dintre persoanele care se
bucură de o înaltă considerație morală, cunoscute pentru
imparțialitatea și integritatea lor și întrunind condițiile cerute

în statele lor respective pentru exercitarea celor mai înalte
funcții judiciare.
b) Oricare candidat la un post la Curte trebuie:
(i) să aibă competență recunoscută în domeniile dreptului penal și procedurii penale, precum și experiența necesară procesului penal, fie în calitate de
judecător, de procuror ori avocat sau în orice altă
calitate similară; sau
(ii) să aibă competență recunoscută în domeniile pertinente ale dreptului internațional, ca dreptul
internațional umanitar și drepturile omului, precum
și o mare experiență într-o profesiune juridică ce
prezintă interes pentru activitatea judiciară a Curții.
c) Oricare candidat la un post la Curte trebuie să aibă
o excelentă cunoaștere și o practică curentă a cel puțin
unei limbi de lucru a Curții.
4. a) Candidații la un post la Curte pot fi prezentați de
oricare alt stat parte la prezentul statut:
(i) potrivit procedurii de prezentare a candidaturilor la
cele mai înalte funcții judiciare în statul în cauză;
sau
(ii) potrivit procedurii de prezentare a candidaturilor la
Curtea Internațională de Justiție, prevăzută în statutul acesteia.
Candidaturile sunt însoțite de un document detaliat în
care se arată că respectivul candidat întrunește calitățile
prevăzute la paragraful 3.
b) Fiecare stat parte poate prezenta candidatura unei
persoane la o anumită alegere. Această persoană nu trebuie să aibă în mod necesar cetățenia statului care o propune, dar trebuie să o aibă pe cea a unui stat parte.
c) Adunarea statelor părți poate decide să constituie,
după caz, o comisie consultativă pentru examinarea candidaturilor. Formarea și mandatul acestei comisii sunt stabilite
de Adunarea statelor părți.
5. În scopul alegerii sunt stabilite două liste de
candidați:
— lista A, care conține numele candidaților ce posedă
competențele prevăzute la paragraful 3 lit. b) pct. (i);
— lista B, care conține numele candidaților ce posedă
competențele prevăzute la paragraful 3 lit. b) pct. (ii).
Oricare candidat care posedă competențele cerute pentru a figura pe cele două liste poate să o aleagă pe cea
pe care se prezintă. La prima alegere sunt aleși cel puțin
9 judecători dintre candidații din lista A și cel puțin
5 judecători dintre cei din lista B. Alegerile următoare sunt
organizate astfel încât să se mențină aceeași proporție
între judecătorii aleși pe una sau pe cealaltă listă.
6. a) Judecătorii sunt aleși prin vot secret la o întrunire
a Adunării statelor părți convocată în acest scop în baza
art. 112. Sub rezerva paragrafului 7, sunt aleși cei 18 candidați care au obținut cele mai multe voturi și majoritatea
de două treimi din numărul statelor părți prezente și care
au votat.
b) Dacă rămân posturi de ocupat la terminarea primului
tur de vot, se procedează la votări succesive conform procedurii stabilite la lit. a) până când posturile rămase sunt
ocupate.
7. Curtea nu poate cuprinde mai mult de un cetățean al
aceluiași stat. În această privință, cel care poate fi considerat cetățean al mai multor state este considerat a fi
cetățean al statului în care își exercită în mod obișnuit
drepturile sale civile și politice.
8. a) În alegerea judecătorilor statele părți țin seama de
necesitatea de a asigura în componența Curții:

MONITORUL OFICIAL AL ROMÂNIEI, PARTEA I, Nr. 211/28.III.2002
(i) reprezentarea principalelor sisteme juridice ale
lumii;
(ii) o reprezentare geografică echitabilă; și
(iii) o reprezentare echitabilă a bărbaților și a femeilor.
b) Statele părți țin, de asemenea, seama de necesitatea
de a asigura prezența judecătorilor specializați în anumite
domenii, inclusiv în problemele legate de violența împotriva
femeilor și copiilor, dar fără să se limiteze la acestea.
9. a) Sub rezerva lit. b), judecătorii sunt aleși pentru un
mandat de 9 ani și, sub rezerva lit. a) și a art. 37 paragraful 2, ei nu sunt realeși.
b) La prima alegere o treime din numărul judecătorilor
aleși, desemnați prin tragere la sorți, sunt numiți pentru un
mandat de 3 ani; o treime din numărul judecătorilor aleși,
desemnați prin tragere la sorți, sunt numiți pentru un mandat de 6 ani; ceilalți judecători sunt numiți pentru un mandat de 9 ani.
c) Un judecător numit pentru un mandat de 3 ani în
aplicarea lit. b) este reeligibil pentru un mandat complet.
10. Cu toate dispozițiile paragrafului 9, un judecător
numit la o Cameră de primă instanță sau de apel, conform
art. 39, care a început să se ocupe în fața acestei
Camere de o cauză în primă instanță sau în apel, rămâne
în funcție până la închiderea acestei cauze.
ARTICOLUL 37
Posturi vacante

1. Se procedează prin alegeri pentru ocuparea posturilor
devenite vacante, conform dispozițiilor art. 36.
2. Un judecător ales pe un post devenit vacant încheie
mandatul predecesorului său; dacă durata mandatului ce
trebuie terminat este inferioară sau egală cu 3 ani, el este
reeligibil pentru un mandat întreg conform art. 36.
ARTICOLUL 38
Președinția

1. Președintele și primul și al doilea vicepreședinte sunt
aleși cu majoritatea absolută a judecătorilor. Ei sunt aleși
pentru 3 ani sau până la expirarea mandatului lor de
judecător, dacă acesta se încheie înainte de 3 ani. Ei sunt
reeligibili o singură dată.
2. Primul vicepreședinte înlocuiește președintele atunci
când acesta nu se poate prezenta sau când este recuzat.
Al doilea vicepreședinte înlocuiește președintele când
acesta și primul vicepreședinte nu se pot prezenta nici
unul sau când sunt recuzați.
3. Președintele, primul vicepreședinte și al doilea vicepreședinte compun Președinția, care este însărcinată:
a) cu buna administrare a Curții, cu excepția Biroului
procurorului; și
b) cu alte funcții care îi sunt conferite conform prezentului statut.
4. În exercitarea atribuțiilor prevăzute la paragraful 3
lit. a) Președinția acționează împreună cu procurorul, al
cărui acord îl solicită în toate problemele de interes comun.
ARTICOLUL 39
Camerele

1. Imediat ce este posibil după alegerea judecătorilor
Curtea se organizează în secții, potrivit prevederilor art. 34
lit. b). Secția apelurilor se compune din președinte și alți 4
judecători; Secția de primă instanță și Secția preliminară
sunt compuse fiecare din cel puțin 6 judecători.

11

Repartizarea judecătorilor la secții se bazează pe natura
funcțiilor încredințate fiecăreia dintre ele și pe competențele
și experiența judecătorilor aleși la Curte, în așa măsură
încât fiecare secție să cuprindă proporția dorită de specialiști în drept penal și în procedură penală și de specialiști
în drept internațional. Secția preliminară și Secția de primă
instanță sunt, în principal, compuse din judecători având
experiența proceselor penale.
2. a) Funcțiile judiciare ale Curții sunt exercitate în fiecare secție prin Camere.
b) (i) Camera de apel este compusă din toți judecătorii
Secției apelurilor.
(ii) Funcțiile Camerei de primă instanță sunt exercitate
de 3 judecători ai Secției de primă instanță.
(iii) Funcțiile Camerei preliminare sunt exercitate fie de
3 judecători ai Secției preliminare, fie de un
singur judecător de la această secție, conform prezentului statut și Regulamentului de procedură și
de probe.
c) Nici o dispoziție a prezentului paragraf nu interzice
constituirea simultană a mai mult de o Cameră de primă
instanță sau Cameră preliminară, când activitatea Curții o
cere.
3. a) Judecătorii repartizați la Secția preliminară și la
Secția de primă instanță funcționează pe o perioadă de 3
ani; ei continuă să funcționeze peste acest termen până la
încheierea oricărei cauze care le-a fost încredințată în
aceste secții.
b) Judecătorii repartizați la Secția apelurilor funcționează
în cadrul acesteia pe toată durata mandatului lor.
4. Judecătorii repartizați la Secția apelurilor funcționează
exclusiv în această secție. Cu toate acestea, nici o dispoziție a prezentului articol nu interzice totuși repartizarea
provizorie de judecători de la Secția de primă instanță la
Secția preliminară sau invers, dacă Președinția apreciază
că activitatea Curții o impune, înțelegându-se că un
judecător care a participat la faza preliminară a unei cauze
nu este în nici un caz autorizat să funcționeze la Camera
de primă instanță sesizată cu această cauză.
ARTICOLUL 40
Independența judecătorilor

1. Judecătorii își exercită funcțiile în deplină independență.
2. Judecătorii nu exercită nici o activitate care ar putea
fi incompatibilă cu funcțiile lor judiciare sau care ar putea
să pună la îndoială independența lor.
3. Judecătorii trebuie să își exercite funcțiile cu normă
completă la sediul Curții și nu trebuie să se ocupe cu nici
o altă activitate cu caracter profesional.
4. Orice problemă pe care o ridică aplicarea paragrafelor 2 și 3 este hotărâtă cu majoritatea absolută a
judecătorilor. Un judecător nu participă la luarea deciziei
referitoare la o problemă care îl privește.
ARTICOLUL 41
Eliberarea și recuzarea judecătorilor

1. Președinția poate elibera un judecător, la cererea sa,
din funcțiile ce îi sunt atribuite în baza prezentului statut,
conform Regulamentului de procedură și de probe.
2. a) Un judecător nu poate să participe la soluționarea
nici unei cauze în care imparțialitatea sa ar putea să fie
pusă la îndoială în mod rezonabil dintr-un motiv oarecare.
Un judecător este recuzat într-o cauză conform prezentului
paragraf, în special dacă el a intervenit mai înainte, sub
orice titlu, în această cauză în fața Curții sau într-o cauză

12

MONITORUL OFICIAL AL ROMÂNIEI, PARTEA I, Nr. 211/28.III.2002

penală conexă la nivel național în care persoana care face
obiectul anchetei sau al urmăririi este implicată. Un
judecător poate, de asemenea, să fie recuzat din celelalte
motive prevăzute de Regulamentul de procedură și de probe.
b) Procurorul sau persoana care face obiectul anchetei
sau al urmăririi poate cere recuzarea unui judecător în
baza prezentului paragraf.
c) Orice problemă referitoare la recuzarea unui
judecător este hotărâtă de majoritatea absolută a
judecătorilor. Judecătorul a cărui recuzare se cere poate să
își prezinte observațiile asupra recuzării, dar nu participă la
luarea deciziei.
ARTICOLUL 42
Biroul procurorului

1. Biroul procurorului acționează independent ca organ
distinct în cadrul Curții. El este însărcinat să primească
comunicările și orice informație justificativă în forma cuvenită privind crimele ce țin de competența Curții, să le examineze, să conducă anchetele și să susțină acuzarea în
fața Curții. Membrii săi nu solicită și nici nu acceptă
instrucțiuni de la nici o sursă exterioară.
2. Biroul este condus de procuror. Acesta are autoritate
deplină asupra gestiunii și administrației Biroului, inclusiv
personalului, instalațiilor și celorlalte resurse. Procurorul
este sprijinit de unul sau mai mulți procurori adjuncți, abilitați să procedeze la orice acte pe care prezentul statut le
cere procurorului. Procurorul și procurorii adjuncți sunt de
naționalități diferite. Ei își exercită funcțiile cu normă
întreagă.
3. Procurorul și procurorii adjuncți trebuie să se bucure
de o înaltă considerație morală și să aibă o competență
solidă și o mare experiență practică în materie de urmărire
sau judecată în procese penale. Ei trebuie să aibă o excelentă cunoaștere și o practică curentă în cel puțin una dintre
limbile de lucru ale Curții.
4. Procurorul este ales prin vot secret de Adunarea statelor părți, cu majoritatea absolută din rândul membrilor
acesteia. Procurorii adjuncți sunt aleși în același mod pe o
listă de candidați prezentată de procuror. Procurorul prezintă 3 candidați pentru ocuparea fiecărui post de procuror
adjunct. Cu condiția să nu se fi stabilit un mandat mai
scurt în momentul alegerii, procurorul și procurorii adjuncți
își exercită funcțiile pe o perioadă de 9 ani și nu pot fi
realeși.
5. Nici procurorul și nici procurorii adjuncți nu exercită o
activitate riscând să fie incompatibilă cu funcțiile lor în
materie de urmărire sau care să pună la îndoială independența lor. Ei nu se vor ocupa cu nici o altă activitate cu
caracter profesional.
6. Președinția poate elibera, la cerere, procurorul sau
procurorul adjunct din funcția sa într-o anumită cauză.
7. Nici procurorul și nici procurorii adjuncți nu pot participa la soluționarea unei cauze în care imparțialitatea lor
ar fi pusă, pe bună dreptate, la îndoială dintr-un motiv
oarecare. Ei sunt recuzați într-o cauză, conform prezentului
paragraf, dacă au intervenit anterior, sub orice titlu, în
această cauză în fața Curții sau într-o cauză penală
conexă la nivel național, în care persoana care face obiectul anchetei sau urmăririi este implicată.
8. Orice problemă referitoare la recuzarea procurorului
sau a unui procuror adjunct este hotărâtă de către Camera
de apel.
a) Persoana care face obiectul anchetei sau urmăririi
poate să ceară în orice moment recuzarea procurorului sau
a unui procuror adjunct, din motivele enunțate în prezentul
articol.

b) Procurorul sau procurorul adjunct interesat poate
își prezinte, după caz, observațiile asupra problemei.
9. Procurorul numește consilieri care sunt specialiști
drept privind anumite probleme, inclusiv, dar fără să
limiteze la acestea, cele ale violenței sexuale, violențele
motivare sexuală și violențele împotriva copiilor.

să
în
se
cu

ARTICOLUL 43
Grefa

1. Grefa răspunde de aspectele nejudiciare ale administrației și serviciului Curții, fără prejudicierea funcțiilor și
atribuțiilor procurorului definite la art. 42.
2. Grefa este condusă de un grefier, care este responsabilul principal al administrației Curții. Grefierul își exercită
funcțiile sub autoritatea președintelui Curții.
3. Grefierul și grefierul adjunct trebuie să fie persoane
de o înaltă moralitate și de o mare competență, având o
excelentă cunoaștere și o practică curentă în cel puțin una
dintre limbile de lucru ale Curții.
4. Judecătorii aleg grefierul cu majoritatea absolută prin
vot secret, ținând seama de eventualele recomandări ale
Adunării statelor părți. Dacă este necesar, ei aleg în
același mod un grefier adjunct la recomandarea grefierului.
5. Grefierul este ales pe o perioadă de 5 ani, este reeligibil o dată și își exercită funcțiile cu normă întreagă.
Grefierul adjunct este ales pe o perioadă de 5 ani sau
pentru un mandat mai scurt, potrivit celor decise de majoritatea absolută a judecătorilor; el este chemat să își exercite funcțiile potrivit cerințelor serviciului.
6. Grefierul înființează în cadrul Grefei o diviziune de
ajutor a victimelor și martorilor. Această diviziune este
însărcinată, în consultare cu Biroul procurorului, să
sfătuiască și să ajute în orice mod potrivit martorii, victimele care se prezintă în fața Curții și celelalte persoane
pe care depozițiile acestor martori pot să le facă să se
confrunte cu un risc, precum și să prevadă măsurile și dispozițiile de luat pentru a le asigura protecția și securitatea.
Personalul diviziunii cuprinde specialiști în ajutorarea victimelor traumatismelor, inclusiv a traumatismelor datorate
violențelor sexuale.
ARTICOLUL 44
Personalul

1. Procurorul și grefierul numesc personalul calificat
necesar în serviciile lor respective, inclusiv anchetatorii, în
cazul procurorului.
2. Când recrutează personalul, procurorul și grefierul
veghează să se asigure serviciile cu persoane având înaltă
eficacitate, competență și integritate, ținând seama, mutatis
mutandis, de criteriile menționate la art. 36 paragraful 8.
3. Grefierul, în acord cu Președinția și cu procurorul,
propune statutul personalului, care cuprinde condițiile de
numire, de remunerare și de încetare a funcțiilor. Statutul
personalului este aprobat de adunarea statelor părți.
4. Curtea, în circumstanțe excepționale, poate să folosească, cu titlu gratuit, personalul pus la dispoziția sa de
statele părți, organizațiile interguvernamentale și de organizațiile neguvernamentale pentru a ajuta orice organ al
Curții în activitățile sale. Procurorul poate accepta un astfel
de personal pentru Biroul procurorului. Persoanele puse la
dispoziție cu titlu gratuit sunt angajate conform directivelor
care vor fi stabilite de Adunarea statelor părți.

MONITORUL OFICIAL AL ROMÂNIEI, PARTEA I, Nr. 211/28.III.2002
ARTICOLUL 45
Angajament solemn

Înainte de preluarea funcțiilor prevăzute în prezentul statut judecătorii, procurorul, procurorii adjuncți, grefierul și
grefierul adjunct își iau în ședință publică angajamentul
solemn de a-și exercita atribuțiile în deplină imparțialitate și
conștiință.
ARTICOLUL 46
Pierderea funcției

1. Un judecător, procurorul, un procuror adjunct, grefierul sau grefierul adjunct pot fi înlăturați din funcțiile lor, prin
decizia luată conform paragrafului 2, în cazul în care:
a) s-a stabilit că el a comis o greșeală mare sau o
abatere de la sarcinile care i-au fost impuse prin prezentul
statut, conform celor prevăzute în Regulamentul de procedură și de probe; sau
b) se află în incapacitatea de a-și exercita funcțiile, așa
cum sunt definite în prezentul statut.
2. Decizia privind pierderea funcției unui judecător, procuror sau a unui procuror adjunct, în aplicarea paragrafului 1, este luată de Adunarea statelor părți prin vot
secret:
a) în cazul unui judecător, cu majoritatea de două treimi
a statelor părți, la recomandarea adoptată de majoritatea
de două treimi a celorlalți judecători;
b) în cazul procurorului, cu majoritatea absolută a statelor părți;
c) în cazul procurorului adjunct, cu majoritatea absolută
a statelor părți, la recomandarea procurorului.
3. Decizia privind pierderea funcției de grefier sau de
grefier adjunct se ia cu majoritatea absolută a judecătorilor.
4. Un judecător, un procuror, un procuror adjunct, un
grefier sau un grefier adjunct, al cărui comportament sau
aptitudine de a exercita funcțiile prevăzute în prezentul statut este contestată în baza prezentului articol, are întreaga
latitudine de a prezenta și primi probe și pentru a-și prezenta argumentele conform Regulamentului de procedură și
de probe. El nu participă în alt mod la luarea deciziilor.

13

4. Avocații, experții, martorii și celelalte persoane a
căror prezență este cerută la sediul Curții beneficiază de
tratamentul necesar bunei funcționări a Curții, conform
acordului asupra privilegiilor și imunităților Curții.
5. Privilegiile și imunitățile pot fi ridicate:
a) în cazul judecătorului sau procurorului, prin decizia
luată cu majoritatea absolută a judecătorilor;
b) în cazul grefierului, de către Președinție;
c) în cazul procurorilor adjuncți și al personalului
Biroului procurorului, de către procuror;
d) în cazul grefierului adjunct și al personalului Grefei,
de către grefier.
ARTICOLUL 49
Salarii, indemnizații și rambursarea cheltuielilor

Judecătorii, procurorul, procurorii adjuncți, grefierul și
grefierul adjunct primesc salariile, indemnizațiile și rambursarea cheltuielilor hotărâte de adunarea statelor părți.
Aceste salarii și indemnizații nu sunt reduse în cursul mandatului.
ARTICOLUL 50
Limbi oficiale și limbi de lucru

1. Limbile oficiale ale Curții sunt engleza, araba, chineza, spaniola, franceza și rusa. Hotărârile Curții, precum
și celelalte decizii prin care sunt reglementate problemele
de fond cei îi sunt supuse sunt publicate în limbile oficiale.
Președinția determină, ținând seama de criteriile stabilite de
Regulamentul de procedură și de probe, care decizii pot fi
considerate în scopurile prezentului paragraf ca reglementând probleme de fond.
2. Limbile de lucru ale Curții sunt engleza și franceza.
Regulamentul de procedură și de probe definește cazurile
în care alte limbi oficiale pot fi folosite ca limbi de lucru.
3. La cererea unei părți într-o procedură sau a unui stat
autorizat să intervină într-o procedură Curtea autorizează
folosirea de către această parte sau de acest stat a unei
alte limbi decât engleza și franceza, dacă ea consideră
acest fapt ca fiind justificat.

ARTICOLUL 47

ARTICOLUL 51

Sancțiuni disciplinare

Regulamentul de procedură și de probe

Un judecător, un procuror, un procuror adjunct, un grefier sau un grefier adjunct care a comis o greșeală de o
gravitate mai mică decât cele prevăzute la art. 46 paragraful 1 se expune la sancțiunile disciplinare prevăzute de
Regulamentul de procedură și de probe.

1. Regulamentul de procedură și de probe intră în
vigoare la adoptarea sa de către Adunarea statelor părți cu
majoritatea de două treimi din numărul membrilor săi.
2. Amendamente la Regulamentul de procedură și de
probe pot fi propuse de:
a) oricare stat parte;
b) judecătorii care acționează cu majoritate absolută;
c) procuror.
Aceste amendamente intră în vigoare la adoptarea lor
cu majoritatea de două treimi din numărul membrilor
Adunării statelor părți.
3. După adoptarea Regulamentului de procedură și de
probe, în cazurile urgente în care situația specială prezentată în fața Curții nu este prevăzută de regulament,
judecătorii pot, cu majoritatea de două treimi, să stabilească reguli provizorii care să se aplice până când
Adunarea statelor părți, la reuniunea ordinară sau extraordinară următoare, le adoptă, le modifică sau le respinge.
4. Regulamentul de procedură și de probe, amendamentele ce îl privesc și regulile provizorii sunt conforme cu
dispozițiile prezentului statut. Amendamentele la

ARTICOLUL 48
Privilegii și imunități

1. Curtea se bucură pe teritoriul statelor părți de privilegiile și de imunitățile necesare îndeplinirii misiunii sale.
2. Judecătorii, procurorul, procurorii adjuncți și grefierul
se bucură în exercițiul funcțiilor lor și în legătură cu aceste
funcții de privilegiile și imunitățile acordate șefilor de misiuni
diplomatice. După expirarea mandatului lor ei continuă să
se bucure de imunitate în orice procedură legală pentru
cele vorbite, scrise sau pentru actele care țin de exercițiul
funcțiilor lor oficiale.
3. Grefierul adjunct, personalul Biroului procurorului și
personalul Grefei se bucură de privilegiile, imunitățile și
facilitățile necesare exercitării funcțiilor lor, conform acordului asupra privilegiilor și imunităților Curții.

14

MONITORUL OFICIAL AL ROMÂNIEI, PARTEA I, Nr. 211/28.III.2002

Regulamentul de procedură și de probe, precum și regulile
provizorii nu se aplică retroactiv în prejudiciul persoanei
care face obiectul unei anchete, urmăriri sau al unei condamnări.
5. În caz de neconcordanță între prezentul statut și
Regulamentul de procedură și de probe, statutul prevalează.
ARTICOLUL 52
Regulamentul Curții

1. Judecătorii adoptă cu majoritatea absolută, conform
prezentului statut și Regulamentului de procedură și de
probe, regulamentul necesar funcționării zilnice a Curții.
2. Procurorul și grefierul sunt consultați la elaborarea
regulamentului Curții și a oricărui amendament referitor la
acesta.
3. Regulamentul Curții și orice amendament referitor la
acesta au efect de la adoptare, dacă judecătorii nu decid
altfel. Ele sunt comunicate imediat după adoptarea lor statelor părți spre examinare. Ele rămân în vigoare dacă
majoritatea statelor părți nu fac obiecții în termen de 6 luni.
CAPITOLUL V
Anchetă și urmăriri
ARTICOLUL 53
Deschiderea unei anchete

1. Procurorul, după ce a evaluat informațiile ce i s-au
adus la cunoștință, deschide o anchetă, în afara cazului în
care conchide că nu există o bază rezonabilă pentru
urmărire, în baza prezentului statut. Pentru a lua decizia
procurorul examinează:
a) dacă informațiile aflate la dispoziția sa oferă motive
credibile că o crimă ce ține de competența Curții a fost
sau este pe cale să fie comisă;
b) dacă este sau ar fi admisibilă cauza, ținând seama
de art. 17; și
c) dacă există motive serioase de a crede că, ținând
seama de gravitatea crimei și de interesele victimelor,
ancheta nu ar servi intereselor justiției.
Dacă conchide că nu există motive serioase pentru
urmărire și dacă această concluzie se bazează exclusiv pe
considerentele prevăzute la lit. c), procurorul informează
despre aceasta Camera preliminară.
2. Dacă după anchetă procurorul conchide că nu există
motive suficiente pentru începerea urmăririi:
a) pentru că nu există o bază suficientă, în drept sau
în fapt, pentru a cere un mandat de arestare sau o citație
de înfățișare în aplicarea art. 58;
b) deoarece cauza este inadmisibilă față de prevederile
art. 17; sau
c) pentru că urmărirea nu ar servi intereselor justiției,
ținând seama de toate circumstanțele, inclusiv de gravitatea
crimei, de interesele victimelor, de vârsta sau handicapul
autorului prezumat și de rolul său în crima invocată,
el informează asupra concluziei sale și considerentelor care
au motivat-o, Camera preliminară și statul care i-a deferit
situația, conform art. 14, sau Consiliul de Securitate, dacă
este vorba de o situație prevăzută în art. 13 lit. b).
3. a) La cererea statului care a deferit situația, conform
art. 14, sau a Consiliului de Securitate, dacă este vorba
de o situație prevăzută la art. 13 lit. b), Camera preliminară poate examina decizia de neurmărire luată de procuror în baza paragrafelor 1 sau 2 și să ceară procurorului
să o reaprecieze.

b) Mai mult, Camera preliminară poate, din proprie
inițiativă, să examineze decizia procurorului de neurmărire
dacă această decizie se bazează exclusiv pe considerațiile
prevăzute la paragraful 1 lit. c) și la paragraful 2 lit. c).
Într-un asemenea caz decizia procurorului nu are efect
decât dacă ea este confirmată de Camera preliminară.
4. Procurorul poate în orice moment să își reaprecieze
decizia de a deschide sau nu o anchetă sau de a angaja
sau nu urmăriri în lumina noilor fapte sau informații.
ARTICOLUL 54
Obligații și competențe ale procurorului în materie de anchete

1. Procurorul:
a) pentru stabilirea adevărului extinde ancheta la toate
faptele și elementele de probă care pot fi utile pentru a
determina dacă există răspundere penală, ținând seama de
prezentul statut, și, făcând aceasta, anchetează atât scopul
culpabilizării, cât și al dezincriminării;
b) ia măsuri corespunzătoare spre a asigura eficiența
anchetelor și urmăririlor vizând crimele ce țin de competența Curții. Făcând aceasta, ține seama de interesele și
situația personală a victimelor și martorilor, inclusiv de
vârsta, sexul, astfel cum este definit la art. 7 paragraful 3,
și de starea lor de sănătate; el ține, de asemenea, seama
de natura crimei, în special când aceasta conține violențe
sexuale, violențe cu motivare sexuală sau violențe împotriva copiilor; și
c) respectă pe deplin drepturile persoanelor menționate
în prezentul statut.
2. Procurorul poate ancheta pe teritoriul unui stat:
a) conform dispozițiilor cap. IX; sau
b) cu autorizarea Camerei preliminare în baza art. 57 paragraful 3 lit. d).
3. Procurorul poate:
a) să strângă și să examineze elementele de probă;
b) să convoace și să interogheze persoane care fac
obiectul unei anchete, victime și martori;
c) să ceară cooperarea oricărui stat sau organizații ori
dispozitiv guvernamental, conform competențelor lor sau
mandatului lor;
d) să încheie orice înțelegeri sau acorduri care nu sunt
contrare dispozițiilor prezentului statut și care pot fi necesare pentru facilitarea cooperării unui stat, a unei organizații interguvernamentale sau a unei persoane;
e) să se angajeze să nu divulge în nici un stadiu al
procedurii documentele sau informațiile pe care le-a obținut,
cu condiția confidențialității și numai pentru scopul obținerii
unor noi probe, cu excepția cazului în care informatorul
consimte la divulgarea lor; și
f) să ia sau să ceară să fie luate măsuri necesare care
să asigure confidențialitatea informațiilor culese, protecția
persoanelor sau asigurarea elementelor de probă.
ARTICOLUL 55
Drepturi ale persoanelor în cadrul unei anchete

1. Într-o anchetă deschisă în baza prezentului statut o
persoană:
a) nu este obligată să depună mărturie împotriva ei
înseși, nici să se recunoască vinovată;
b) nu este supusă la nici o formă de coerciție,
constrângere sau amenințare, nici la tortură, nici la vreo
altă formă de suferință sau tratament de cruzime inuman
sau degradant;

MONITORUL OFICIAL AL ROMÂNIEI, PARTEA I, Nr. 211/28.III.2002
c) beneficiază gratuit, dacă nu este interogată într-o
limbă pe care o înțelege și o vorbește perfect, de ajutorul
unui interpret competent și de toate traducerile necesare
cerințelor echității; și
d) nu poate fi arestată sau deținută arbitrar; ea nu
poate fi privată de libertate dacă aceasta nu are loc pentru
motivul și potrivit procedurii prevăzute în prezentul statut.
2. Când există motive să se creadă că o persoană a
comis o crimă ce ține de competența Curții și că această
persoană trebuie să fie interogată fie de procuror, fie de
autoritățile naționale în baza unei cereri făcute conform
cap. IX, această persoană are în plus drepturile următoare,
asupra cărora este informată înainte de a fi interogată:
a) să fie informată înainte de a fi interogată că există
motive să se creadă că ea a comis o crimă ce ține de
competența Curții;
b) să păstreze tăcerea, fără ca această tăcere să fie
luată în considerare pentru determinarea culpabilității sau a
nevinovăției sale;
c) să fie asistată de un apărător la alegerea sa sau,
dacă nu are, de un apărător din oficiu de fiecare dată
când interesele justiției o cer, fără a trebui în acest caz să
verse o remunerare, dacă nu are mijloace;
d) să fie interogată în prezența avocatului său, dacă nu
a renunțat la dreptul de a fi asistată de un avocat.
ARTICOLUL 56
Rolul Camerei preliminare în situația în care ocazia obținerii
de informații nu se va mai prezenta

1. a) Când procurorul consideră că o anchetă oferă
ocazia unică, care nu se va mai prezenta în continuare,
de a lua o mărturie sau o declarație sau de a examina,
culege ori verifica elemente de probă în scopurile procesului, avizează despre aceasta Camera preliminară.
b) Camera preliminară poate, în această situație, la
cererea procurorului, să ia toate măsurile specifice pentru a
asigura eficiența și integritatea procedurii și, în special,
pentru a proteja drepturile apărării.
c) Cu excepția deciziei contrare a Camerei preliminare,
procurorul informează, de asemenea, despre circumstanța
prevăzută în lit. a) persoana care a fost arestată sau s-a
prezentat pe baza citației emise în cadrul anchetei, cu scopul ca să poată fi ascultată.
2. Măsurile prevăzute la paragraful 1 lit. b) pot consta
în:
a) a face recomandări sau a emite ordonanțe privind
calea de urmat;
b) a ordona încheierea unui proces-verbal asupra procedurii;
c) a numi un expert;
d) a autoriza avocatul unei persoane care a fost arestată sau s-a înfățișat la Curte pe baza citației să participe
la procedură sau, când arestarea ori înfățișarea nu a avut
loc sau avocatul nu a fost încă ales, a desemna un avocat
care va reprezenta interesele apărării;
e) a însărcina pe unul dintre membrii săi sau, în caz
de nevoie, pe unul dintre judecătorii disponibili ai Secției
preliminare sau ai Secției primei instanțe să facă recomandări sau să emită ordonanțe privind strângerea ori conservarea probelor sau audierii persoanelor;
f) a lua orice alte măsuri necesare pentru culegerea
sau păstrarea elementelor de probă.
3. a) Când procurorul nu a solicitat măsurile prevăzute
în prezentul articol, dar Camera preliminară este de părere
că aceste măsuri sunt necesare pentru păstrarea elementelor de probă pe care le apreciază ca esențiale pentru

15

apărarea în cursul procesului, consultă procurorul pentru a
afla dacă acesta avea motive întemeiate să nu ceară luarea măsurilor în cauză. Dacă după consultare Camera conchide că faptul de a nu fi cerut aceste măsuri nu este
justificat, poate lua măsuri din proprie inițiativă.
b) Procurorul poate face apel împotriva deciziei Camerei
preliminare de a acționa din proprie inițiativă în baza prezentului paragraf. Acest apel este examinat după o procedură accelerată.
4. Admisibilitatea elementelor de probă păstrate sau
strânse în scopurile procesului în aplicarea prezentului articol
ori înregistrarea acestor elemente de probă este reglementată de art. 69, valoarea lor fiind cea pe care le-o dă
Camera de primă instanță.
ARTICOLUL 57
Funcțiile și competențele Camerei preliminare

1. Dacă prezentul statut nu dispune altfel, Camera preliminară își exercită funcțiile conform dispozițiilor prezentului
articol.
2. a) Deciziile date de Camera preliminară în baza
art. 15, 18, 19, a art. 54 paragraful 2, art. 61 paragraful 7
și a art. 72 sunt luate cu majoritatea judecătorilor care o
compun.
b) În toate celelalte cazuri un singur judecător al
Camerei preliminare poate exercita funcțiile prevăzute în
prezentul statut, dacă nu se prevede altfel printr-o dispoziție a Regulamentului de procedură și de probe sau
printr-o decizie a Camerei preliminare luate cu majoritate.
3. Independent de alte funcții care îi sunt conferite în
virtutea prezentului statut, Camera preliminară poate:
a) la cererea procurorului, să dea ordonanțe și să elibereze mandatele care pot fi necesare în scopurile unei
anchete;
b) la cererea unei persoane care a fost arestată sau
s-a înfățișat pe baza citației, conform art. 58, să emită
orice ordonanță, inclusiv măsurile prevăzute la art. 56,
sau să solicite orice concurs, conform cap. IX, care pot fi
necesare pentru ajutarea persoanei la pregătirea apărării;
c) în caz de nevoie, să asigure protecția și respectarea
vieții private a victimelor și martorilor, conservarea probelor, protecția persoanelor care au fost arestate ori s-au
înfățișat pe baza citației, precum și protejarea informațiilor
legate de securitatea națională;
d) să autorizeze procurorul să ia anumite măsuri de
anchetă pe teritoriul unui stat parte fără să își asigure
cooperarea acestui stat, conform cap. IX, dacă, ținând
seama, în măsura posibilului, de vederile acestui stat,
Camera a stabilit că în speță acesta este vădit incapabil
să dea urmare unei cereri de cooperare pentru că nici o
autoritate sau componentă competentă a aparatului său
judiciar național nu este disponibilă să dea curs unei cereri
de cooperare conform cap. IX;
e) când un mandat de arestare sau o citație de
înfățișare a fost emisă în baza art. 58, să solicite cooperarea statelor în baza art. 93 paragraful 1 lit. k), ținând
seama în mod cuvenit de forța elementelor de probă și de
drepturile părților în cauză, după cum se prevede în prezentul statut și în Regulamentul de procedură și de probe,
pentru a lua măsurile conservatorii în scopurile confiscării,
în special în interesul superior al victimelor.

16

MONITORUL OFICIAL AL ROMÂNIEI, PARTEA I, Nr. 211/28.III.2002
ARTICOLUL 58

ARTICOLUL 59

Eliberarea de către Camera preliminară a unui mandat de arestare sau a unei citații pentru înfățișare

Procedura de arestare în statul de detenție

1. În orice moment după deschiderea unei anchete
Camera preliminară eliberează, la cererea procurorului, un
mandat de arestare împotriva unei persoane dacă, după
examinarea cererii și a elementelor de probă sau a altor
informații furnizate de procuror, ea este convinsă că:
a) există motive întemeiate să se creadă că această
persoană a comis o crimă ce ține de competența Curții; și
b) arestarea acestei persoane este necesară pentru a
garanta:
(i) că persoana se va înfățișa;
(ii) că ea nu va împiedica ancheta sau procedura în
fața Curții, nici nu îi va compromite desfășurarea;
sau
(iii) în caz de nevoie, că ea nu va urmări executarea
crimei despre care este vorba sau a unei crime
conexe ce ține de competența Curții și care s-a
produs în aceleași circumstanțe.
2. Cererea procurorului conține următoarele elemente:
a) numele persoanei vizate și orice alte elemente utile
pentru identificare;
b) o referire precisă la crima ce ține de competența
Curții, pe care persoana este bănuită că a comis-o;
c) expunerea succintă a faptelor invocate că ar constitui
această crimă;
d) un rezumat al probelor care reprezintă motive întemeiate să se creadă că persoana a comis această crimă;
și
e) considerentele pentru care procurorul apreciază că
este necesar să procedeze la arestarea acestei persoane.
3. Mandatul de arestare conține elementele următoare:
a) numele persoanei vizate și orice alte elemente utile
de identificare;
b) o referire precisă la crima ce ține de competența
Curții, care justifică arestarea; și
c) expunerea succintă a faptelor invocate ca reprezentând această crimă.
4. Mandatul de arestare rămâne în vigoare atâta vreme
cât Curtea nu a decis altfel.
5. Pe baza mandatului de arestare Curtea poate să
ceară arestarea provizorie sau arestarea și predarea persoanei conform cap. IX.
6. Procurorul poate cere Camerei preliminare să modifice mandatul de arestare prin recalificarea crimelor la care
acesta se referă sau prin adăugarea de noi crime. Camera
preliminară modifică mandatul de arestare dacă are motive
întemeiate să creadă că persoana a comis crimele cu privire la care s-a făcut o recalificare sau crime noi.
7. Procurorul poate cere Camerei preliminare să emită
o citație de înfățișare în locul mandatului de arestare. Dacă
Camera preliminară este convinsă că există motive întemeiate de a crede că persoana a comis crima care îi este
imputată și că o citație de înfățișare este suficientă pentru
a garanta că ea se va prezenta în fața Curții, emite o
citație cu sau fără condiții restrictive de libertate (altele
decât detenția), dacă legislația națională prevede aceasta.
Citația conține elementele următoare:
a) numele persoanei vizate și orice alte elemente utile
de identificare;
b) data înfățișării;
c) o referire precisă la crima ce ține de competența
Curții, pe care persoana se bănuiește că ar fi comis-o; și
d) expunere succintă a faptelor invocate că ar constitui
această crimă.
Citația este notificată persoanei vizate.

1. Statul parte care a primit o cerere de arestare provizorie sau de arestare și de predare ia imediat măsuri
pentru a face să fie arestată persoana în cauză, conform
legislației și dispozițiilor cap. IX.
2. Orice persoană arestată este deferită fără întârziere
autorității judiciare competente a statului de detenție care
verifică, conform legislației acestui stat, dacă:
a) mandatul vizează chiar această persoană;
b) aceasta a fost arestată conform unei proceduri
legale; și
c) drepturile sale au fost respectate.
3. Persoana arestată are dreptul să ceară autorității
competente a statului de detenție punerea în libertate provizorie în așteptarea predării sale.
4. Când se pronunță asupra acestei cereri, autoritatea
competentă a statului de detenție examinează dacă, ținând
seama de gravitatea crimelor invocate, urgența și circumstanțele excepționale justifică punerea în libertate provizorie
și dacă garanțiile dorite asigură că statul de detenție poate
să se achite de obligația sa de a preda Curții persoana.
Autoritatea competentă a statului de detenție nu poate examina dacă mandatul de arestare a fost eliberat în mod
legal față de art. 58 paragraful 1 lit. a) și b).
5. Camera preliminară este avizată asupra oricărei
cereri de punere în libertate provizorie și face recomandări
autorității competente a statului de detenție. Înainte de pronunțarea deciziei aceasta ia integral în considerare aceste
recomandări, inclusiv, dacă este cazul, cele care se referă
la măsurile corespunzătoare pentru împiedicarea evadării
persoanei.
6. Dacă punerea în libertate provizorie este acordată,
Camera preliminară poate cere rapoarte periodice asupra
regimului libertății provizorii.
7. O dată ordonată predarea de către statul de detenție,
persoana este predată Curții cât mai curând posibil.
ARTICOLUL 60
Procedura inițială în fața Curții

1. De îndată ce persoana a fost predată Curții sau
după înfățișarea ei în fața acesteia, voluntar sau prin
citare, Camera preliminară verifică dacă ea a fost informată
asupra crimelor ce îi sunt imputate, inclusiv dreptul de a
cere punerea sa în liberate provizorie pe parcursul
judecății.
2. Persoana la care se referă un mandat de arestare
poate cere punerea sa în libertate provizorie pe parcursul
judecății. Dacă Camera preliminară este convinsă că sunt
întrunite condițiile enunțate la art. 58 paragraful 1, persoana este menținută în detenție. Dacă nu, Camera preliminară o pune în libertate, cu sau fără condiții.
3. Camera preliminară reexaminează periodic decizia sa
de punere în libertate sau menținerea în detenție. Ea poate
să facă aceasta în orice moment, la cererea procurorului
sau a persoanei interesate. Camera poate în această
situație să își modifice decizia privind detenția, punerea în
libertate sau condițiile acesteia dacă este convinsă că
evoluția împrejurărilor faptelor o justifică.
4. Camera preliminară se asigură că detenția înaintea
procesului nu se prelungește în mod excesiv din cauza
unei întârzieri nejustificate imputabile procurorului. Dacă o
asemenea întârziere se produce, Camera examinează posibilitatea de a pune persoana interesată în libertate, cu sau
fără condiții.

MONITORUL OFICIAL AL ROMÂNIEI, PARTEA I, Nr. 211/28.III.2002
5. Dacă este necesar, Camera preliminară poate emite
un mandat de arestare pentru a garanta înfățișarea persoanei care a fost pusă în libertate.
ARTICOLUL 61
Confirmarea învinuirilor înainte de proces

1. Sub rezerva paragrafului 2, într-un termen rezonabil
după predarea persoanei către Curte sau înfățișarea sa
voluntară în fața acesteia, Camera preliminară ține o
ședință pentru a confirma învinuirile pe care procurorul
înțelege să se bazeze pentru a cere trimiterea în judecată.
Ședința se desfășoară în prezența procurorului și a persoanei care face obiectul anchetei sau a urmăririi, precum
și a avocatului acesteia.
2. Camera preliminară poate, la cererea procurorului
sau din proprie inițiativă, să țină o ședință în absența persoanei interesate, pentru a confirma învinuirile pe care procurorul înțelege să se bazeze pentru a cere trimiterea în
judecată, când persoana:
a) a renunțat la dreptul său de a fi prezentă; sau
b) a fugit sau este de negăsit și tot ceea ce a fost
rezonabil posibil a fost făcut pentru a garanta înfățișarea
sa în fața Curții și a o informa asupra învinuirilor care i se
aduc și despre ținerea unei ședințe viitoare pentru confirmarea acestor învinuiri.
În aceste cazuri persoana este reprezentată de un avocat când Camera preliminară consideră că aceasta
servește interesele justiției.
3. Într-un termen rezonabil înaintea ședinței, persoana:
a) primește notificarea scrisă asupra învinuirilor pe care
procurorul înțelege să se bazeze pentru a cere trimiterea
în judecată; și
b) este informată asupra elementelor de probă pe care
procurorul înțelege să se bazeze la ședință.
Camera preliminară poate da ordonanțe privind divulgarea informațiilor în scopurile ședinței.
4. Înainte de ședință procurorul poate continua ancheta
și poate modifica sau retrage învinuirile. Persoana vizată
primește notificare asupra oricărui amendament sau retrageri de învinuiri, într-un termen rezonabil înainte de
ședință. În caz de retragere de învinuiri procurorul informează Camera preliminară despre motivele acestei retrageri.
5. La ședință procurorul își întemeiază fiecare dintre
învinuiri pe probe suficiente pentru a stabili existența unor
motive serioase de a crede că persoana a comis crima
care îi este imputată. El se poate baza pe probe sub
formă de documente sau de rezumate și nu este obligat
de a face să se înfățișeze martorii care trebuie să fie
audiați la proces.
6. La ședință persoana poate:
a) să conteste învinuirile;
b) să conteste elementele de probă produse de
procuror; și
c) să prezinte elemente de probă.
7. La terminarea ședinței Camera preliminară stabilește
dacă există probe suficiente care să dea motive serioase
să se creadă că persoana a comis fiecare dintre crimele
care îi sunt imputate. Potrivit celor stabilite Camera preliminară:
a) confirmă învinuirile pentru care a decis că existau
probe suficiente și trimite persoana în fața Camerei de
primă instanță, pentru a fi judecată pe baza învinuirilor
confirmate;
b) nu confirmă învinuirile pentru care a decis că nu
există probe suficiente;
c) amână ședința și cere procurorului să aibă în vedere:

17

(i) să aducă probe suplimentare sau să procedeze la
noi anchete referitoare la o învinuire specială; sau
(ii) să modifice o învinuire dacă probele produse par
a stabili că o altă crimă, care ține de competența
Curții, a fost comisă.
8. Când Camera preliminară nu confirmă o învinuire,
procurorului nu îi este interzis să ceară ulterior confirmarea
acestei învinuiri, dacă el își justifică cererea cu probe suplimentare.
9. După confirmarea învinuirilor și înainte ca procesul să
înceapă procurorul poate modifica învinuirile, cu autorizarea
Camerei preliminare și după ce acuzatul a fost avizat despre aceasta. Dacă procurorul înțelege să adauge învinuiri
suplimentare sau să substituie învinuirile aduse cu învinuiri
mai grave, este necesară o ședință conform prezentului
articol, pentru confirmarea învinuirilor noi. După deschiderea
procesului procurorul poate retrage învinuirile, cu autorizarea Camerei preliminare.
10. Orice mandat deja eliberat încetează să aibă efect
în legătură cu orice învinuire neconfirmată de Camera preliminară sau retrasă de procuror.
11. După confirmarea învinuirilor, conform prezentului
articol, Președinția constituie o Cameră de primă instanță,
care, sub rezerva paragrafului 9 și a art. 64 paragraful 4,
conduce faza următoare a procedurii și poate îndeplini în
acest scop orice funcție a Camerei preliminare, utilă în
speță.
CAPITOLUL VI
Procesul
ARTICOLUL 62
Locul procesului

Dacă nu s-a decis altfel, procesul se ține la sediul
Curții.
ARTICOLUL 63
Procesul în prezența acuzatului

1. Acuzatul este prezent la procesul său.
2. Dacă acuzatul, prezent în fața Curții, tulbură continuu
desfășurarea procesului, Camera de primă instanță poate
ordona evacuarea acestuia din sala de ședință, având grijă
ca acesta să urmărească procesul și să dea instrucțiuni
avocatului său, din exteriorul sălii, la nevoie cu ajutorul mijloacelor tehnice de comunicație. Asemenea măsuri nu sunt
luate decât în circumstanțe excepționale, când alte soluții
rezonabile s-au dovedit zadarnice, și numai pentru durata
strict necesară.
ARTICOLUL 64
Funcțiile și competențele Camerei de primă instanță

1. Funcțiile și competențele Camerei de primă instanță,
enunțate în prezentul articol, sunt exercitate conform statutului și Regulamentului de procedură și de probe.
2. Camera de primă instanță veghează ca procesul să
fie condus în mod echitabil și cu operativitate, cu respectarea deplină a drepturilor acuzatului și ținând pe deplin
seama de necesitatea de a asigura protecția victimelor și a
martorilor.
3. Când cauza este trimisă spre judecare, conform prezentului statut, Camera de primă instanță căreia i-a fost
atribuită:
a) consultă părțile și adoptă toate procedurile utile conducerii echitabile și operative a instanței;
b) determină limba sau limbile procesului; și

18

MONITORUL OFICIAL AL ROMÂNIEI, PARTEA I, Nr. 211/28.III.2002

c) sub rezerva oricăror alte dispoziții aplicabile din prezentul statut, asigură divulgarea de documente sau de
informații încă nedivulgate, suficient de devreme înaintea
deschiderii procesului, pentru a permite o pregătire suficientă a acestuia.
4. Camera de primă instanță poate, dacă aceasta este
necesar, pentru a-i asigura funcționarea eficace și echitabilă, să supună problemele preliminare Camerei preliminare
sau, la nevoie, unui alt judecător disponibil al secției preliminare.
5. Camera de primă instanță poate, notificând aceasta
părților, să ordone conexarea sau disjungerea, după caz, a
învinuirilor aduse împotriva mai multor acuzați.
6. În exercitarea funcțiilor sale, înainte sau în timpul
procesului, Camera de primă instanță poate, dacă este
necesar:
a) să își asume toate funcțiile Camerei preliminare,
prevăzute la art. 61 paragraful 11;
b) să dispună înfățișarea martorilor și audierea lor, precum și prezentarea de documente și de alte elemente de
probă, obținând la nevoie ajutorul statelor, conform dispozițiilor prezentului statut;
c) să dispună protecția informațiilor confidențiale;
d) să ordone producerea de probe în completarea celor
care au fost strânse înaintea procesului sau prezentate la
proces de părți;
e) să asigure protecția acuzatului, martorilor și a victimelor; și
f) să statueze asupra oricărei alte probleme pertinente.
7. Procesul este public. Cu toate acestea Camera de
primă instanță poate, pe baza împrejurărilor speciale, să
decidă ca anumite ședințe să se desfășoare cu ușile
închise, în scopurile enunțate la art. 68 sau în vederea
protejării informațiilor confidențiale sau sensibile date în
depoziții.
8. a) La deschiderea procesului Camera de primă
instanță face să se dea citire acuzatului asupra învinuirilor
prealabile confirmate de Camera preliminară. Camera de
primă instanță se asigură că acuzatul înțelege natura învinuirilor. Camera dă acuzatului posibilitatea să pledeze recunoscându-se vinovat, potrivit celor prevăzute la art. 65, sau
să pledeze considerându-se nevinovat.
b) La proces președintele poate da instrucțiuni pentru
conducerea dezbaterilor, mai ales pentru ca acestea să se
desfășoare în mod echitabil și imparțial. Sub rezerva
instrucțiunilor eventuale ale președintelui, părțile pot să producă elemente de probă conform dispozițiilor prezentului
statut.
9. Camera de primă instanță poate, mai ales la cererea
unei părți sau din oficiu:
a) să statueze asupra admisibilității sau pertinenței probelor; și
b) să ia orice măsură necesară pentru a asigura ordinea în ședință.
10. Camera de primă instanță veghează ca grefierul să
întocmească și să păstreze un proces-verbal integral al
procesului, relatând cu fidelitate dezbaterile.
ARTICOLUL 65
Procedura în caz de recunoaștere a vinovăției

1. Când acuzatul își recunoaște vinovăția, după cum
prevede art. 64 paragraful 8 lit. a), Camera de primă
instanță stabilește:
a) dacă acuzatul înțelege natura și consecințele recunoașterii vinovăției sale;
b) dacă recunoașterea vinovăției a fost voluntară, după
o consultare suficientă cu apărătorul acuzatului; și

c) dacă recunoașterea vinovăției este justificată de faptele cauzei, așa cum rezultă:
(i) din învinuirile prezentate de procuror, cu care acuzatul este de acord;
(ii) din orice document prezentat de procuror, care
însoțește învinuirile și pe care acuzatul le acceptă;
și
(iii) din orice alte probe, cum sunt mărturiile, prezentate de procuror sau de acuzat.
2. Dacă Camera de primă instanță este convinsă că
sunt reunite condițiile prevăzute la paragraful 1, stabilește
că recunoașterea vinovăției, însoțită de toate probele complementare prezentate, întrunește toate elementele constitutive ale crimei la care se referă și poate să considere
acuzatul vinovat pentru această crimă.
3. Dacă Camera de primă instanță nu este convinsă că
sunt reunite condițiile prevăzute la paragraful 1, stabilește
că nu există recunoaștere de vinovăție, caz în care decide
ca procesul să fie continuat potrivit procedurii normale
prevăzute de prezentul statut și poate trimite cauza unei
alte Camere de primă instanță.
4. Dacă Camera de primă instanță este convinsă că o
prezentare mai completă a faptelor cauzei ar fi în interesul
justiției, îndeosebi în interesul victimelor, ea poate:
a) să ceară procurorului să prezinte elemente de probă
suplimentare, inclusiv depoziții de martori; sau
b) să decidă ca procesul să se continue după procedurile normale prevăzute de prezentul statut, caz în care
aceasta consideră că nu există recunoaștere de vinovăție
și trimite cauza unei alte camere de primă instanță.
5. Orice discuție între procuror și apărare, referitoare la
modificarea capetelor de acuzare, recunoașterea de
vinovăție sau pedeapsa de pronunțat, nu angajează Curtea.
ARTICOLUL 66
Prezumția de nevinovăție

1. Oricare persoană este prezumată nevinovată până
când vinovăția sa este stabilită în fața Curții, conform dreptului aplicabil.
2. Procurorului îi incumbă sarcina de a dovedi vinovăția
acuzatului.
3. Pentru a condamna acuzatul Curtea trebuie să
fie convinsă de vinovăția acestuia dincolo de orice îndoială
rezonabilă.
ARTICOLUL 67
Drepturile acuzatului

1. La examinarea învinuirilor ce i se aduc acuzatul are
dreptul ca, ținând seama de dispozițiile prezentului statut,
cauza lui să fie prezentată public, echitabil și imparțial. El
are dreptul, în deplină egalitate, cel puțin la garanțiile
următoare:
a) să fie informat în termenul cel mai scurt și în mod
detaliat asupra naturii cauzei și conținutului învinuirilor într-o
limbă pe care el o înțelege și o vorbește perfect;
b) să dispună de timpul și de facilitățile necesare pentru
pregătirea apărării sale și să comunice liber și confidențial
cu avocatul ales de el;
c) să fie judecat fără întârziere excesivă;
d) sub rezerva dispozițiilor art. 63 paragraful 2, să fie
prezent la procesul său, să se apere singur sau să fie
asistat de un apărător la alegerea sa; dacă nu are
apărător, să fie informat despre dreptul de a avea unul și,
de fiecare dată când interesul justiției o cere, să i se
atribuie din oficiu un apărător de către Curte, fără
cheltuieli, dacă nu are mijloace să îl remunereze;

MONITORUL OFICIAL AL ROMÂNIEI, PARTEA I, Nr. 211/28.III.2002
e) să interogheze sau să ceară interogarea martorilor
acuzării și să obțină înfățișarea și interogarea martorilor
apărării în aceleași condiții cu martorii acuzării. Acuzatul
are, de asemenea, dreptul să își susțină mijloacele de
apărare și să prezinte alte probe admisibile în baza prezentului statut;
f) să fie asistat gratuit de un interpret competent și să
beneficieze de traducerile necesare pentru satisfacerea
cerințelor echității, dacă limba folosită în orice procedură
urmată de Curte sau în orice document prezentat nu este
o limbă pe care el o înțelege și o vorbește perfect;
g) să nu fie forțat să mărturisească împotriva sa sau să
își recunoască vinovăția și să păstreze tăcerea, fără ca
această tăcere să fie luată în considerare pentru determinarea vinovăției sau nevinovăției sale;
h) să facă fără prestare de jurământ o declarație scrisă
sau orală pentru apărarea sa; și
i) să nu i se impună răsturnarea sarcinii probei, nici
sarcina respingerii.
2. În afară de celelalte comunicări prevăzute de prezentul statut procurorul comunică apărării, din momentul când
aceasta este posibil, probele din posesia sa ori la dispoziția sa, despre care el apreciază că îl disculpă pe acuzat sau tind să îl disculpe ori să atenueze vinovăția sa
sau sunt de natură să afecteze credibilitatea probelor de
învinuire. În caz de îndoială în ceea ce privește aplicarea
prezentului paragraf, Curtea decide.
ARTICOLUL 68
Protecția și participarea la proces a victimelor și martorilor

1. Curtea ia măsurile corespunzătoare pentru a proteja
securitatea, bunăstarea fizică și psihologică, demnitatea și
respectarea vieții private a victimelor și martorilor. Făcând
aceasta, ea ține seama de toți factorii pertinenți, mai ales
vârsta, sexul cum este definit la art. 7 paragraful 3, sau
starea sănătății, precum și natura crimei, îndeosebi, dar nu
în mod exclusiv, când aceasta este însoțită de violențe cu
caracter sexual, de violențe cu motivare sexuală sau de
violențe împotriva copiilor. Procurorul ia aceste măsuri
îndeosebi în stadiul anchetei și urmăririi. Aceste măsuri nu
trebuie să fie nici prejudiciabile, nici contrare drepturilor
apărării și exigențelor unui proces echitabil și imparțial.
2. Prin excepție de la principiul publicității dezbaterilor
enunțat la art. 67, Camerele Curții pot, cu scopul protejării
victimelor și martorilor sau a acuzatului, să ordone ședință
închisă pentru o anumită parte a procedurii sau să permită
ca depozițiile să fie luate cu mijloace electronice sau cu
alte mijloace speciale. Aceste măsuri sunt aplicate îndeosebi față de o victimă a violențelor sexuale sau față de un
copil care este victimă sau martor, în afară de cazul în
care Curtea decide altfel ținând seama de toate
împrejurările și îndeosebi de opiniile victimei sau ale martorului.
3. Când este vorba de interesele personale ale victimelor, Curtea permite ca punctele lor de vedere și
preocupările lor să fie expuse și examinate în stadii ale
procedurii pe care le consideră potrivite și într-un mod în
care nu este nici prejudiciabil, nici contrar drepturilor
apărării și exigențelor unui proces echitabil și imparțial.
Aceste opinii și preocupări pot fi expuse de către reprezentanții legali ai victimelor, când Curtea apreciază adecvat, conform Regulamentului de procedură și de probe.
4. Diviziunea de ajutor a victimelor și martorilor poate
acorda asistență procurorului și Curții în privința măsurilor
de protecție, dispozițiilor de securitate și potrivit activităților
de avizare și de ajutor prevăzute la art. 43 paragraful 6.
5. Când divulgarea de elemente de probă și de
informații în baza prezentului statut riscă să pună grav în

19

pericol un martor sau pe membrii familiei sale, procurorul
poate, în oricare procedură care are loc înaintea deschiderii procesului, să se abțină de a divulga aceste elemente
de probă sau informații și să prezinte un rezumat.
Asemenea măsuri trebuie să fie aplicate într-un mod care
nu este nici prejudiciabil, nici contrar drepturilor la apărare
și exigențelor unui proces echitabil și imparțial.
6. Un stat poate cere să fie luate măsurile necesare
pentru a asigura protecția față de funcționarii sau agenții
săi și protecția informațiilor confidențiale sau sensibile.
ARTICOLUL 69
Proba

1. Înainte de a depune mărturie fiecare martor, conform
Regulamentului de procedură și de probe, își ia angajamentul de a spune adevărul.
2. Martorii sunt ascultați personal în ședință, sub
rezerva măsurilor prevăzute la art. 68 sau în Regulamentul
de procedură și de probe. Curtea poate, de asemenea, să
autorizeze un martor să prezinte o declarație orală sau o
înregistrare video sau audio și să prezinte documente sau
înscrisuri sub rezerva dispozițiilor prezentului statut și conform Regulamentului de procedură și de probe. Aceste
măsuri nu trebuie să fie nici prejudiciabile, nici contrare
drepturilor la apărare.
3. Părțile pot să prezinte probe pertinente pentru cauză,
conform art. 64. Curtea are competența de a cere prezentarea oricăror probe pe care le socotește necesare pentru
aflarea adevărului.
4. Curtea poate să se pronunțe asupra pertinenței și
admisibilității probelor, conform Regulamentului de procedură și de probe, ținând seama mai ales de valoarea probantă a acestora și de posibilitatea ca ele să dăuneze
echității procesului sau unei evaluări echitabile a depoziției
unui martor.
5. Curtea respectă regulile confidențialității, astfel cum
au fost enunțate în Regulamentul de procedură și de probe.
6. Curtea nu cere dovedirea faptelor care sunt notorii,
dar redactează despre acestea un proces-verbal judiciar.
7. Probele obținute printr-un mijloc care violează prezentul statut sau drepturile omului recunoscute pe plan
internațional nu sunt admisibile:
a) dacă violarea pune serios în discuție credibilitatea
probelor; sau
b) dacă admiterea acestor probe ar fi de natură să
compromită procedura și să aducă o gravă atingere integrității sale.
8. Când se pronunță asupra pertinenței sau admisibilității probelor reunite de un stat, Curtea nu se pronunță
asupra aplicării legislației naționale a acestui stat.
ARTICOLUL 70
Fapte care aduc atingere administrării justiției

1. Curtea are competența de a judeca următoarele
infracțiuni care aduc atingere administrării justiției, când
sunt comise cu intenție:
a) mărturia mincinoasă a unei persoane care și-a luat
angajamentul de a spune adevărul în aplicarea art. 69 paragraful 1;
b) prezentarea de elemente de probă false sau falsificate în cunoștință de cauză;
c) coruperea de martori, manevre vizând să împiedice
un martor de a se înfățișa sau de a depune mărturie în
mod liber, represalii exercitate împotriva unui martor în
legătură cu declarația sa, distrugerea sau falsificarea probelor ori împiedicarea strângerii unor astfel de probe;

20

MONITORUL OFICIAL AL ROMÂNIEI, PARTEA I, Nr. 211/28.III.2002

d) intimidarea unui membru sau agent al Curții, împiedicarea acțiunii sale sau traficul de influență, cu scopul de a
îl determina, prin constrângere sau convingere, să nu își
exercite funcțiile sau să nu le exercite cum ar trebui;
e) represalii împotriva unui membru sau agent al Curții
datorită funcțiilor executate de acesta sau de un alt membru sau agent;
f) solicitarea sau acceptarea unei retribuții ilegale de un
membru sau un agent al Curții în cadrul funcțiilor sale oficiale.
2. Principiile și procedurile care guvernează exercitarea
de către Curte a competenței sale față de faptele care
aduc atingeri administrării justiției în baza prezentului articol
sunt enunțate în Regulamentul de procedură și de probe.
Modalitățile de cooperare internațională cu Curtea la punerea în aplicare a prezentului articol sunt reglementate de
legislația națională a statului solicitat.
3. În caz de condamnare Curtea poate impune o
pedeapsă cu închisoarea, care să nu depășească 5 ani,
sau o amendă prevăzută de Regulamentul de procedură și
de probe ori ambele.
4. a) Statele părți extind dispozițiile dreptului lor penal,
care reprimă faptele care aduc atingeri integrității procedurilor de anchetă sau sistemelor lor judiciare, la faptele care
aduc atingeri administrării justiției în baza prevederilor prezentului articol, comise pe teritoriul lor sau de către unul
dintre resortisanții săi.
b) La cererea Curții un stat parte sesizează autoritățile
sale competente, în scopul urmăririi de fiecare dată când
consideră necesar. Aceste autorități instrumentează dosarele în cauză cu diligență, asigurând pentru aceasta mijloacele necesare unei acțiuni eficiente.
ARTICOLUL 71
Sancțiuni în caz de perturbare a ședinței

1. Curtea poate sancționa abaterile de la conduită în
ședință, inclusiv perturbarea ședinței sau refuzul deliberat
de a respecta instrucțiunile sale, prin măsuri administrative,
altele decât o pedeapsă cu închisoarea, de exemplu, evacuarea temporară sau permanentă din sală, o amendă sau
alte măsuri prevăzute în Regulamentul de procedură și de
probe.
2. Regimul sancțiunilor prevăzute la paragraful 1 este
stabilit în Regulamentul de procedură și probe.
ARTICOLUL 72
Protecția informațiilor privind securitatea națională

1. Prezentul articol se aplică în toate cazurile în care
divulgarea de informații sau de documente ale unui stat ar
aduce atingere, potrivit avizului acestui stat, intereselor și
securității sale naționale. Aceste cazuri sunt în special cele
la care se referă art. 56 paragrafele 2 și 3, art. 61 paragraful 3, art. 64 paragraful 3, art. 67 paragraful 2, art. 68
paragraful 6, articolul 87 paragraful 6 și art. 93, precum și
cazurile, în orice alt stadiu al procedurii, în care o astfel
de divulgare poate fi pusă în cauză.
2. Prezentul articol se aplică, de asemenea, când o
persoană care a fost invitată să furnizeze informații sau
elemente de probă a refuzat să o facă sau a informat
statul asupra motivului că divulgarea lor ar aduce atingere
intereselor unui stat în materie de securitate națională și
când acest stat confirmă că, după opinia sa, divulgarea
acestor informații ar aduce atingere intereselor securității
sale naționale.

3. Nici o dispoziție a prezentului articol nu aduce atingere normelor de confidențialitate aplicabile în baza art. 54
paragraful 3 lit. e) și f), nici aplicării art. 73.
4. Dacă un stat află că informații sau documente ale
statului sunt sau vor fi probabil divulgate într-o anumită
fază a procedurii și dacă acesta apreciază că o astfel de
divulgare ar aduce atingere intereselor securității sale
naționale, acest stat are dreptul să intervină în vederea
reglementării acestei probleme, conform dispozițiilor prezentului articol.
5. Când un stat apreciază că divulgarea informațiilor ar
aduce atingere intereselor securității sale naționale, el ia,
în legătură cu procurorul, apărarea, Camera preliminară
sau Camera de primă instanță, după caz, toate măsurile
rezonabile posibile pentru a găsi o soluție de comun acord.
Aceste măsuri pot să consiste în special în:
a) modificarea sau precizarea cererii;
b) decizia Curții cu privire la problema pertinenței
informațiilor sau probelor cerute ori cu privire la problema
de a ști dacă probele, deși pertinente, ar putea fi sau au
fost obținute dintr-o altă sursă decât statul solicitat;
c) obținerea de informații sau probe din altă sursă sau
sub o formă diferită; sau
d) găsirea unui acord cu privire la condițiile în care
asistența ar putea fi furnizată, mai ales prin comunicarea
de rezumate sau de versiuni corectate, impunerea de
restricții la divulgare, recurgerea la o procedură cu ușile
închise sau ex parte ori aplicarea altor măsuri de protecție
autorizate de prezentul statut sau de Regulamentul de procedură și de probe.
6. Când toate măsurile rezonabile posibile au fost luate
pentru soluționarea problemei prin înțelegere și când statul
apreciază că nu există nici mijloace și nici condiții care să
îi permită să comunice sau să divulge informațiile sau
documentele fără a aduce atingere intereselor securității
sale naționale, el aduce la cunoștință despre aceasta procurorului sau Curții, indicând motivele precise care l-au
condus la această concluzie, dacă însăși expunerea motivelor sale nu aduce în mod necesar atingere intereselor
securității sale naționale.
7. Ca urmare, dacă Curtea hotărăște că probele sunt
pertinente și necesare pentru stabilirea vinovăției sau nevinovăției acuzatului, poate lua măsurile care urmează:
a) când divulgarea informațiilor sau documentului este
solicitată în cadrul unei cereri de cooperare, conform
cap. IX, sau în circumstanțele descrise la paragraful 2 și
statul invocă motivele de refuz prevăzute la art. 93 paragraful 4:
(i) curtea poate, înainte de a trage concluzia
prevăzută la paragraful 7 alin. a) subpunctul (ii),
să ceară consultări suplimentare în scopul examinării observațiilor statului, inclusiv, în caz de
nevoie, ținerea unei ședințe cu ușile închise și ex
parte;
(ii) dacă Curtea conchide că, invocând motivele de
refuz enunțate la art. 93 paragraful 4 în circumstanțele speței, Statul solicitat nu acționează în
conformitate cu obligațiile care îi incumbă în baza
prezentului statut, Curtea poate trimite cauza conform art. 87 paragraful 7, precizând considerentele
care motivează concluzia sa; și
(iii) curtea poate trage orice concluzie pe care o apreciază adecvată în speță, când judecă acuzatul, în
privința existenței sau inexistenței unui fapt; sau
b) în toate celelalte circumstanțe:
(i) să dispună divulgarea; sau

MONITORUL OFICIAL AL ROMÂNIEI, PARTEA I, Nr. 211/28.III.2002
(ii) în cazul în care nu dispune divulgarea, să tragă
orice
concluzie
pe
care
o
apreciază
corespunzătoare în speță, când judecă acuzatul, în
privința existenței sau inexistenței unui fapt.
ARTICOLUL 73
Informații sau documente provenind de la terți

Dacă un stat parte este solicitat de către Curte să furnizeze un document sau o informație în posesia sa, sub
paza sau sub controlul său, care i-a fost comunicat cu titlu
confidențial de un stat, de o organizație interguvernamentală sau de o organizație internațională, statul cere celui de
la care deține informația sau documentul autorizația de a-l
divulga. Dacă cel care a comunicat informația sau documentul este un stat parte, acesta consimte la divulgarea
informației sau a documentului ori depune eforturi să
soluționeze problema cu Curtea, sub rezerva dispozițiilor
art. 72. Dacă cel care a comunicat informația sau documentul nu este un stat parte și refuză să consimtă divulgarea, statul solicitat informează Curtea că el nu este în
măsură să furnizeze documentul sau informația din cauza
unei obligații preexistente de confidențialitate față de cel de
la care o deține.
ARTICOLUL 74
Condiții cerute pentru decizie

1. Toți judecătorii Camerei de primă instanță asistă la
fiecare fază a procesului și la integralitatea dezbaterilor.
Președinția poate desemna în fiecare caz unul sau mai
mulți judecători supleanți, în funcție de disponibilități, pentru
a asista, de asemenea, la toate fazele procesului și a înlocui un membru al Camerei de primă instanță care nu ar
putea continua să participe la judecată.
2. Camera de primă instanță își întemeiază decizia pe
aprecierea probelor și în raport cu ansamblul procedurilor.
Decizia sa nu poate depăși faptele și circumstanțele
descrise în învinuirile și modificările aduse acestora.
Decizia se întemeiază exclusiv pe probele prezentate și
examinate la proces.
3. Judecătorii depun eforturi să ia decizia în unanimitate, în lipsa căreia o iau cu majoritate.
4. Deliberările Camerei de primă instanță sunt și rămân
secrete.
5. Decizia este prezentată în scris. Ea conține expunerea completă și motivată a constatărilor Camerei de primă
instanță asupra probelor și concluziilor. Nu se pronunță
decât o singură decizie. Dacă nu există unanimitate, decizia conține opiniile majorității și ale minorității. Se dă citire
deciziei sau rezumatului ei în ședință publică.
ARTICOLUL 75
Despăgubiri în favoarea victimelor

1. Curtea stabilește principii aplicabile formelor de
despăgubire cum sunt restituirea, indemnizarea sau reabilitarea, care se acordă victimelor sau titularilor de drepturi.
Pe această bază Curtea poate, la cerere sau din proprie
inițiativă în situații excepționale, să stabilească în decizia
sa întinderea pagubei, pierderea sau prejudiciul cauzat victimelor sau avânzilor lor cauză, indicând principiile pe care
se bazează decizia sa.
2. Curtea poate să pronunțe împotriva unei persoane
condamnate o ordonanță indicând reparația care să fie
acordată victimelor sau avânzilor lor cauză. Această
despăgubire poate lua mai ales forma restituirii, indemnizației sau reabilitării. În caz de nevoie Curtea poate

21

decide că indemnizația acordată cu titlu de reparații este
achitată prin intermediul fondului prevăzut la art. 79.
3. Înainte de a se pronunța o ordonanță în baza prezentului articol, Curtea poate solicita și lua în considerare
observațiile persoanei condamnate, victimelor, altor
persoane interesate sau statelor interesate, precum și
observațiile formulate în numele acestor persoane sau al
acestor state.
4. Când Curtea exercită competența pe care o conferă
prezentul articol și după ce o persoană a fost recunoscută
vinovată de o crimă ce ține de competența sa, hotărăște
dacă este necesar, pentru a da efect ordonanțelor pe care
le dă în baza prezentului articol, să ceară luarea de
măsuri conform art. 93 paragraful 1.
5. Statele părți fac să se aplice deciziile luate în baza
prezentului articol ca și când dispozițiile art. 109 erau aplicabile prezentului articol.
6. Dispozițiile prezentului articol sunt înțelese fără prejudicierea drepturilor pe care dreptul intern sau internațional
le recunosc victimelor.
ARTICOLUL 76
Pronunțarea pedepsei

1. În cazul verdictului de vinovăție Camera de primă
instanță stabilește pedeapsa ce va fi aplicată, ținând
seama de concluziile și de probele pertinente prezentate la
proces.
2. În afara cazurilor în care art. 65 se aplică și înaintea
terminării procesului, Camera de primă instanță poate din
oficiu și trebuie, la cererea procurorului sau a acuzatului,
să țină o ședință suplimentară pentru a lua cunoștință de
toate concluziile noi și de toate probele noi pertinente pentru stabilirea pedepsei conform Regulamentului de procedură și de probe.
3. Când se aplică paragraful 2, Camera de primă
instanță ascultă observațiile prevăzute la art. 75 în cursul
ședinței suplimentare prevăzute la paragraful 2 și, la
nevoie, în timpul oricărei noi ședințe.
4. Hotărârea este pronunțată în ședință publică și, dacă
este posibil, în prezența acuzatului.
CAPITOLUL VII
Pedepsele
ARTICOLUL 77
Pedepse aplicabile

1. Sub rezerva art. 110, Curtea poate pronunța contra
unei persoane declarate vinovată de o crimă prevăzută la
art. 5 din prezentul statut una dintre următoarele pedepse:
a) o pedeapsă cu închisoarea pe timp de cel mult
30 de ani; sau
b) o pedeapsă cu închisoare pe viață, dacă gravitatea
extremă a crimei și situația personală a condamnatului o
justifică.
2. La pedeapsa cu închisoarea Curtea poate adăuga:
a) o amendă stabilită conform criteriilor prevăzute de
Regulamentul de procedură și de probe;
b) confiscarea de profituri, de bunuri și de averi provenind direct sau indirect din crime, fără prejudicierea drepturilor terților de bună credință.
ARTICOLUL 78
Stabilirea pedepsei

1. Când stabilește pedeapsa, Curtea ține cont, conform
Regulamentului de procedură și de probe, de considerente

22

MONITORUL OFICIAL AL ROMÂNIEI, PARTEA I, Nr. 211/28.III.2002

precum gravitatea crimei și situația personală a condamnatului.
2. Când pronunță o pedeapsă cu închisoarea, Curtea
reduce timpul pe care condamnatul l-a petrecut, la ordinul
său, în detenție. Ea poate reduce, de asemenea, orice altă
perioadă petrecută în detenție datorită unui comportament
legat de crimă.
3. Când o persoană este recunoscută vinovată de mai
multe crime, Curtea pronunță o pedeapsă pentru fiecare
crimă și o pedeapsă unică, indicând durata totală a
detenției. Această durată nu poate fi inferioară celei privind
pedeapsa individuală cea mai grea și nu poate fi superioară celei de 30 de ani sau celei privind pedeapsa cu
închisoarea pe viață prevăzută la art. 77 paragraful 1
lit. b).
ARTICOLUL 79
Fondul în favoarea victimelor

1. Un fond este creat, în baza hotărârii Adunării statelor
părți, în profitul victimelor crimelor ce țin de competența
Curții și al familiilor lor.
2. Curtea poate da dispoziții ca fondurile provenind din
amenzi și din bunurile confiscate să fie virate fondului.
3. Fondul este administrat după principiile stabilite de
Adunarea statelor părți.
ARTICOLUL 80
Statutul, aplicarea pedepselor de către state și dreptul național

Nimic din prezentul capitol nu afectează aplicarea de
către state a pedepselor prevăzute de dreptul lor intern,
precum nici aplicarea dreptului statelor care nu prevede
pedepsele menționate în prezentul capitol.
CAPITOLUL VIII
Apel și revizuire
ARTICOLUL 81
Apel la o hotărâre privind achitarea sau condamnarea
ori împotriva pedepsei

1. Se poate face apel, conform Regulamentului de procedură și de probe, împotriva unei decizii date în baza
art. 74, după modalitățile următoare:
a) Procurorul poate introduce apel pentru unul dintre
următoarele motive:
(i) viciu de procedură;
(ii) eroare de fapt;
(iii) eroare de drept;
b) Persoana declarată vinovată sau procurorul în
numele acestei persoane poate introduce apel pentru unul
dintre următoarele motive:
(i) viciu de procedură;
(ii) eroare de fapt;
(iii) eroare de drept;
(iv) orice alt motiv de natură a compromite echitatea
sau regularitatea procedurii sau a deciziei.
2.a) Procurorul sau condamnatul poate, conform
Regulamentului de procedură și de probe, să introducă
apel privind pedeapsa pronunțată, pe motiv că există o
disproporție între aceasta și crimă.
b) Dacă cu ocazia unui apel împotriva pedepsei pronunțate Curtea apreciază că există motive care ar putea
justifica anularea în întregime sau în parte a deciziei de
condamnare, ea poate invita procurorul și condamnatul să
invoce motivele enumerate la art. 81 paragraful 1 lit. a)
sau b) și se pronunță asupra deciziei de condamnare conform art. 83.

c) Aceeași procedură se aplică dacă cu ocazia unui
apel privind numai decizia de condamnare Curtea apreciază că există motive care justifică reducerea pedepsei în
baza paragrafului 2 lit. a).
3.a) Dacă Camera de primă instanță nu decide altfel,
persoana recunoscută ca vinovată rămâne în detenție pe
timpul procedurii de apel.
b) Dacă durata detenției depășește durata pedepsei pronunțate, persoana recunoscută ca vinovată este pusă în
libertate; cu toate acestea, dacă procurorul face, de asemenea, apel, eliberarea poate fi supusă condițiilor enumerate la lit. c);
c) în cazul achitării acuzatul este imediat pus în libertate, sub rezerva următoarelor condiții:
(i) în circumstanțe excepționale și în funcție, în special, de riscul evadării, de gravitatea infracțiunii și
de șansele succesului apelului, Camera de primă
instanță poate ordona, la cererea procurorului,
menținerea în detenție a acuzatului pe timpul procedurii apelului;
(ii) hotărârea dată de Camera de primă instanță în
baza subpunctului (i) este susceptibilă de apel conform Regulamentului de procedură și de probe.
4. Sub rezerva dispozițiilor paragrafului 3 lit. a) și b), se
amână executarea hotărârii privind condamnarea sau
pedeapsa pe perioada termenului consimțit pentru trimiterea în apel și pe perioada procedurii de apel.
ARTICOLUL 82
Apel împotriva altor hotărâri

1. Fiecare parte poate face apel, conform Regulamentului
de procedură și de probe, împotriva următoarelor hotărâri:
a) hotărârea privind competența sau admisibilitatea;
b) hotărârea privind admiterea sau respingerea punerii
în libertate a persoanei care face obiectul unei anchete
sau urmăriri;
c) hotărârea Camerei preliminare de a acționa din proprie inițiativă, în baza art. 56 paragraful 3;
d) hotărârea care ridică o problemă de natură a afecta
într-o mare măsură desfășurarea echitabilă și rapidă a procedurii sau rezultatul procesului și a cărei soluționare imediată ar putea face, după avizul Camerei preliminare sau al
Camerei de primă instanță, să progreseze semnificativ procedura.
2. Decizia Camerei preliminare, prevăzută la art. 57
paragraful 3 lit. d), este susceptibilă de apel formulat de
statul vizat sau de procuror, cu autorizarea Camerei preliminare. Acest apel este examinat după o procedură
urgentă.
3. Apelul nu are efect suspensiv decât dacă Curtea de
apel încuviințează aceasta pe baza unei cereri prezentate
conform Regulamentului de procedură și de probe.
4. Reprezentantul legal al victimelor, persoana condamnată sau proprietarul de bună credință al unui bun la care
se referă o hotărâre dată în baza art. 75 poate înainta
apel împotriva acestei hotărâri conform Regulamentului de
procedură și de probe.
ARTICOLUL 83
Procedura de apel

1. În sensul procedurilor prevăzute la art. 81 și al prezentului articol, Camera de apel are toate competențele
Camerei de primă instanță.
2. Dacă Camera de apel consideră că procedura ce
face obiectul apelului este viciată în măsură de a aduce
atingere regularității deciziei sau a condamnării sau că

MONITORUL OFICIAL AL ROMÂNIEI, PARTEA I, Nr. 211/28.III.2002
decizia de condamnare făcând obiectul apelului este în
mod serios viciată de o eroare de fapt sau de drept, ea
poate:
a) să anuleze sau să modifice decizia sau condamnarea; sau
b) să ordone un nou proces în fața unei Camere de
primă instanță diferite.
În acest scop Camera de apel poate trimite o problemă
de fapt în fața Camerei de primă instanță sesizate inițial
pentru ca aceasta să soluționeze problema si să îi facă un
raport sau poate ea însăși să ceară probe în vederea luării
deciziei. Când singura persoană condamnată sau procurorul, în numele său, a introdus apel contra hotărârii sau a
condamnării, aceasta nu poate fi modificată în detrimentul
său.
3. Dacă în cadrul apelului împotriva unei condamnări
Camera de apel constată că pedeapsa este
disproporționată în raport cu crima, ea o poate modifica în
conformitate cu cap. VII.
4. Hotărârea Curții de apel este adoptată cu majoritatea
judecătorilor și dată în ședință publică. Hotărârea se motivează. În cazul în care nu există unanimitate, aceasta
conține opiniile majorității și ale minorității, dar un judecător
poate prezenta o opinie individuală sau o opinie diferită
asupra unei probleme de drept.
5. Camera de apel poate pronunța hotărârea în absența
persoanei achitate sau condamnate.
ARTICOLUL 84
Revizuirea unei hotărâri de condamnare sau a pedepsei

1. Persoana declarată vinovată sau, dacă ea este decedată, soțul, copiii, părinții sau oricare persoană în viață în
momentul decesului său, căreia i-a dat în scris mandat
expres în acest scop, ori procurorul acționând în numele
acestei persoane poate sesiza Camera de apel cu o
cerere de revizuire a deciziei definitive asupra vinovăției
sau pedepsei, pentru următoarele motive:
a) s-a descoperit un fapt nou care:
(i) nu era cunoscut în momentul procesului fără ca
această circumstanță să poată fi imputată, în întregime sau în parte, solicitantului; și
(ii) dacă ar fi fost stabilit în timpul procesului, ar fi
condus în mod veromisil la o hotărâre diferită;
b) s-a descoperit că o probă decisivă, reținută în timpul
procesului și în baza căreia s-a stabilit vinovăția, era falsă,
contrafăcută sau falsificată;
c) unul sau mai mulți judecători care au participat la
luarea deciziei asupra vinovăției sau care au confirmat învinuirile au comis în această cauză un act care constituie o
greșeală gravă sau o abatere de la îndatoririle lor de o
gravitate suficientă pentru a justifica eliberarea din funcțiile
lor în aplicarea art. 46.
2. Camera de apel respinge cererea dacă o consideră
nefondată. Dacă ea consideră că cererea este fondată pe
motive valabile, ea poate, conform celor convenite:
a) să reunească din nou Camera de primă instanță
care a pronunțat hotărârea inițială;
b) să constituie o nouă Cameră de primă instanță; sau
c) să rămână sesizată asupra cauzei, cu scopul de a
determina, după ascultarea părților potrivit modalităților
prevăzute de Regulamentul de procedură și de probe,
dacă hotărârea trebuie să fie revizuită.

23

ARTICOLUL 85
Indemnizarea persoanelor arestate sau condamnate

1. Oricine a fost victima unei arestări sau dețineri ilegale are dreptul la reparație.
2. Când o condamnare definitivă este anulată ulterior
pentru că un fapt nou sau nou revelat dovedește că s-a
produs o eroare judiciară, persoana care a suferit o
pedeapsă pe baza acestei condamnări este indemnizată
conform legii, cu condiția să nu se fi dovedit că
nedezvăluirea în timp util a faptului necunoscut îi este
imputabilă în întregime sau în parte.
3. În circumstanțe excepționale, dacă Curtea constată,
pe baza faptelor probatorii, că o eroare judiciară gravă și
evidentă a fost comisă, poate, după propria apreciere, să
acorde o indemnizație conform criteriilor enunțate în
Regulamentul de procedură și de probe unei persoane
care a fost deținută și a fost eliberată ca urmare a unei
achitări definitive sau pentru că a încetat urmărirea din
acest motiv.
CAPITOLUL IX
Cooperarea internațională și asistența judiciară
ARTICOLUL 86
Obligația generală de a coopera

Conform dispozițiilor prezentului statut, statele părți cooperează deplin cu Curtea în anchetele și urmăririle pentru
crime ce țin de competența sa.
ARTICOLUL 87
Cereri de cooperare. Dispoziții generale

1.a) Curtea este abilitată să adreseze cereri de cooperare statelor părți. Aceste cereri sunt transmise pe cale
diplomatică sau pe orice altă cale potrivită pe care fiecare
stat parte o alege în momentul ratificării, acceptării sau
aprobării prezentului statut ori de aderare la acesta. Orice
modificare ulterioară a alegerii căii de transmitere este
făcută de fiecare stat parte conform Regulamentului de
procedură și de probe.
b) Dacă este cazul și fără prejudicierea dispozițiilor
lit a), cererile pot fi, de asemenea, transmise prin
Organizația Internațională de Poliție Criminală (INTERPOL)
sau prin oricare organizație regională competentă.
2. Cererile de cooperare și documentele justificative aferente sunt fie redactate într-o limbă oficială a statului solicitat sau însoțite de o traducere în această limbă, fie
redactate într-una dintre limbile de lucru ale Curții sau
însoțită de o traducere într-una dintre aceste limbi potrivit
alegerii făcute de statul solicitat în momentul ratificării,
acceptării sau al aprobării prezentului statut sau al aderării
la acesta. Orice modificare ulterioară a acestei alegeri este
făcută conform Regulamentului de procedură și de probe.
3. Statul solicitat respectă caracterul confidențial al cererilor de cooperare și de documente justificative aferente, cu
excepția cazului în care divulgarea lor este necesară pentru a da curs cererii.
4. În ceea ce privește cererile de asistență prezentate
conform prezentului capitol Curtea poate lua, în special în
materie de protecție a informațiilor, măsurile care pot fi
necesare pentru garantarea securității și bunăstării fizice și
psihologice a victimelor, martorilor potențiali și membrilor
familiei lor. Curtea poate cere ca orice informație furnizată
conform prezentului capitol să fie comunicată și tratată în

24

MONITORUL OFICIAL AL ROMÂNIEI, PARTEA I, Nr. 211/28.III.2002

așa fel încât să fie apărată securitatea și bunăstarea fizică
sau psihologică a victimelor, martorilor potențiali și membrilor familiei lor.
5.a) Curtea poate invita orice stat care nu este parte la
prezentul statut să acorde asistență conform prezentului
capitol pe baza unui aranjament ad-hoc sau a unui acord
încheiat cu acest stat ori pe orice altă bază
corespunzătoare.
b) Dacă, după ce a încheiat cu Curtea un aranjament
ad-hoc sau un acord, un stat care nu este parte la prezentul statut nu acordă asistența care i-a fost cerută pe
baza acestui aranjament sau a acestui acord, Curtea poate
să informeze despre aceasta Adunarea statelor părți sau
Consiliul de Securitate când a fost sesizată de acesta din
urmă.
6. Curtea poate cere informații sau documente oricărei
organizații interguvernamentale. Ea poate, de asemenea,
să solicite alte forme de cooperare și de asistență convenite cu o organizație interguvernamentală și care sunt conforme competențelor sau mandatului acesteia.
7. Dacă un stat parte nu este de acord cu o cerere de
cooperare a Curții contrar celor prevăzute în prezentul statut și o împiedică astfel să își exercite funcțiile și competențele care îi sunt conferite de prezentul statut, Curtea
poate lua act de aceasta și să informeze Adunarea statelor
părți sau Consiliul de Securitate când a fost sesizată de
acesta din urmă.
ARTICOLUL 88
Proceduri disponibile conform legislației naționale

Statele părți veghează pentru a prevedea în legislația
lor națională procedurile care să permită realizarea oricărei
forme de cooperare prevăzute în prezentul capitol.
ARTICOLUL 89
Predarea anumitor persoane Curții

1. Curtea poate prezenta statului pe teritoriul căruia o
persoană este susceptibilă de a se afla o cerere, însoțită
de documentele justificative indicate la art. 91, vizând ca
această persoană să fie arestată și să îi fie predată și să
solicite cooperarea acestui stat pentru arestarea și predarea persoanei. Statele părți răspund la orice cerere de
arestare și de predare conform dispozițiilor prezentului capitol și procedurilor prevăzute de legislațiile lor naționale.
2. Când persoana a cărei predare este solicitată sesizează o instanță națională cu o contestație fondată pe
principiul non bis in idem, după cum se prevede la art. 20,
statul solicitat consultă imediat Curtea pentru a ști dacă a
existat în speță o decizie asupra admisibilității. Dacă s-a
decis că această cauză este admisibilă, statul solicitat dă
curs cererii. Dacă decizia asupra admisibilității este în curs
de a fi luată, statul solicitat poate amâna executarea cererii până când Curtea va statua.
3.a) Statele părți autorizează transportul pe teritoriul lor,
conform procedurilor prevăzute de legislația lor națională, al
oricărei persoane transferate Curții de către un alt stat, în
afară de cazul în care tranzitul prin teritoriul lor ar
obstrucționa sau întârzia predarea.
b) O cerere de tranzit este transmisă de Curte conform
art. 87. Ea conține:
(i) semnalmentele persoanei transportate;
(ii) o expunere scurtă a faptelor și a calificării lor juridice; și
(iii) mandatul de arestare și ordonanța de predare.
c) Persoana transportată rămâne deținută în timpul
tranzitului.

d) Nici o autorizare nu este necesară dacă persoana
este transportată pe cale aeriană și dacă nici o aterizare
nu este prevăzută pe teritoriul statului de tranzit.
e) Dacă o aterizare neprevăzută are loc pe teritoriul
statului de tranzit, acesta poate cere Curții prezentarea
unei cereri de tranzit în formele prevăzute la lit. b). Statul
de tranzit pune persoana transportată în detenție până la
primirea cererii de tranzit și până la efectuarea tranzitului.
Cu toate acestea detenția conform prezentului alineat nu
se poate prelungi peste 96 de ore după aterizarea
neprevăzută, dacă cererea nu se primește în acest termen.
4. Dacă persoana reclamată face obiectul urmăririi sau
executării unei pedepse în statul solicitat pentru o altă
crimă decât cea pentru care se cere predarea sa Curții,
statul solicitat, după ce a decis să dea curs cererii Curții,
se consultă cu aceasta.
ARTICOLUL 90
Cereri concurente

1. Dacă un stat parte primește de la Curte, conform
art. 89, o cerere de predare și primește, de asemenea, de
la un alt stat o cerere de extrădare a aceleiași persoane
pentru același comportament penal, care constituie temeiul
crimei pentru care Curtea solicită predarea acestei persoane, el avizează despre aceasta Curtea și statul solicitant.
2. Când statul solicitant este un stat parte, statul solicitat dă prioritate cererii Curții în cazul în care:
a) Curtea a decis, în aplicarea art. 18 și 19, că afacerea care privește cererea de predare este admisibilă ținând
seama de ancheta condusă sau de urmăririle angajate de
statul solicitant în legătură cu cererea de extrădare a acestuia; sau
b) Curtea nu a luat decizia vizată la alin. a) ca urmare
a notificării statului solicitat prevăzute la paragraful 1.
3. Când Curtea nu a luat decizia vizată la paragraful 2
lit. a), statul solicitat poate, dacă dorește, să înceapă
instrumentarea cererii de extrădare a statului solicitant,
așteptând să se pronunțe Curtea, după cum se prevede la
lit. b). El nu extrădează persoana câtă vreme Curtea nu
hotărăște că este inadmisibilă cauza. Curtea se pronunță
conform unei proceduri accelerate.
4. În cazul în care statul solicitant nu este parte la prezentul statut, statul solicitat, dacă nu are o obligație
internațională de a extrăda pe interesat către statul solicitant, dă prioritate cererii de predare către Curte, dacă
aceasta a hotărât că era admisibilă cauza.
5. Când o cauză la care se referă paragraful 4 nu a
fost judecată ca fiind admisibilă de către Curte, statul solicitat poate, dacă dorește, să înceapă să instrumenteze
cererea de extrădare a statului solicitant.
6. În cazul în care paragraful 4 se aplică, dar statul
solicitat nu este ținut de o obligație internațională de a
extrăda persoana către statul solicitant care nu este parte,
statul solicitat stabilește dacă este cazul să remită persoana Curții sau să o extrădeze către statul solicitant. În
decizia sa el ține seama de toate considerentele pertinente, mai ales:
a) ordinea cronologică a cererilor;
b) interesele statului solicitant, îndeosebi, după caz, faptul că săvârșirea crimei a avut loc pe teritoriul său, precum
și cetățenia victimelor și a persoanei reclamante;
c) posibilitatea ca statul solicitant să procedeze, ca
urmare, la predarea persoanei către Curte.

MONITORUL OFICIAL AL ROMÂNIEI, PARTEA I, Nr. 211/28.III.2002
7. Dacă un stat parte primește de la Curte o cerere de
predare și primește, pe de altă parte, de la un alt stat o
cerere de extrădare a aceleiași persoane pentru un comportament penal diferit de cel care constituie crima pentru
care Curtea cere predarea:
a) statul solicitat dă prioritate cererii Curții dacă nu este
ținut de o obligație internațională să extrădeze persoana
către statul solicitant;
b) dacă este ținut de o obligație internațională să
extrădeze persoana către statul solicitant, statul solicitat fie
remite această persoană Curții, fie o extrădează către statul solicitant. În alegerea sa el ține seama de toate considerentele pertinente, mai ales de cele care sunt enunțate
la paragraful 6, dar acordă o importanță deosebită naturii
și gravității referitoare la comportamentul penal în cauză.
8. Când, ca urmare a unei notificări primite în aplicarea
prezentului articol, Curtea a judecat o cauză ca inadmisibilă, însă extrădarea către statul solicitant a fost ulterior
refuzată, statul solicitat informează Curtea asupra acestei
decizii.
ARTICOLUL 91
Conținutul cererii de arestare și de predare

1. O cerere de arestare și de predare se face în scris.
În caz de urgență ea poate fi făcută prin orice mijloc care
lasă o urmă scrisă, cu condiția să fie confirmată potrivit
modalităților prevăzute la art. 87 paragraful 1 lit. a).
2. Dacă cererea privește arestarea și predarea unei
persoane care face obiectul unui mandat de arestare eliberat de Camera preliminară în baza art. 58, ea conține
sau este însoțită de un dosar cuprinzând dovezile justificative următoare:
a) semnalmentele persoanei căutate, suficiente pentru
indentificare, și informații asupra locului unde se află probabil aceasta;
b) o copie a mandatului de arestare;
c) documentele, declarațiile și informațiile care pot fi
cerute în statul solicitat, pentru a proceda la predare; cu
toate acestea exigențele statului solicitat nu trebuie să fie
mai grele în acest caz decât în cel al unei cereri de
extrădare prezentate în aplicarea tratatelor și aranjamentelor încheiate între statul solicitat și alte state și ar trebui
chiar, dacă este posibil, să fie mai puțin grele, ținând
seama de caracterul deosebit al Curții.
3. Dacă cererea privește arestarea și predarea unei
persoane care a fost deja recunoscută ca vinovată, ea
conține sau este însoțită de un dosar cuprinzând dovezile
justificative următoare:
a) o copie a oricărui mandat de arestare vizând această
persoană;
b) o copie a hotărârii;
c) informații atestând că persoana căutată este
într-adevăr cea vizată de hotărâre; și
d) dacă persoana căutată a fost condamnată la o
pedeapsă, o copie a condamnării, iar în cazul unei
pedepse cu închisoarea se va indica și timpul deja executat și cel rămas de executat.
4. La cererea Curții un stat parte ține cu aceasta consultări, fie într-un mod general, fie în legătură cu o problemă deosebită, asupra condițiilor prevăzute de legislația
sa internă care ar putea să se aplice conform paragrafului 2
lit. c). În timpul acestor consultări statul parte informează
Curtea asupra exigențelor speciale ale legislației sale.

25

ARTICOLUL 92
Arestarea provizorie

1. În caz de urgență Curtea poate cere arestarea provizorie a persoanei urmărite, așteptând ca cererea de predare să fie prezentată împreună cu documentele
justificative prevăzute la art. 91.
2. Cererea de arestare provizorie este făcută prin orice
mijloc lăsând o urmă scrisă și conținând:
a) semnalmentele persoanei urmărite, suficiente pentru
identificare, și informații asupra locului unde se află probabil aceasta;
b) expunerea succintă a crimelor pentru care persoana
este urmărită și a faptelor care ar fi constitutive ale acestei
crime, inclusiv, dacă este posibil, data și locul unde s-au
produs;
c) o declarație afirmând existența împotriva persoanei
urmărite a unui mandat de arestare sau a unei hotărâri
care îi stabilește vinovăția; și
d) o declarație indicând că va urma o cerere de predare a persoane urmărite.
3. O persoană arestată provizoriu poate fi pusă în libertate dacă statul solicitat nu a primit cererea de predare și
actele justificative prevăzute la art. 91 în termenul prescris
de Regulamentul de procedură și de probe. Totuși această
persoană poate consimți să fie predată înaintea expirării
acestui termen, dacă legislația statului solicitat îi permite.
În acest caz statul solicitat procedează cât mai curând
posibil la predarea acesteia Curții.
4. Punerea în libertate a persoanei urmărite, prevăzută
la paragraful 3, nu împiedică arestarea sa ulterioară și predarea sa, dacă cererea de predare însoțită de piesele justificative este prezentată în continuare.
ARTICOLUL 93
Alte forme de cooperare

1. Statele părți au dreptul, conform dispozițiilor prezentului capitol și procedurilor prevăzute de legislațiile lor
naționale, la cereri de asistență ale Curții, legate de o
anchetă sau de urmăriri și privind:
a) indentificarea unei persoane, locul unde se află
aceasta sau localizarea bunurilor;
b) strângerea probelor, inclusiv a declarațiilor făcute sub
jurământ, și producerea de probe, inclusiv expertizele și
rapoartele de care Curtea are nevoie;
c) interogatoriul persoanelor care fac obiectul unei
anchete sau urmăriri;
d) înmânarea de documente, inclusiv actele de procedură;
e) măsurile proprii să faciliteze înfățișarea voluntară în
fața Curții a persoanelor care depun ca martori sau experți;
f) transferul temporar de persoane conform paragrafului 7;
g) examinarea de localități și situri, în special exhumarea și examinarea de cadavre îngropate în gropi comune;
h) executarea de percheziții și sechestre;
i) transmiterea de dosare și documente, inclusiv dosarele și documentele oficiale;
j) protejarea victimelor și martorilor și păstrarea elementelor de probă;
k) indentificarea, localizarea, înghețarea sau sechestrarea produsului crimelor, a bunurilor, a activelor și instrumentelor care sunt legate de crime, în scopul confiscării
eventuale a acestora, fără a prejudicia drepturile terților de
bună-credință; și
l) orice altă formă de asistență care nu este interzisă
de legislația statului solicitat, menită a facilita ancheta și
urmăririle referitoare la crime care țin de competența Curții.

26

MONITORUL OFICIAL AL ROMÂNIEI, PARTEA I, Nr. 211/28.III.2002

2. Curtea este abilitată să dea unui martor sau unui
expert care se înfățișează în fața acesteia asigurarea că
nu va fi nici urmărit, nici reținut, nici supus de aceasta
oricărei alte restricții a libertății sale personale pentru un
act sau o omisiune anterioară plecării sale din statul
solicitat.
3. Dacă executarea unei măsuri deosebite de asistență
descrisă într-o cerere prezentată conform paragrafului 1
este interzisă în statul solicitat în baza unui principiu juridic
fundamental de aplicare generală, respectivul stat angajează fără întârziere consultări cu Curtea pentru a încerca
să soluționeze probleme. În cursul acestor consultări se
are în vedere acordarea asistenței cerute, sub o altă formă
sau în anumite condiții. Dacă problema nu este soluționată
la sfârșitul consultării, Curtea modifică cererea.
4. Conform art. 72 un stat parte nu poate respinge, în
întregime sau în parte, o cerere de asistență a Curții decât
dacă această cerere are ca obiect procurarea de documente sau divulgarea de elemente de probă care ating
securitatea sa națională.
5. Înainte de a respinge o cerere de asistență
prevăzută la paragraful 1 lit. l), statul solicitat hotărăște
dacă asistența poate fi acordată în anumite condiții sau
dacă ar putea fi făcută ulterior ori sub o altă formă, având
în vedere că, dacă Curtea sau procurorul acceptă aceste
condiții, ei sunt ținuți să le respecte.
6. Statul solicitat care respinge o cerere de asistență
face cunoscute fără întârziere motivele sale Curții sau procurorului.
7.a) Curtea poate cere transferul temporar al unei persoane deținute pentru identificare sau să obțină mărturia sa
ori să obțină de la aceasta orice alt fel de asistență.
Această persoană poate fi transferată dacă condițiile
următoare sunt îndeplinite:
(i) persoana își dă în mod liber și în cunoștință de
cauză consimțământul său la transfer; și
(ii) statul solicitat își dă acordul pentru transfer, sub
rezerva condițiilor pe care acest stat și Curtea le
convin.
b) Persoana transferată rămâne arestată. O dată realizat
scopul transferului, Curtea o trimite înapoi fără întârziere în
statul solicitat.
8.a) Curtea apără caracterul confidențial al pieselor și
informațiilor primite, în afara măsurilor necesare anchetei și
procedurilor descrise în cerere.
b) Statul solicitat poate la nevoie să comunice documente și informații procurorului cu titlu confidențial.
Procurorul nu poate în acest caz să le utilizeze decât pentru a strânge elemente de probă noi.
c) Statul solicitat poate, fie din oficiu, fie la cererea
procurorului, să autorizeze în continuare divulgarea acestor
documente și informații. Acestea pot în acest caz să fie
folosite ca mijloc de probă conform dispozițiilor cap. V și
VI și Regulamentului de procedură și de probe.
9.a) (i) Dacă un stat parte primește, pe de o parte, de
la Curte și, pe de altă parte, de la un alt stat, în
cadrul unei obligații internaționale, cereri concurente având un alt obiect decât predarea sau
extrădarea, el se străduiește, consultându-se cu
Curtea și cu acest alt stat, să satisfacă cele
două cereri, la nevoie amânând-o pe una sau pe
cealaltă sau subordonând-o anumitor condiții.
(ii) În lipsă concurența cererilor este rezolvată conform principiilor stabilite la articolul 90.
b) Cu toate acestea, când cererea Curții privește
informații, bunuri sau persoane care se află sub autoritatea
unui stat terț sau a unei organizații internaționale, pe baza

unui acord internațional, Statul solicitat informează Curtea
despre aceasta și aceasta adresează cererea sa statului
terț sau organizației internaționale.
10.a) Dacă primește o cerere în acest sens, Curtea
poate coopera cu statul parte care conduce o anchetă sau
un proces privind un comportament care constituie o crimă
ce ține de competența Curții sau o crimă gravă potrivit
dreptului intern al acestui stat și să acorde asistență acestui stat.
b) (i) Această asistență conține mai ales:
a) transmiterea de depoziții, documente și alte
elemente de probă strânse în cursul anchetei
sau dintr-un proces judecat de Curte; și
b) interogarea oricărei persoane deținute prin
ordin al Curții.
(ii) în cazul prevăzut la pct. (i) lit. a):
a) transmiterea de documente și alte elemente de
probă obținute cu asistența unui stat cere consimțământul acestui stat;
b) transmiterea de depoziții, documente și alte
elemente de probă furnizate de un martor sau
de un expert se face conform dispozițiilor
art 68;
c) curtea poate, în condițiile prevăzute în prezentul paragraf, să soluționeze o cerere de asistență emanând de la un stat care nu este
parte la prezentul statut.
ARTICOLUL 94
Amânarea executării unei cereri datorită unei anchete
sau urmăriri aflate în curs de desfășurare

1. Dacă executarea imediată a unei cereri ar dăuna
bunului mers al anchetei sau urmăririi în curs într-o altă
cauză decât aceea la care se referă cererea, statul solicitat
poate amâna executarea acesteia pe o perioadă stabilită
de comun acord cu Curtea. Totuși această amânare nu
poate dura mai mult decât este necesar pentru a duce la
bun sfâșit ancheta sau urmărirea în cauză în statul solicitat. Înainte de a hotărî amânarea executării cererii statul
solicitat examinează dacă asistența poate fi acordată imediat în anumite condiții.
2. Dacă hotărârea este luată pentru amânarea executării
cererii conform paragrafului 1, procurorul poate totuși să
ceară luarea de măsuri de conservare a probelor potrivit
art. 93 paragraful 1 lit. j).
ARTICOLUL 95
Amânarea executării unei cereri datorită unei excepții
de inadmisibilitate

Când Curtea examinează o excepție de inadmisibilitate
conform art. 18 sau 19, statul solicitat poate amâna executarea unei cereri făcute conform prezentului capitol
așteptând să decidă Curtea, în afară de cazul când Curtea
nu a hotărât în mod expres că procurorul poate continua
să strângă elemente de probă în aplicarea art. 18 sau 19.
ARTICOLUL 96
Conținutul unei cereri care se referă la alte forme de cooperare
decât cele prevăzute la articolul 93

1. O cerere care se referă la alte forme de cooperare
prevăzute la art. 93 se face în scris. În caz de urgență ea
poate fi făcută prin orice mijloc lăsând o urmă scrisă, cu
condiția de a fi confirmată potrivit modalităților indicate la
art. 87 paragraful 1 lit. a).

MONITORUL OFICIAL AL ROMÂNIEI, PARTEA I, Nr. 211/28.III.2002
2. Cererea conține sau este însoțită de un dosar
cuprinzând următoarele elemente:
a) expunerea succintă a obiectului cererii și naturii asistenței solicitate, inclusiv baza juridică și motivele cererii;
b) informații cât mai detaliate posibil asupra persoanei
sau locului care trebuie să fie identificat sau localizat, în
așa fel încât asistența solicitată să poată fi acordată;
c) expunerea succintă a faptelor esențiale care justifică
cererea;
d) expunerea motivelor și explicarea detaliată a procedurilor sau a condițiilor ce trebuie respectate;
e) orice informație pe care o poate cere legislația
statului solicitat pentru ca acesta să dea curs cererii; și
f) orice altă informație utilă pentru ca asistența cerută
să poată fi acordată.
3. La cererea Curții un stat parte ține cu aceasta consultații, fie de o manieră generală, fie în legătură cu o problemă specială, privind condițiile prevăzute de legislația sa
care s-ar putea aplica așa cum se prevede la paragraful 2
lit. e). În timpul acestor consultări statul parte informează
Curtea asupra exigențelor speciale ale legislației sale.
4. Dispozițiile prezentului articol se aplică, de asemenea, după caz, la o cerere de asistență adresată Curții.
ARTICOLUL 97
Consultații

Când un stat parte este sesizat cu o cerere conform
prezentului capitol și constată că aceasta prezintă dificultăți
care ar putea să altereze sau să împiedice executarea,
consultă Curtea fără întârziere în vederea soluționării acestei probleme. Aceste dificultăți pot lua îndeosebi următoarele forme:
a) informațiile nu sunt suficiente pentru a da curs cererii;
b) în cazul unei cereri de predare persoana reclamată
nu este găsită în ciuda tuturor eforturilor sau cercetările au
permis să se stabilească că persoana care se află în statul de detenție nu este evident cea vizată în mandat; sau
c) statul solicitat ar fi constrâns, pentru a da curs cererii sub forma sa actuală, să încalce o obligație
convențională pe care o are deja față de un alt stat.
ARTICOLUL 98
Cooperarea în legătură cu renunțarea la imunitate
și consimțământul pentru predare

1. Curtea nu poate prezenta o cerere de asistență care
ar constrânge statul solicitat să acționeze de o manieră
incompatibilă cu obligațiile care îi incumbă în dreptul
internațional în materie de imunitate a statelor sau de imunitate diplomatică a unei persoane sau bunuri ale unui stat
terț, în afară de cazul în care a obținut în prealabil cooperarea acestui Stat terț în vederea ridicării imunității.
2. Curtea nu poate îndeplini executarea unei cereri de
predare care ar constrânge statul solicitat să acționeze de
o manieră incompatibilă cu obligațiile ce îi revin în baza
acordurilor internaționale potrivit cărora consimțământul statului de trimitere este necesar pentru a fi predată Curții o
persoană a acestui stat, în afară de cazul în care Curtea
nu poate obține în prealabil cooperarea statului de trimitere
pentru ca el să consimtă la predare.
ARTICOLUL 99
Îndeplinirea cererilor formulate în temeiul art. 93 și 96

1. Statul solicitat dă curs cererilor de asistență conform
procedurii prevăzute de legislația sa și, în afară de cazul
în care această legislație nu o interzice, în modalitatea

27

arătată în cerere, inclusiv îndeplinind orice procedură indicată în aceasta sau autorizând persoanele indicate în
cerere să fie prezente și să participe la executarea cererii.
2. În caz de cerere urgentă documentele sau probele
produse pentru a răspunde la aceasta sunt trimise de
urgență la cererea Curții.
3. Răspunsurile statului solicitat sunt comunicate în
limba și în forma lor originală.
4. Fără prejudicierea celorlalte articole din prezentul
capitol, când aceasta este necesar pentru a executa
eficient o cerere căreia i se poate da curs fără a se
recurge la măsuri de constrângere, mai ales când este
vorba de a audia sau de a lua declarații unei persoane
care acționează de bunăvoie, inclusiv în afara prezenței
autorităților statului parte solicitat, când aceasta este
hotărâtoare pentru buna executare a cererii sau când este
vorba de a inspecta un site public sau un alt loc public
fără a-l modifica, procurorul poate realiza obiectul cererii
direct pe teritoriul statului, potrivit modalităților următoare:
a) când Statul solicitat este statul pe teritoriul căruia se
susține că s-a comis crima și există o decizie asupra
admisibilității, potrivit art. 18 sau 19, procurorul poate să
execute direct cererea după ce a avut cu statul solicitat
consultări cât mai extinse posibil;
b) în celelalte cazuri procurorul poate executa cererea
după consultări cu statul parte solicitat și ținând seama de
condițiile sau preocupările rezonabile pe care acest stat
le-a pus eventual în valoare. Când statul solicitat constată
că executarea unei cereri la care se referă prezentul alineat prezintă dificultăți, consultă imediat Curtea în vederea
remedierii acestora.
5. Dispozițiile autorizând persoana audiată sau interogată de Curte, conform art. 72, să invoce restricțiile
prevăzute pentru a împiedica divulgarea de informații confidențiale privind securitatea națională se aplică, de asemenea, executării cererilor de asistență la care se referă
prezentul articol.
ARTICOLUL 100
Cheltuieli

1. Cheltuielile obișnuite aferente executării cererilor pe
teritoriul statului solicitat sunt în sarcina acestui stat, cu
excepția cheltuielilor următoare, care sunt în sarcina Curții:
a) cheltuieli legate de călătoria și de protecția martorilor și experților sau de transferul deținuților în baza
art. 93;
b) cheltuieli de traducere, de interpretare și de transcriere;
c) cheltuieli de deplasare și de sejur ale judecătorilor,
procurorului, procurorilor adjuncți, grefierului, grefierului
adjunct și ale membrilor personalului tuturor organelor
Curții;
d) costul expertizelor sau rapoartelor cerute de Curte;
e) cheltuieli legate de transportul persoanelor predate
Curții de către statul de detenție; și
f) după consultare, toate cheltuielile extraordinare pe
care le poate determina executarea unei cereri.
2. dispozițiile paragrafului 1 se aplică, după caz, cererilor adresate Curții de statele părți. În acest caz Curtea
preia în sarcina sa cheltuielile obișnuite de executare.
ARTICOLUL 101
Regula specialității

1. O persoană predată Curții în aplicarea prezentului
statut nu poate fi urmărită, pedepsită sau deținută din
cauza comportamentelor anterioare predării sale, dacă
acestea nu sunt elementele constitutive ale crimei pentru
care ea a fost predată.

28

MONITORUL OFICIAL AL ROMÂNIEI, PARTEA I, Nr. 211/28.III.2002

2. Curtea poate cere statului care i-a predat o persoană
o derogare de la condițiile prevăzute la paragraful 1. Ea
furnizează, la nevoie, informații suplimentare conform
art. 91. Statele părți sunt abilitate să acorde o derogare
Curții și trebuie să depună eforturi în acest sens.
ARTICOLUL 102
Folosirea termenilor

În scopurile prezentului statut, se înțelege prin:
a) predare — faptul pentru un stat de a preda o persoană Curții, în aplicarea prezentului statut;
b) extrădare — faptul pentru un stat de a preda o persoană unui alt stat, în aplicarea unui tratat, a unei convenții sau a legislației naționale.
CAPITOLUL X
Executare
ARTICOLUL 103
Rolul statelor în executarea pedepselor cu închisoarea

1.a) Pedepsele cu închisoarea sunt executate într-un
stat desemnat de Curte din lista statelor care i-au făcut
cunoscut că sunt dispuse dă primească condamnați.
b) Când declară că este dispus să primească condamnați, un stat poate însoți acceptarea de condiții care
trebuie să fie acceptate de Curte și să fie conforme dispozițiilor prezentului capitol.
c) Statul desemnat într-o cauză dată face cunoscut
prompt Curții dacă el acceptă sau nu desemnarea.
2.a) Statul înscărcinat cu executarea avizează Curtea
asupra oricărei circumstanțe, inclusiv asupra realizării
oricărei condiții convenite în aplicarea paragrafului 1, care
ar fi de natură să modifice sensibil condițiile sau durata
detenției. Curtea este avizată cu cel puțin 45 de zile
înainte de orice circumstanță de acest tip cunoscută sau
previzibilă. În acest termen statul însărcinat cu executarea
nu ia nici o măsură care ar putea fi contrară obligațiilor
sale în virtutea art. 110.
b) Dacă Curtea nu poate accepta schimbarea circumstanțelor vizate la lit. a), ea avizează statul înscărcinat cu
executarea și procedează conform art. 104 paragraful 1.
3. Când își exercită competența de desemnare conform
paragrafului a), Curtea ia în considerare:
a) principiul conform căruia statele părți trebuie să
împartă răspunderea executării pedepselor cu închisoarea,
conform principiilor repartizării echitabile enunțate în
Regulamentul de proceduri și de probe;
b) regulile convenționale ale dreptului internațional,
general acceptate, care guvernează tratamentul deținuților;
c) opiniile persoanei condamnate;
d) naționalitatea persoanei condamnate; și
e) orice altă circumstanță referitoare la crimă, la situația
persoanei condamnate sau la executarea efectivă a pedepsei, susceptibilă de a orienta alegerea statului însărcinat cu
executarea.
4. Dacă nici un stat nu este desemnat conform paragrafului 1, pedeapsa cu închisoarea este executată într-o
instituție penitenciară comunicată de statul gazdă, în
condițiile definite în acordul de sediu menționat la art. 3
paragraful 2. În acest caz cheltuielile aferente executării
pedepsei sunt în sarcina Curții.

ARTICOLUL 104
Modificarea desemnării statului însărcinat cu executarea

1. Curtea poate decide în orice moment să transfere un
condamnat într-o închisoare din alt stat.
2. Persoana condamnată de Curte poate în orice
moment să ceară acesteia transferul său în afara statului
însărcinat cu executarea.
ARTICOLUL 105
Executarea pedepsei

1. Sub rezerva condițiilor pe care eventual un stat le-a
formulat, potrivit art. 103 paragraful 1 lit b), pedeapsa cu
închisoarea este executorie pentru statele părți, care nu
pot în nici un caz să o modifice.
2. Curtea are singură dreptul de a se pronunța asupra
unei cereri de revizuire a deciziei sale asupra vinovăției
sau pedepsei. Statul însărcinat cu executarea nu împiedică
condamnatul să prezinte o asemenea cerere.
ARTICOLUL 106
Controlul executării pedepsei în condiții de detenție

1. Executarea unei pedepse cu închisoarea este supusă
controlului Curții. Ea este conformă regulilor convenționale
internaționale general acceptate în materie de tratament al
deținuților.
2. Condițiile de detenție sunt reglementate de legislația
statului însărcinat cu executarea. Ele sunt conforme regulilor convenționale internaționale general acceptate în materie de tratament al deținuților. Ele nu pot în nici un caz să
fie nici mai mult nici mai puțin favorabile decât cele pe
care statul însărcinat cu executarea le rezervă deținuților
condamnați pentru infracțiuni similare.
3. Comunicarea dintre condamnat și Curte este liberă și
confidențială.
ARTICOLUL 107
Transferul condamnatului care și-a executat pedeapsa

1. O dată pedeapsa executată o persoană care nu este
resortisant al statului însărcinat cu executarea poate fi
transferată, conform legislației statului însărcinat cu executarea, într-un alt stat care acceptă sau este ținut să îl primească sau într-un alt stat care acceptă să îl primească
ca răspuns la dorința pe care persoana a exprimat-o, de a
fi transferată în acest stat, în afară de cazul în care statul
însărcinat cu executarea nu autorizează această persoană
să rămână pe teritoriul său.
2. Cheltuielile aferente transferului condamnatului într-un
alt stat, în aplicarea paragrafului 1, sunt suportate de Curte
dacă nici un stat nu le preia în sarcina sa.
3. Sub rezerva dispozițiilor art. 108 statul de detenție
poate, de asemenea, în aplicarea legislației sale, să
extrădeze sau să transfere în orice alt mod persoana statului care a cerut extrădarea sau predarea sa în scopul
judecării sau executării unei pedepse.
ARTICOLUL 108
Limite în materie de urmăriri sau de condamnări pentru alte
infracțiuni

1. Condamnatul deținut de statul însărcinat cu executarea nu poate fi urmărit, condamnat sau extrădat către un
stat terț pentru un comportament anterior transferului său
în statul însărcinat cu executarea, în afară de cazul în
care Curtea nu a aprobat aceste urmăriri, această condamnare sau această extrădare la cererea statului însărcinat cu executarea.

MONITORUL OFICIAL AL ROMÂNIEI, PARTEA I, Nr. 211/28.III.2002
2. Curtea statuează asupra problemei după ce l-a
ascultat pe condamnat.
3. Paragraful 1 încetează să se aplice dacă condamnatul rămâne în mod voluntar peste 30 de zile pe teritoriul
statului însărcinat cu executarea după ispășirea totalității
pedepsei pronunțate de Curte sau dacă el revine pe teritoriul acestui stat după ce l-a părăsit.
ARTICOLUL 109
Executarea amenzilor și a măsurilor de confiscare

1. Statele părți fac să se execute pedepsele cu amenda
și măsurile de confiscare ordonate de Curte în baza
cap. VII, fără prejudicierea terților de bună-credință și conform procedurii prevăzute de legislația lor internă.
2. Când un stat parte nu este în măsură să dea efect
ordonanței de confiscare, el ia măsuri pentru recuperarea
valorii produsului, bunurilor sau activelor a căror confiscare
a fost ordonată de Curte, fără prejudicierea drepturilor
terților de bună-credință.
3. Bunurile sau produsul vânzării bunurilor imobiliare
sau, după caz, a altor bunuri, obținute de statele părți în
executarea unei hotărâri a Curții, sunt transferate Curții.
ARTICOLUL 110
Examinarea de Curte a problemei reducerii pedepsei

1. Statul însărcinat cu executarea nu poate elibera persoana deținută înaintea executării pedepsei pronunțate de
Curte.
2. Curtea are singură dreptul să decidă reducerea
pedepsei. Ea se pronunță după ce l-a ascultat pe
condamnat.
3. Când persoana a ispășit două treimi din pedeapsă
sau a executat 25 de ani de închisoare în cazul condamnării pe viață, Curtea reexaminează pedeapsa pentru a
stabili dacă este cazul să o reducă. Ea nu procedează la
această reexaminare înaintea acestui termen.
4. La reexaminarea prevăzută la paragraful 3 Curtea
poate reduce pedeapsa dacă constată că una sau mai
multe dintre condițiile următoare sunt îndeplinite:
a) persoana a manifestat, de la început și în mod continuu, voința de a coopera cu Curtea în anchetele și
urmăririle efectuate de aceasta;
b) persoana a facilitat spontan executarea deciziilor și
ordonanțelor Curții în alte cazuri, în special ajutându-o să
localizeze activele care fac obiectul deciziilor prin care se
dispune confiscarea lor, plata unei amenzi sau o reparație
și care pot fi folosite în favoarea victimelor; sau
c) alți factori prevăzuți în Regulamentul de procedură și
de probe atestă o schimbare de circumstanțe evidentă a
consecințelor apreciabile de natură să justifice reducerea
pedepsei.
5. Dacă la reexaminarea prevăzută la paragraful 3
Curtea stabilește că nu este cazul să fie redusă pedeapsa,
ea reexaminează în continuare problema reducerii pedepsei la intervalele prevăzute în Regulamentul de procedură
și de probe și aplicând criteriile enunțate în acesta.
ARTICOLUL 111
Evadarea

Dacă un condamnat evadează de la locul său de
detenție și părăsește statul însărcinat cu executarea pedepsei, acest stat poate, după consultarea Curții, să ceară statului în care se află condamnatul să îi fie predat în
aplicarea acordurilor bilaterale sau multilaterale în vigoare
sau să ceară Curții să solicite predarea acestei persoane,

29

conform cap. IX. Când Curtea solicită predarea unei persoane, ea poate să ceară ca această persoană să fie predată statului în care ea își ispășește pedeapsa sau altui
stat pe care îl desemnează.
CAPITOLUL XI
Adunarea statelor părți
ARTICOLUL 112
Adunarea statelor părți

1. Se constituie o Adunare a statelor părți la prezentul
statut.
Fiecare stat parte are în cadrul ei un reprezentant, care
poate fi asistat de supleanți și de consilier. Celelalte state
care au semnat statutul sau Actul final pot să participe cu
titlu de observatori.
2. Adunarea:
a) examinează și adoptă, dacă este cazul,
recomandările Comisiei pregătitoare;
b) dă președinției, procurorului și grefierului orientări
generale pentru administrarea Curții;
c) examinează rapoartele și activitățile biroului stabilit în
baza paragrafului 3 și ia măsurile cerute;
d) examinează și hotărăște bugetul Curții;
e) decide, dacă este cazul, conform art. 36, să modifice numărul judecătorilor;
f) examinează, conform art. 87 paragrafele 5 și 7, orice
problemă referitoare la necooperarea statelor;
g) se achită de orice altă funcție compatibilă cu dispozițiile prezentului statut și ale Regulamentului de procedură și de probe.
3.a) Adunarea statelor părți are un birou compus dintr-un
președinte, doi vicepreședinți și 18 membri aleși de ea pe
o perioadă de 3 ani.
b) Biroul are un caracter reprezentativ, ținând seama
îndeosebi de principiul repartizării geografice echitabile și
de necesitatea asigurării unei reprezentări adecvate principalelor sisteme juridice ale lumii.
c) Biroul se reunește ori de câte ori este necesar, dar
cel puțin o dată pe an. El ajută Adunarea statelor părți să
se achite de responsabilitățile sale.
4. Adunarea creează celelalte organe subsidiare pe care
le consideră necesare, îndeosebi un mecanism de control
independent care procedează la inspecții, evaluări și
anchete cu scopul administrării Curții cât mai eficace și
mai economic posibil.
5. Președintele Curții, procurorul și grefierul sau reprezentanții lor participă, după cum se convine, la reuniunile
Adunării statelor părți și ale biroului.
6. Adunarea statelor părți se reunește o dată pe an și,
când circumstanțele o cer, ea ține sesiuni extraordinare la
sediul Curții sau la sediul Organizației Națiunilor Unite. În
afară de cazul în care prezentul statut dispune altfel, sesiunile extraordinare sunt convocate de către birou fie din
oficiu, fie la cererea unei treimi a statelor părți.
7. Fiecare stat parte dispune de un vot. Adunarea statelor părți și biroul se străduiesc în măsura posibilităților să
adopte deciziile prin consens. În cazul în care consensul
nu este posibil și dacă prin statut nu se dispune altfel:
a) deciziile asupra chestiunilor de fond sunt luate cu
majoritatea de două treimi a celor prezenți și votanți,
majoritatea absolută a statelor părți constituind cvorumul
pentru vot;

30

MONITORUL OFICIAL AL ROMÂNIEI, PARTEA I, Nr. 211/28.III.2002

b) deciziile asupra chestiunilor de procedură sunt luate
cu majoritatea simplă a statelor părți prezente și participante la vot.
8. Un stat parte aflat în întârziere cu plata contribuției
sale la cheltuielile Curții nu poate participa la vot, nici în
adunare și nici în birou dacă suma arieratelor este egală
sau superioară contribuției pe care o datorează pentru
ultimii doi ani împliniți. Adunarea poate totuși autoriza acest
stat să participe la vot în Adunarea statelor părți și în
birou dacă ea constată că această lipsă este datorată unor
circumstanțe independente de voința acestuia.
9. Adunarea statelor părți adoptă propriul său regulament interior.
10. Limbile oficiale și limbile de lucru ale Adunării statelor părți sunt cele ale Adunării generale a Națiunilor Unite.
CAPITOLUL XII
Finanțare
ARTICOLUL 113
Regulamentul financiar și regulile de gestiune financiară

În afara unei dispoziții contrare exprese, toate problemele financiare care se referă la Curte și la reuniunile
Adunării statelor părți, inclusiv ale biroului și ale organelor
subsidiare ale acesteia, sunt reglementate de prezentul statut, Regulamentul financiar și de regulile de gestiune financiară adoptate de Adunarea statelor părți.
ARTICOLUL 114
Reglementarea cheltuielilor

Cheltuielile Curții și ale Adunării statelor părți, inclusiv
ale biroului și ale organelor subsidiare ale acesteia, sunt
reglementate prin preluări din resursele financiare ale Curții.
ARTICOLUL 115
Resurse financiare ale Curții și ale Adunării statelor părți

Cheltuielile Curții și ale Adunării statelor părți, inclusiv
ale biroului și organelor subsidiare ale acesteia, înscrise în
bugetul hotărât de Adunarea statelor părți, sunt finanțate
din următoarele surse:
a) contribuțiile statelor părți;
b) resursele financiare furnizate de Organizația Națiunilor
Unite, sub rezerva aprobării date de adunarea generală
îndeosebi în cazul cheltuielilor legate de sesizarea Curții de
către Consiliul de Securitate.
ARTICOLUL 116
Contribuții voluntare

Fără a se aduce atingere art. 115, Curtea poate primi
și utiliza cu titlu de resurse financiare suplimentare contribuțiile voluntare ale guvernelor, organizațiilor internaționale,
particularilor, întreprinderilor și ale altor organisme, potrivit
criteriilor stabilite în materie de Adunarea statelor părți.
ARTICOLUL 117
Calculul contribuțiilor

Contribuțiile statelor părți sunt calculate după un
barem de cote-părți convenit, bazat pe baremul adoptat
de Organizația Națiunilor Unite pentru bugetul său ordinar și adaptat conform principiilor pe care acest barem
este fondat.

ARTICOLUL 118
Verificarea anuală a conturilor

Rapoartele, documentele și conturile Curții, inclusiv
situațiile sale financiare anuale, sunt verificate în fiecare an
de un controlor independent.
CAPITOLUL XIII
Clauze finale
ARTICOLUL 119
Reglementarea diferendelor

1. Orice diferend referitor la funcțiile judiciare ale Curții
este reglementat prin decizie a Curții.
2. Orice alt diferend între două sau mai multe state
părți privind interpretarea sau aplicarea prezentului statut,
care nu este rezolvat pe cale de negocieri în 3 luni de la
începerea acestuia, este trimis Adunării statelor părți.
Adunarea statelor părți poate încerca să rezolve ea însăși
diferendul sau să facă recomandări asupra altor mijloace
de a-l reglementa, inclusiv trimiterea la Curtea Internațională
de Justiție, în conformitate cu statutul acesteia.
ARTICOLUL 120
Rezerve

Prezentul statut nu admite nici o rezervă.
ARTICOLUL 121
Amendamente

1. La expirarea unei perioade de 7 ani începând de la
data intrării în vigoare a prezentului statut, orice stat parte
poate propune amendamente la acesta. Textul propunerii
de amendament este supus secretarului general al
Organizației Națiunilor Unite, care îl comunică fără întârziere statelor părți.
2. În cel puțin 3 luni de la data acestei comunicări
Adunarea statelor părți, la reuniunea următoare, decide cu
majoritatea membrilor săi prezenți și votanți să se sesizeze
sau nu de această propunere. Adunarea statelor părți poate
examina ea însăși această propunere sau să convoace o
conferință de revizuire dacă problema ridicată o justifică.
3. Adoptarea unui amendament la o reuniune a Adunării
statelor părți sau la o conferință de revizuire cere, dacă nu
este posibil să se ajungă la consens, majoritatea de două
treimi a statelor părți.
4. Sub rezerva dispozițiilor paragrafului 5, un amendament intră în vigoare față de toate statele părți la un an
după ce șapte optimi dintre ele au depus instrumentele lor
de ratificare sau de acceptare pe lângă secretarul general
al Organizației Națiunilor Unite.
5. Un amendament la art. 5, 6, 7 și 8 din prezentul
statut intră în vigoare față de Statele Părți care l-au acceptat după un an de la depunerea instrumentelor lor de ratificare sau de acceptare. Curtea nu își exercită competența
în raport cu o crimă care face obiectul acestui amendament când această crimă a fost comisă de un resortisant
al unui stat parte care nu a acceptat amendamentul pe
teritoriul acestui stat.
6. Dacă un amendament a fost acceptat de șapte
optimi dintre statele părți conform paragrafului 4, orice stat
parte care nu l-a acceptat poate să să retragă din statut
cu efect imediat, în pofida prevederilor art. 127 paragraful 1,
dar sub rezerva art. 127 paragraful 2, notificând retragerea
sa în cel puțin un an după intrarea în vigoare a acestui
amendament.

MONITORUL OFICIAL AL ROMÂNIEI, PARTEA I, Nr. 211/28.III.2002
7. Secretarul general al Organizației Națiunilor Unite
comunică tuturor statelor părți amendamentele adoptate în
cadrul unei reuniuni a Adunării statelor părți sau ale unei
conferințe de revizuire.
ARTICOLUL 122
Amendamente la dispozițiile cu caracter instituțional

1. Oricare stat parte poate propune, în pofida prevederilor art. 121 paragraful 1, amendamente la dispozițiile cu
caracter exclusiv instituțional ale prezentului statut, și
anume art. 35, 36 paragrafele 8 și 9, art. 37, 38, 39 paragrafele 1 (primele două fraze), 2 și 4, art. 42 paragrafele 4—9, art. 43 paragrafele 2 și 3, art. 44, 46, 47 și 49.
Textul oricărui amendament propus este supus secretarului
general al Organizației Națiunilor Unite sau oricărei alte
persoane desemnate de Adunarea statelor părți, care îl
comunică fără întârziere tuturor statelor părți și celorlalți
participanți la adunare.
2. Amendamentele la care se referă prezentul articol,
pentru care nu este posibil să se ajungă la un consens,
sunt adoptate de Adunarea statelor părți sau de o conferință de revizuire cu majoritatea de două treimi a statelor
părți. Ele intră în vigoare față de toate statele părți după
6 luni de la adoptarea lor de adunare sau de conferința
de revizuire.
ARTICOLUL 123
Revizuirea statutului

1. La 7 ani după intrarea în vigoare a prezentului statut, secretarul general al Organizației Națiunilor Unite va
convoca o conferință de revizuire cu scopul de a examina
orice amendament la prezentul statut. Examinarea va putea
să se refere mai ales, dar nu în mod exclusiv, la lista crimelor prevăzută la art. 5. Conferința va fi deschisă participanților la Adunarea statelor părți în aceleași condiții.
2. În orice moment în continuare, la cererea unui stat
parte și în scopurile enunțate la paragraful 1, secretarul
general al Organizației Națiunilor Unite, cu aprobarea majorității statelor părți, va convoca o conferință de revizuire.
3. Adoptarea și intrarea în vigoare a oricărui amendament la prezentul statut, examinat de o conferință de
revizuire, sunt reglementate de dispozițiile art. 121 paragrafele 3—7.
ARTICOLUL 124
Dispoziții tranzitorii

Cu toate dispozițiile art. 12 paragraful 1, un stat care
devine parte la prezentul statut poate declara că, pentru o
perioadă de 7 ani de la intrarea în vigoare a statutului în
ceea ce îl privește, el nu acceptă competența Curții în privința categoriei de crime prevăzute la art. 8, când se presupune că o crimă a fost comisă pe teritoriul său de
cetățenii săi. El poate în orice moment să își retragă
această declarație. Dispozițiile prezentului articol vor fi
reexaminate la conferința de revizuire convocată conform
art. 123 paragraful 1.

31

ARTICOLUL 125
Semnare, ratificare, acceptare, aprobare sau aderare

1. Prezentul statut este deschis spre semnare tuturor
statelor la 17 iulie 1998, la sediul Organizației Națiunilor
Unite pentru alimentație și agricultură, din Roma. El
rămâne deschis pentru semnare până la 17 octombrie
1998 la Ministerul Afacerilor Externe al Italiei, la Roma, iar
după această dată, până la 31 decembrie 2000, la sediul
Organizației Națiunilor Unite de la New York.
2. Prezentul statut este supus ratificării, acceptării sau
aprobării statelor semnatare. Instrumentele de ratificare,
acceptare sau aprobare vor fi depuse pe lângă secretarul
general al Organizației Națiunilor Unite.
3. Prezentul statut este deschis aderării tuturor statelor.
Instrumentele de aderare vor fi depuse pe lângă secretarul
general al Organizației Națiunilor Unite.
ARTICOLUL 126
Intrarea în vigoare

1. Prezentul statut va intra în vigoare în prima zi a lunii
care urmează celei de-a șaizecea zi după data depunerii
celui de-al șaizecilea instrument de ratificare, acceptare,
aprobare sau aderare pe lângă secretarul general al
Organizației Națiunilor Unite.
2. Față de fiecare stat care ratifică, acceptă sau
aprobă prezentul statut sau aderă la acesta după depunerea celui de-al șaizecilea instrument de ratificare, acceptare, aprobare sau aderare, statutul intră în vigoare în
prima zi a lunii care urmează celei de-a șaizecea zi după
depunerea de către acest stat a instrumentului său de
ratificare, acceptare, aprobare sau aderare.
ARTICOLUL 127
Retragere

1. Orice stat parte poate, pe cale de notificare scrisă
adresată secretarului general al Organizației Națiunilor
Unite, să se retragă de la prezentul statut. Retragerea are
efect după un an de la data la care notificarea a fost primită, dacă aceasta nu prevede o dată ulterioară.
2. Retragerea nu scutește statul de obligațiile puse în
sarcina sa de prezentul statut atunci când el era parte la
acesta, inclusiv de obligațiile financiare aferente, și nu afectează nici cooperarea stabilită cu Curtea cu ocazia anchetelor și procedurilor penale față de care statul avea
obligația de a coopera înainte de data la care retragerea a
avut efect. Retragerea nu afectează cu nimic urmărirea
examinării cauzelor cu care Curtea era deja sesizată
înainte de data la care urmărirea avea efect.
ARTICOLUL 128
Texte de referință

Originalul prezentului statut, ale cărui texte în engleză,
arabă, chineză, spaniolă, franceză și rusă au aceeași
valoare, va fi depus pe lângă secretarul general al
Organizației Națiunilor Unite, care va remite copie certificată pentru conformitate tuturor statelor.
Drept care subsemnații, legal împuterniciți de guvernul
respectiv, am semnat prezentul statut.
Întocmit la Roma la 17 iulie 1998.

32

MONITORUL OFICIAL AL ROMÂNIEI, PARTEA I, Nr. 211/28.III.2002

DECRETE
PREȘEDINTELE ROMÂNIEI

DECRET
privind promulgarea Legii
pentru ratificarea Statutului Curții Penale Internaționale,
adoptat la Roma la 17 iulie 1998
În temeiul prevederilor art. 77 alin. (1) și ale art. 99 alin. (1) din
Constituția României,
Președintele României

d e c r e t e a z ă:

Articol unic. — Se promulgă Legea pentru ratificarea Statutului Curții
Penale Internaționale, adoptat la Roma la 17 iulie 1998, și se dispune publicarea acestei legi în Monitorul Oficial al României, Partea I.
PREȘEDINTELE ROMÂNIEI

ION ILIESCU
București, 12 martie 2002.
Nr. 193.

EDITOR: PARLAMENTUL ROMÂNIEI — CAMERA DEPUTAÞILOR
Regia Autonomă îMonitorul Oficial“, str. Izvor nr. 2–4, Palatul Parlamentului, sectorul 5, București,
cont nr. 2511.1—12.1/ROL Banca Comercială Română — S.A. — Sucursala îUnirea“ București
și nr. 5069427282 Trezoreria sector 5, București (alocat numai persoanelor juridice bugetare).
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 411.97.54, tel./fax 410.77.36.
Tiparul : Regia Autonomă îMonitorul Oficial“, tel. 490.65.52, 335.01.11/2178 și 402.21.78,
E-mail: ramomrk@bx.logicnet.ro, Internet: www.monitoruloficial.ro
Monitorul Oficial al României, Partea I, nr. 211/28.III.2002 conține 32 de pagini.

Prețul de vânzare 17.000 lei

ISSN 1453—4495

