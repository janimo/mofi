Anul 172 (XVI) — Nr. 872

PARTEA

I

LEGI, DECRETE, HOTĂRÂRI ȘI ALTE ACTE

Vineri, 24 septembrrie 2004

SUMAR

Nr.

Pagina

HOTĂRÂRI ALE GUVERNULUI ROMÂNIEI
1.437. — Hotărâre privind organizarea și metodologia de
funcționare a comisiei pentru protecția copilului.....
1.438. — Hotărâre pentru aprobarea regulamentelor-cadru
de organizare și funcționare a serviciilor de
prevenire a separării copilului de familia sa,

HOTĂRÂRI

ALE

Nr.

Pagina
precum și a celor de protecție specială a copilului
lipsit temporar sau definitiv de ocrotirea părinților
săi...............................................................................

1–9
1.439.

9–15

— Hotărâre privind serviciile specializate
destinate copilului care a săvârșit o faptă penală
și nu răspunde penal................................................

15–16

GUVERNULUI

ROMÂNIEI

GUVERNUL ROMÂNIEI

HOTĂRÂRE
privind organizarea și metodologia de funcționare a comisiei pentru protecția copilului
În temeiul art. 108 din Constituție, republicată, și al art. 104 alin. (2) din Legea nr. 272/2004 privind protecția și
promovarea drepturilor copilului,
Guvernul României adoptă prezenta hotărâre.
Art. 1. — Comisia pentru protecția copilului, denumită în
continuare Comisia, prevăzută la art. 104 din Legea
nr. 272/2004 privind protecția și promovarea drepturilor
copilului, este organul de specialitate, fără personalitate
juridică, al consiliului județean, respectiv al consiliului local
al sectorului municipiului București, cu activitate decizională
în materia protecției și promovării drepturilor copilului.
Art. 2. — (1) Comisia are următoarele atribuții principale:
a) stabilește încadrarea copiilor cu dizabilități într-un
grad de handicap și, după caz, orientarea școlară a
acestora;
b) stabilește măsurile de protecție specială a copiilor, în
condițiile legii;
c) reevaluează periodic hotărârile privind măsurile de
protecție, precum și încadrarea în grad de handicap și

orientarea școlară a copiilor, pe baza sesizării direcției
generale de asistență socială și protecția copilului, denumită
în continuare Direcția;
d) revocă sau înlocuiește măsura stabilită, în condițiile
legii, dacă împrejurările care au determinat stabilirea
acesteia s-au modificat;
e) soluționează cererile privind eliberarea atestatului de
asistent maternal profesionist;
f) soluționează plângerile adresate de copii, în măsura
în care soluționarea acestora nu este stabilită de lege în
competența altor instituții;
g) promovează drepturile copilului în toate activitățile pe
care le întreprinde;
h) informează părinții cu privire la consecințele
plasamentului asupra raporturilor pe care le au cu copiii,

2

MONITORUL OFICIAL AL ROMÂNIEI, PARTEA I, Nr. 872/24.IX.2004

inclusiv drepturile și obligațiile pe care le au față de copil
pe durata măsurii plasamentului;
i) stabilește, în condițiile legii, cuantumul contribuției
lunare a părinților la întreținerea copilului pentru care s-a
decis plasamentul.
(2) Comisia îndeplinește orice alte atribuții prevăzute de
lege.
Art. 3. — (1) În exercitarea atribuțiilor ce îi revin
Comisia emite hotărâri.
(2) În exercitarea atribuțiilor privind încadrarea copiilor
cu dizabilități într-un grad de handicap și orientarea școlară
a acestora, Comisia eliberează certificate de încadrare a
copilului într-un grad de handicap și certificate de expertiză
și orientare școlară/profesională, conform modelelor
prevăzute în anexele nr. 1 și 2.
(3) Comisia eliberează certificatul de expertiză și
orientare școlară/profesională și pentru tânărul cu dizabilități
care a împlinit vârsta de 18 ani și care a depășit cu mai
mult de 3 ani vârsta corespunzătoare clasei de școlarizare.
Art. 4. — (1) Înființarea și componența Comisiei se
aprobă prin hotărâre a consiliului județean, respectiv prin
hotărâre a consiliului local al sectorului municipiului
București, la propunerea secretarului general al județului,
respectiv a secretarului sectorului municipiului București,
potrivit legii.
(2) Modificarea componenței Comisiei se aprobă în
condițiile prevăzute la alin. (1).
Art. 5. — (1) Comisia este alcătuită din 7 persoane și
are următoarea componență:
a) președinte — secretarul general al județului, respectiv
secretarul sectorului municipiului București;
b) vicepreședinte — directorul general al Direcției.
Acesta poate delega atribuțiile care îi revin directorului
general adjunct care coordonează activitățile de protecție a
drepturilor copilului;
c) 5 membri.
(2) Membrii Comisiei sunt:
a) un medic specialist pediatru, desemnat de direcția de
sănătate publică județeană, respectiv a municipiului
București;
b) un psihopedagog cu experiență în educația specială,
desemnat de inspectoratul școlar județean, respectiv al
municipiului București;
c) un reprezentant al inspectoratului teritorial de poliție;
d) reprezentantul direcției pentru dialog, familie și
solidaritate socială județene, respectiv a municipiului
București, cu atribuții în domeniul asistenței sociale;
e) un reprezentant al organismelor private acreditate,
propus de secretarul general al județului, respectiv al
sectorului municipiului București.
Art. 6. — (1) Nu pot fi membri în Comisie specialiștii
care realizează evaluarea complexă a copilului și nici
reprezentanții organismelor private care nu mai sunt
acreditate, în condițiile legii.
(2) Membrii Comisiei reprezintă instituțiile care i-au
desemnat și au obligația ca, în toate deciziile care se iau,
să urmărească exclusiv interesul superior al copilului.
Art. 7. — (1) Comisia se întrunește bilunar în ședințe
ordinare și ori de câte ori este necesar în ședințe
extraordinare.

(2) Comisia este legal constituită în prezența majorității
membrilor săi.
(3) Convocarea ședințelor se face de către președinte,
iar în absența acestuia, de către vicepreședinte.
Convocarea se face în scris cu cel puțin 3 zile înainte de
data ședinței și cuprinde în mod obligatoriu ordinea de zi a
acesteia.
(4) Prezența membrilor Comisiei la ședință este
obligatorie. În cazul în care un membru al Comisiei
absentează de la ședințe de două ori consecutiv, fără
motive temeinice, consiliul județean, respectiv consiliul local
al sectorului municipiului București, va fi cel care va
propune sancționarea celui în cauză. Punerea în aplicare a
sancțiunii se va face de către instituția din care face parte
cel sancționat.
Art. 8. — În vederea exercitării atribuțiilor ce îi revin
potrivit art. 104 alin. (2) din Legea nr. 272/2004, secretarul
general al județului, respectiv secretarul sectorului
municipiului București, are următoarele obligații:
a) solicită șefilor serviciilor publice deconcentrate ale
Ministerului Sănătății, Ministerului Educației și Cercetării,
Ministerului Administrației și Internelor și ale Ministerului
Muncii, Solidarității Sociale și Familiei să își desemneze
reprezentanți pentru a fi propuși ca membri ai Comisiei.
Pot fi membri ai Comisiei numai reprezentanții desemnați
care sunt specialiști angajați ai instituțiilor respective, cu
studii superioare în domeniul științelor socioumane, ale
căror integritate morală și experiență profesională oferă
garanții corespunzătoare pentru îndeplinirea atribuțiilor ce le
revin în cadrul Comisiei;
b) propune consiliului județean, respectiv consiliului local
al sectorului municipiului București, nominalizarea unui
membru al Comisiei dintre reprezentanții organismelor
private acreditate în condițiile legii, care desfășoară
activități în domeniul protecției și promovării drepturilor
copilului. Poate fi propus ca membru în Comisie numai
reprezentantul organismului privat care are studii superioare
socioumane și care nu desfășoară activități în cadrul
autorităților publice locale sau centrale. Reprezentarea
organismelor private acreditate va fi asigurată prin rotație
pentru o perioadă de un an;
c) întocmește proiectul de hotărâre privind înființarea și
componența Comisiei, pe care îl supune aprobării
consiliului județean, respectiv consiliului local al sectorului
municipiului București;
d) verifică și răspunde de îndeplinirea de către membrii
Comisiei a condițiilor prevăzute la lit. a) și b) și propune
consiliului județean, respectiv consiliului local al sectorului
municipiului București, modificarea componenței Comisiei în
cazul în care aceste condiții nu sunt îndeplinite.
Art. 9. — (1) Comisia competentă să soluționeze
cazurile privitoare la copiii care necesită o măsură de
protecție specială este cea în a cărei rază teritorială se
află domiciliul copilului.
(2) Comisia soluționează cazul în termen de cel mult
30 de zile de la data înregistrării de către Direcție a
sesizării cu privire la cauza respectivă.
(3) În fața Comisiei vor fi chemați părinții, copilul care a
împlinit vârsta de 10 ani, persoana, familia sau
reprezentantul organismului privat acreditat care dorește să

MONITORUL OFICIAL AL ROMÂNIEI, PARTEA I, Nr. 872/24.IX.2004
îi fie dat în plasament copilul, precum și orice persoane
care pot da relații în cauză.
(4) Măsurile de protecție specială a copilului se
stabilesc de către Comisie numai atunci când există
acordul părinților, precum și consimțământul copilului care
a împlinit vârsta de 14 ani, exprimate în fața membrilor
Comisiei.
(5) Ședințele Comisiei nu sunt publice. Comisia poate
admite să fie de față și alte persoane decât cele chemate,
dacă apreciază că prezența lor este utilă.
(6) Pentru soluționarea cazurilor este obligatorie
prezentarea proiectului planului individualizat de protecție și
a raportului referitor la ancheta psihosocială a copilului de
către specialistul Direcției care a instrumentat cauza.
Raportul va cuprinde date privind personalitatea, starea
fizică și mentală a copilului, antecedentele acestuia,
condițiile în care a fost crescut și în care a trăit, orice alte
date referitoare la creșterea și la educarea copilului, care
pot folosi Comisiei în soluționarea cauzei, propunerea unei
măsuri de protecție specială a copilului, precum și poziția
acestuia cu privire la măsura propusă.
(7) Dosarul copilului va cuprinde, de asemenea, planul
de servicii care a fost întocmit de serviciul public de
asistență socială, punctul de vedere al autorităților locale și
al structurilor comunitare consultative în legătură cu
necesitatea luării unei măsuri de protecție specială.
(8) În cazul copilului cu dizabilități, dosarul acestuia
include și raportul de evaluare complexă, precum și planul
de recuperare. Structura-cadru a planului de recuperare a
copilului cu dizabilități este prevăzută în anexa nr. 3.
Art. 10. — (1) Hotărârea Comisiei este executorie.
(2) Hotărârea se comunică părinților, persoanei sau
familiei, asistentului maternal ori serviciului de tip rezidențial
căruia i-a fost dat în plasament copilul, copilului care a
împlinit vârsta de 10 ani, direcției pentru dialog, familie și
solidaritate socială județene, respectiv a municipiului
București, Direcției ori, după caz, organismului privat
acreditat, primăriei unității administrativ-teritoriale în a cărei
rază domiciliază părinții, precum și organelor financiare
competente, dacă s-a stabilit plata unei contribuții în
sarcina părinților.
(3) Hotărârile Comisiei pot fi atacate la tribunalul de la
domiciliul copilului, cauzele supuse judecării fiind soluționate
potrivit regulilor speciale de procedură prevăzute de Legea
nr. 272/2004.
Art. 11. — (1) Comisia poate hotărî plasamentul
copilului în altă unitate administrativ-teritorială decât cea în
care funcționează Comisia, dacă interesul superior al
copilului o impune, cu avizul favorabil al Comisiei din
unitatea administrativ-teritorială respectivă.
(2) În situația prevăzută la alin. (1), Comisia competentă
să ia hotărârea prezintă Comisiei al cărei aviz este cerut
toate informațiile pertinente pe care le deține, referitoare la
soluționarea cazului, precum și motivul care impune luarea
hotărârii propuse.
(3) Comisia al cărei aviz este cerut este obligată să
comunice celeilalte Comisii hotărârea privind eliberarea
avizului, în termen de 15 zile de la primirea solicitării și a
informațiilor prevăzute la alin. (2). Respingerea solicitării de
eliberare a avizului poate fi întemeiată numai pe protejarea
interesului superior al copilului.

3

(4) În cazul nerespectării termenului prevăzut la alin. (3),
avizul favorabil al Comisiei este prezumat.
(5) În situația înlocuirii plasamentului dispus la o
persoană sau familie, la un asistent maternal ori serviciu
de tip rezidențial, care are domiciliul sau, după caz, sediul
pe altă rază administrativ-teritorială decât cea în care
funcționează Comisia care a stabilit inițial plasamentul
copilului, competența înlocuirii măsurii revine acestei
Comisii.
(6) În situația prevăzută la alin. (5), înlocuirea se
dispune la sesizarea Direcției în a cărei rază teritorială are
domiciliul sau sediul persoana fizică ori juridică ce are în
plasament copilul și care are obligația monitorizării acestei
măsuri.
Art. 12. — (1) Lucrările de secretariat ale Comisiei sunt
asigurate de un secretariat care funcționează în cadrul
Direcției din unitatea administrativ-teritorială respectivă.
(2) Secretariatul Comisiei este condus de secretarul
acesteia, numit prin dispoziție a directorului general al
Direcției.
Art. 13. — (1) Secretariatul Comisiei este obligat să
înregistreze cererile adresate de către copii în legătură cu
procedurile în fața Comisiei și să le aducă la cunoștință
modul în care au fost soluționate.
(2) Cererea unui copil, care nu a împlinit vârsta de
10 ani, de a fi ascultat nu poate fi refuzată de către
Comisie decât motivat.
Art. 14. — (1) Convocarea persoanelor chemate în fața
Comisiei pentru soluționarea cazurilor privind copiii se face
de către secretarul Comisiei.
(2) Convocarea se face în scris și se comunică
persoanei interesate prin scrisoare recomandată, cu
confirmare de primire, transmisă cu cel puțin 5 zile înainte
de data ședinței, însoțită de procesul-verbal de îndeplinire
a procedurii de convocare. În situații excepționale,
convocarea se poate face și telefonic.
(3) În cazul în care procedura de convocare prevăzută
la alin. (2) nu poate fi îndeplinită, convocarea se poate
face prin afișare la sediul Comisiei, precum și la sediul
primăriei unității administrativ-teritoriale pe teritoriul căreia
se află ultimul domiciliu cunoscut al persoanei interesate,
cu cel puțin 3 zile înainte de data ședinței. În acest caz
secretarul Comisiei întocmește procesul-verbal de
îndeplinire a procedurii de convocare prin afișare, care va
fi semnat și de reprezentantul primăriei la care se afișează
convocarea.
(4) Confirmările de primire a scrisorilor recomandate,
precum și procesele-verbale de îndeplinire a procedurii de
convocare se înregistrează într-un registru special de
evidență a convocărilor de către secretarul Comisiei.
(5) Viciul procedural privind neîndeplinirea procedurii de
convocare se acoperă în cazul prezentării persoanei
interesate în fața Comisiei la data ședinței. În acest caz
prezentarea persoanei interesate se consemnează în
procesul-verbal al ședinței și se înregistrează de către
secretarul Comisiei în registrul special de evidență a
convocărilor, cu mențiunea îprezentat în fața Comisiei“.
Art. 15. — (1) Ședințele Comisiei au loc în spații
special amenajate, care să asigure confidențialitatea datelor
și a informațiilor referitoare la copil, care sunt prezentate
Comisiei, respectarea demnității clienților care se prezintă

4

MONITORUL OFICIAL AL ROMÂNIEI, PARTEA I, Nr. 872/24.IX.2004

în fața Comisiei, precum și a confidențialității dezbaterilor
membrilor Comisiei.
(2) Amenajarea spațiilor, inclusiv a sălilor de așteptare
aferente, se asigură de către Direcție.
Art. 16. — (1) Ședințele Comisiei sunt conduse de către
președintele acesteia, iar în absența sa, de vicepreședinte.
La ședințe participă în mod obligatoriu secretarul Comisiei,
fără drept de vot. Pot participa la ședințele Comisiei și alte
persoane invitate de președinte, de vicepreședinte sau de
unul dintre membrii Comisiei, cu acordul membrilor
acesteia.
(2) În timpul ședinței Comisiei soluționarea cazului
privind copilul cuprinde următoarele etape:
a) prezentarea de către secretarul Comisiei a datelor de
identitate ale copilului și ale persoanelor chemate în fața
Comisiei pentru soluționarea cazului, precum și a situației
privind convocările acestora, pe baza documentelor
prevăzute la art. 14 alin. (4) și a registrului special de
evidență a convocărilor;
b) prezentarea raportului de evaluare inițială privind
situația copilului, a propunerii motivate referitoare la
stabilirea unei măsuri de protecție a copilului. Prezentarea
acestor date și informații se face de către specialistul sau,
după caz, de către specialiștii Direcției care a instrumentat
cazul, care vor furniza Comisiei orice informații
suplimentare solicitate de membrii acesteia;
c) menționarea obligatorie în cadrul raportului prevăzut
la lit. b) a opiniei copilului față de măsura propusă,
incluzând date referitoare la vârsta copilului, gradul de
maturitate și capacitatea acestuia de a-și forma și exprima
o opinie.
(3) În cazul copilului cu dizabilități care necesită
încadrare într-un grad de handicap și, după caz, orientare
școlară/profesională, se procedează la prezentarea
raportului de evaluare complexă, a planului de reabilitare și
a propunerii privind încadrarea copilului într-un grad de
handicap și, respectiv, orientarea școlară/profesională a
acestuia.
(4) Persoanele chemate în fața Comisiei pentru
soluționarea cazului sunt audiate de Comisie separat, în
următoarea ordine: copilul care a împlinit vârsta de 10 ani,
părinții/reprezentantul legal, persoana, familia sau
reprezentantul organismului privat acreditat care dorește să
îi fie dat în plasament copilul, celelalte persoane chemate
în fața Comisiei pentru a da relații necesare soluționării
cazului; după audierea separată a acestor persoane,
Comisia poate proceda la o nouă audiere comună a două
sau mai multe dintre acestea. Copilului care a împlinit
vârsta de 10 ani i se comunică de către președintele
Comisiei măsura propusă pentru protecția sa, consecințele
pe care stabilirea acestei măsuri le va avea și i se asigură
dreptul de a-și exprima în mod liber opinia cu privire la
măsura de protecție propusă.
(5) În cazul copilului cu dizabilități care necesită
încadrare într-un grad de handicap și, după caz, orientare
școlară/profesională, prezența și audierea copilului au loc
numai la solicitarea expresă a Comisiei.
(6) În cadrul dezbaterilor membrii Comisiei pot face,
motivat, noi propuneri pentru soluționarea cazului, care vor
fi supuse spre aprobare Comisiei prin vot majoritar;
formularea de noi propuneri în cazul încadrării copilului cu

dizabilități într-un grad de handicap și, după caz, al
orientării școlare/profesionale a acestuia se face prin
utilizarea acelorași norme metodologice referitoare la
aplicarea criteriilor de încadrare într-un grad de handicap
sau orientare școlară/profesională.
(7) Membrii Comisiei care se abțin sau care votează
împotrivă au obligația să își motiveze votul exprimat.
Art. 17. — (1) Audierile și dezbaterile ce au loc în
ședințele Comisiei, hotărârile adoptate de ea, precum și
modul în care acestea au fost adoptate se consemnează
de secretarul Comisiei în procesul-verbal al ședinței, care
se semnează de către președinte, vicepreședinți, precum și
de membrii prezenți și se contrasemnează de către
secretarul Comisiei.
(2) Procesele-verbale ale ședințelor Comisiei se
consemnează în registrul special de procese-verbale, ale
cărui pagini sunt numerotate și poartă ștampila Comisiei,
precum și semnătura secretarului Comisiei.
Art. 18. — (1) Hotărârile Comisiei se iau cu majoritatea
voturilor membrilor ei. Acestea se redactează de către
secretarul Comisiei, potrivit procesului-verbal al ședinței în
care au fost adoptate, în termen de 3 zile de la data ținerii
ședinței. Hotărârea Comisiei va cuprinde în mod obligatoriu
numele, prenumele și codul numeric personal ale
persoanelor care au luat în plasament copilul, seria și
numărul livretului de familie al acestora, precum și numele,
prenumele și codul numeric personal ale copilului.
(2) Certificatul de încadrare a copilului într-un grad de
handicap, certificatul de expertiză și orientare
școlară/profesională și, după caz, planul de reabilitare a
copilului cu dizabilități constituie anexe ale hotărârii
Comisiei și fac parte integrantă din aceasta.
(3) În cazul în care, în urma reevaluărilor efectuate de
Comisie, aceasta hotărăște menținerea măsurii stabilite,
redactarea unei noi hotărâri nu este necesară. Hotărârea
Comisiei de menținere a măsurii stabilite se consemnează
în procesul-verbal de ședință, precum și în dosarul
copilului.
(4) Hotărârile redactate potrivit alin. (1) se semnează de
președintele Comisiei sau de vicepreședinte, se
contrasemnează de secretarul Comisiei și se înregistrează
într-un registru special de evidență a hotărârilor; hotărârile
privind încadrarea într-un grad de handicap și orientarea
școlară/profesională se înregistrează într-un registru separat
de evidență.
(5) Hotărârile Comisiei se comunică persoanelor
interesate în termen de 5 zile de la data ținerii ședinței,
prin scrisoare recomandată, cu confirmare de primire.
(6) Actele emise de Comisie care nu necesită
adoptarea unei hotărâri se semnează de președintele
acesteia sau de vicepreședinte și se înregistrează în
registrul general de intrări-ieșiri al Comisiei.
Art. 19. — (1) Președintele, vicepreședintele și membrii
Comisiei răspund în fața consiliului județean, respectiv a
consiliului local al sectorului municipiului București, pentru
neîndeplinirea obligațiilor care le revin potrivit legii, precum
și pentru adoptarea unor hotărâri cu nerespectarea
dispozițiilor legale.

MONITORUL OFICIAL AL ROMÂNIEI, PARTEA I, Nr. 872/24.IX.2004
(2) În situațiile prevăzute la alin. (1) Autoritatea
Națională pentru Protecția Drepturilor Copilului poate
propune aplicarea următoarelor măsuri și sancțiuni:
a) solicitarea sancționării disciplinare a celui vinovat de
către conducerea instituției al cărei reprezentant este, în
condițiile legii;
b) revocarea calității de membru al Comisiei;
c) suportarea sumelor reprezentând drepturile încasate
necuvenit de către beneficiari în situația încadrării acestora
într-o categorie de persoane cu handicap.
(3) Măsurile prevăzute la alin. (2) lit. a) și b) se aplică
prin dispoziție a președintelui consiliului județean, respectiv
a primarului sectorului municipiului București. Măsura
prevăzută la alin. (2) lit. c) se aplică prin hotărâre a
consiliului județean, respectiv a consiliului local al sectorului
municipiului București.
Art. 20. — În cazul eliberării de certificate de încadrare
într-un grad de handicap care necesită protecție specială,
fără respectarea criteriilor medicale de încadrare a copilului
într-un grad de handicap, membrii Comisiei vor fi obligați,
în condițiile legii, la suportarea sumelor reprezentând
drepturile încasate necuvenit de către beneficiari.
Art. 21. — În vederea exercitării în mod corespunzător
a atribuțiilor ce revin Comisiei privind copilul cu dizabilități,
respectiv încadrarea într-un grad de handicap și orientarea
școlară/profesională, serviciul de evaluare complexă din
cadrul Direcției exercită următoarele atribuții:
a) identifică copiii cu dizabilități și dificultăți de învățare
și adaptare socioșcolară, care necesită încadrare într-un
grad de handicap și orientare școlară/profesională, în urma
solicitărilor directe, a referirilor din partea specialiștilor care
vin în contact cu copiii cu dizabilități și a sesizărilor din
oficiu;
b) verifică îndeplinirea condițiilor privind încadrarea
copilului într-un grad de handicap și orientarea
școlară/profesională a acestuia;
c) în situații excepționale, efectuează evaluarea
complexă a copilului sau componente ale acesteia la sediul
serviciului sau la domiciliul copilului;
d) întocmește raportul de evaluare complexă și planul de
recuperare a copilului cu dizabilități, prevăzut în anexa
nr. 3, și propune Comisiei încadrarea copilului într-un grad
de handicap și orientarea școlară/profesională; aceste
propuneri se fac în baza raportului de evaluare complexă și
prin aplicarea criteriilor de încadrare într-un grad de
handicap, respectiv a celor de orientare școlară/profesională;
e) întocmește, în condițiile legii, planul individualizat de
protecție pentru copilul cu dizabilități;
f) urmărește realizarea planului de recuperare a copilului
cu dizabilități, respectiv a planului individualizat de
protecție, aprobat de Comisie;
g) efectuează reevaluarea anuală a condițiilor privind
încadrarea copilului într-un grad de handicap, la cererea
părintelui sau a reprezentantului legal, formulată cu cel
puțin 30 de zile înainte de expirarea termenului de
valabilitate a certificatului. Cererea de reevaluare poate fi
formulată și înainte de expirarea acestui termen dacă s-au
schimbat condițiile pentru care s-a eliberat certificatul de
încadrare într-un grad de handicap. La cererea de
reevaluare se anexează documentele prevăzute de
legislația în vigoare;

5

h) comunică în scris părinților sau reprezentantului legal
data stabilită pentru reevaluare;
i) efectuează reevaluarea pe ciclu școlar a condițiilor
privind orientarea școlară/profesională a copiilor cu dizabilități,
la cererea părintelui sau a reprezentantului legal ori a
comisiei interne de evaluare continuă; cererea este formulată
cu cel puțin 30 de zile înainte de expirarea termenului de
valabilitate a certificatului sau în situația în care se constată
schimbarea condițiilor pentru care s-a eliberat certificatul de
expertiză și orientare școlară/profesională.
Art. 22. — (1) Serviciul de evaluare complexă a
copilului cuprinde în mod obligatoriu câte un specialist din
următoarele categorii profesionale:
a) medic pediatru;
b) psiholog;
c) psihopedagog;
d) asistent social;
e) neuropsihiatru sau, după caz, neurolog pentru copii
ori psihiatru pentru copii sau alt specialist, după caz.
(2) Condițiile de angajare a acestor specialiști sunt
următoarele:
a) studii superioare de lungă durată;
b) vechime în specialitate de cel puțin 3 ani; în cazul
medicilor se ia în considerare și vechimea ca medic
rezident în specialitatea respectivă.
Art. 23. — (1) Autoritatea Națională pentru Protecția
Drepturilor Copilului, Ministerul Sănătății și Autoritatea
Națională pentru Persoanele cu Handicap vor revizui
criteriile existente de încadrare a copilului într-un grad de
handicap, care vor fi aprobate prin ordin comun.
(2) Autoritatea Națională pentru Protecția Drepturilor
Copilului și Ministerul Educației și Cercetării vor revizui
criteriile de orientare școlară/profesională a copilului cu
dizabilități, care vor fi aprobate prin ordin comun.
(3) Ordinele prevăzute la alin. (1) și (2) se aprobă în
termen de 6 luni de la data intrării în vigoare a prezentei
hotărâri și se publică în Monitorul Oficial al României,
Partea I.
(4) Până la data intrării în vigoare a ordinelor prevăzute
la alin. (1) și (2), serviciul de evaluare complexă și
Comisia vor folosi criteriile și instrumentele utilizate la data
intrării în vigoare a prezentei hotărâri.
Art. 24. — (1) Urmărirea evoluției școlare a copilului cu
dizabilități în vederea reevaluării condițiilor privind
orientarea lui școlară se realizează de către comisiile
interne de evaluare continuă din cadrul unităților de
învățământ special, integrat și/sau incluziv.
(2) Comisiile prevăzute la alin. (1) au obligația să
sesizeze comisiile pentru protecția copilului cu cel puțin
30 de zile înainte de expirarea termenului de valabilitate a
certificatului de expertiză și orientare școlară/profesională
sau în situația în care se constată schimbarea condițiilor
pentru care s-a eliberat certificatul. O dată cu sesizarea
scrisă se trimit traseul educațional și raportul de reevaluare
a situației și progreselor școlare ale copilului.
Art. 25. — (1) Este interzisă înscrierea de către
conducerea unității de învățământ special a unui copil în
cadrul învățământului special, fără prezentarea, în prealabil,
a hotărârii Comisiei pentru protecția copilului cu privire la
orientarea școlară/profesională.

6

MONITORUL OFICIAL AL ROMÂNIEI, PARTEA I, Nr. 872/24.IX.2004

(2) Nerespectarea prevederilor alin. (1) sau
nerespectarea hotărârii Comisiei cu privire la orientarea
școlară/profesională a copilului atrage sancționarea
disciplinară, în condițiile legii, a persoanei vinovate.
Art. 26. — Consiliile județene, respectiv consiliile locale
ale sectoarelor municipiului București, au obligația de a
asigura participarea la cursurile de formare inițială și
continuă a președintelui, vicepreședintelui și membrilor
Comisiei, cursuri care se organizează de Autoritatea
Națională pentru Protecția Drepturilor Copilului.
Art. 27. — Acțiunile în justiție, precum și celelalte
operațiuni, inclusiv solicitarea eliberării de documente,

întreprinse de către Comisie în realizarea atribuțiilor
prevăzute de lege, sunt scutite de orice fel de taxe,
precum și de timbru judiciar.
Art. 28. — Anexele nr. 1—3 fac parte integrantă din
prezenta hotărâre.
Art. 29. — Pe data intrării în vigoare a prezentei
hotărâri se abrogă Hotărârea Guvernului nr. 1.205/2001
privind aprobarea Metodologiei de funcționare a comisiei
pentru protecția copilului, publicată în Monitorul Oficial al
României, Partea I, nr. 774 din 4 decembrie 2001, precum
și orice alte dispoziții contrare.
Art. 30. — Prezenta hotărâre intră în vigoare la data de
1 ianuarie 2005.

PRIM-MINISTRU

ADRIAN NĂSTASE
Contrasemnează:
Ministrul muncii, solidarității sociale și familiei,
Dan Mircea Popescu
Ministru de stat, ministrul administrației și internelor,
Marian Florian Săniuță
Ministrul delegat pentru administrația publică,
Gheorghe Emacu
Ministrul educației și cercetării,
Alexandru Athanasiu
Ministrul sănătății,
Ovidiu Brînzan
Ministrul finanțelor publice,
Mihai Nicolae Tănăsescu
p. Secretarul de stat al Autorității Naționale
pentru Protecția Copilului și Adopție,
Vali Sonia Botezatu
București, 2 septembrie 2004.
Nr. 1.437.
ANEXA Nr. 1

Consiliul Județean ................/Consiliul Local al Sectorului ..... București
Comisia pentru protecția copilului
Nr. .............../......................
CERTIFICAT

de încadrare a copilului într-un grad de handicap
Copilul .........................., fiul/fiica lui .................... și al/a lui .................., născut la data de
.................. în localitatea ..................., județul ..........................., domiciliat în .................................,
str. ............... nr. ......, bl. ..........., sc. .........., et. ........., ap. .........., județul/sectorul ...............,
posesor al BI/CI seria ............ nr. ............., CNP ........................., se încadrează în gradul de
handicap ..........................., conform raportului de evaluare complexă nr./data ......................, eliberat
de ..........................., cu recomandările prevăzute în planul de recuperare a copilului cu
dizabilități/planul individualizat de protecție prevăzut în anexă.
Prezentul certificat este valabil 6/12 luni de la data eliberării.
Prezentul certificat s-a întocmit în .......... exemplare.
Președinte,
........................

Membri,
........................
........................

Șeful serviciului de evaluare complexă,
........................
Secretar,
........................

7

MONITORUL OFICIAL AL ROMÂNIEI, PARTEA I, Nr. 872/24.IX.2004
ANEXA Nr. 2

Consiliul Județean …………/Consiliul Local al Sectorului .......… București
Comisia pentru protecția copilului
Nr. ……......…/……....…
CERTIFICAT

de expertiză și orientare școlară/profesională
Copilul/Elevul …………………...................................................................................……..…………,
mama ……..................................................………, tata ……...........................................…….............…,
născut la data de ……….............................…… în localitatea …………....................…..........………,
județul ………...................................……, domiciliat în ………….............................…….............………,
str. …………………...................… nr. ……, bl. ….., sc. .....…, et. ......…, ap. …........,
județul/sectorul ….............……………, posesor al B.I./C.I. seria …… nr. ……………, CNP ……....…,
având:
a) tipul de deficiență/handicap ………......................................................…………………………
b) gradul/nivelul de deficiență ………….....................................................………………………,
este orientat/reorientat pentru:
— unitate de învățământ special …………................................................………………………
— grupă/clasă specială în unitate obișnuită de învățământ ………………………......…………
— școală (grădiniță) obișnuită (integrare, menținere, reintegrare/reorientare) — cu sau fără
structuri/servicii de sprijin (se precizează care, dacă se recomandă) …………………………………
…………………......................................................................................................................………………
— meseria/meseriile (la școala profesională) …………....................................................…………
— școlarizare în regim de zi, școlarizare în regim de internat (săptămânal sau trimestrial)
…………………..................................................................................................................………………
— alte situații …………………………….............................................................................……,
conform raportului de evaluare complexă nr./data …………………………............................………,
eliberat de ……....................................................................................................………….............………,
cu recomandările prevăzute în planul de recuperare a copilului cu dizabilități/planul individualizat
de protecție prevăzut în anexă.
Prezentul certificat este valabil până la data de …………… .
Prezentul certificat s-a întocmit în ……… exemplare.
Președinte,
........................

Membri,
........................
........................

Șeful serviciului de evaluare complexă,
........................
Secretar,
........................
ANEXA Nr. 3

Județul/Sectorul …………………………………
Direcția generală de asistență socială și protecția copilului
STRUCTURA-CADRU

a planului de recuperare a copilului cu dizabilități
Numele și prenumele copilului ………………………………..............................................….......
CNP ………………………….......................................................................................................…
Mama ……………...............………… Tata …….....................................………..............…………
Reprezentantul legal al copilului …………………......................................................………………
Domiciliul …………………………………………...................................................……………………
................................................................................................................................................................
Data realizării/revizuirii planului de recuperare ………………………………..........…………………
Dosar nr. ……..................................................................................................................…………
Motivul întocmirii/revizuirii planului de recuperare …………………..........…………………………
................................................................................................................................................................
Manager de caz/Responsabil de caz ……………………………………………………………………
................................................................................................................................................................
Membrii echipei și instituția din care provin …………….................................................………
………………………………………………………………………………………………………………………
………………………………………………………………………………………...............................................
.......................................................................................................................................................................
.......................................................................................................................................................................
.......................................................................................................................................................................
..................................................................................................................................................................

8

MONITORUL OFICIAL AL ROMÂNIEI, PARTEA I, Nr. 872/24.IX.2004
Prestații
Tipul

Cuantumul

Autoritatea locală/
Organizația responsabilă

Data
de începere

Perioada
de acordare

Servicii

Tipul

Protecția copilului

Educație formală
și nonformală/
informală

Sănătate

Recuperare

Altele

Instituția
responsabilă

Obiective
generale

Data
de începere

Perioada
de desfășurare

Responsabil
de caz/
Persoana
responsabilă

9

MONITORUL OFICIAL AL ROMÂNIEI, PARTEA I, Nr. 872/24.IX.2004
Intervenții

Tipul

Instituția
responsabilă

Obiective
generale

Data
de începere

Perioada
de desfășurare

Responsabil
de caz/
Persoana
responsabilă

Manager de caz,
…………………............…
Membrii echipei,
…………………............…
…………………............…
Șef serviciu,
…………………………
Directorul instituției responsabile
(când managerul de caz este de la organismul privat autorizat),
………………………
sau
Responsabil de caz,
…………………………
Membrii echipei,
………………………
………………………
Șef serviciu,
…………………
Manager de caz,
………………………
Directorul instituției responsabile
(când managerul de caz este de la organismul privat autorizat),
………………………

GUVERNUL ROMÂNIEI

HOTĂRÂRE
pentru aprobarea regulamentelor-cadru de organizare și funcționare a serviciilor de prevenire
a separării copilului de familia sa, precum și a celor de protecție specială a copilului
lipsit temporar sau definitiv de ocrotirea părinților săi
În temeiul art. 108 din Constituție, republicată, și al art. 107 alin. (2) din Legea nr. 272/2004 privind protecția și
promovarea drepturilor copilului,
Guvernul României adoptă prezenta hotărâre.
Art. 1. — (1) Se aprobă regulamentele-cadru de
organizare și funcționare a serviciilor de prevenire a
separării copilului de familia sa, precum și a celor de

protecție specială a copilului lipsit temporar sau definitiv de
ocrotirea părinților săi, prevăzute în anexele nr. 1—3 care
fac parte integrantă din prezenta hotărâre.

10

MONITORUL OFICIAL AL ROMÂNIEI, PARTEA I, Nr. 872/24.IX.2004

(2) Serviciile prevăzute la alin. (1) pot funcționa numai
pe baza licenței eliberate de către Autoritatea Națională
pentru Protecția Drepturilor Copilului.
Art. 2. — (1) În cadrul serviciilor de prevenire a
separării copilului de familia sa, precum și al celor de
protecție specială a copilului lipsit temporar sau definitiv de
ocrotirea părinților săi se pot desfășura, în interesul
copiilor, activități de voluntariat.
(2) Persoanele care desfășoară activitățile prevăzute la
alin. (1) trebuie să aibă acordul organelor de conducere
ale persoanei juridice care a înființat sau în structura
căreia funcționează serviciul respectiv, să prezinte cazierul
judiciar și să încheie un contract cuprinzând drepturile și
obligațiile concrete ce îi revin pe perioada în care

desfășoară activități de voluntariat, în condițiile Legii
voluntariatului nr. 195/2001, cu modificările și completările
ulterioare.
Art. 3. — (1) Autoritățile ori persoanele juridice
prevăzute de lege aprobă regulamentul propriu de
organizare și funcționare a serviciilor pe care le înființează,
pe baza prevederilor regulamentului-cadru specific fiecărui
tip de serviciu.
(2) Atribuțiile fiecărui tip de serviciu, prevăzute în
regulamentul-cadru, se completează și cu alte atribuții, în
funcție de caracteristicile serviciului și de nevoile unităților
administrativ-teritoriale în care își desfășoară activitatea.
Art. 4. — Prezenta hotărâre intră în vigoare la data de
1 ianuarie 2005.

PRIM-MINISTRU

ADRIAN NĂSTASE
Contrasemnează:
Ministrul muncii, solidarității sociale și familiei,
Dan Mircea Popescu
Ministru de stat, ministrul administrației și internelor,
Marian Florian Săniuță
Ministrul delegat pentru administrația publică,
Gheorghe Emacu
Ministrul finanțelor publice,
Mihai Nicolae Tănăsescu
p. Secretarul de stat al Autorității Naționale
pentru Protecția Copilului și Adopție,
Vali Sonia Botezatu
București, 2 septembrie 2004.
Nr. 1.438.
ANEXA Nr. 1

REGULAMENT-CADRU
de organizare și funcționare a serviciilor de tip rezidențial
Art. 1. — (1) Serviciile de tip rezidențial au rolul de a
asigura protecția, creșterea și îngrijirea copilului separat,
temporar sau definitiv, de părinții săi, ca urmare a stabilirii,
în condițiile legii, a măsurii plasamentului.
(2) Din categoria serviciilor de tip rezidențial fac parte
centrele de plasament, centrele de primire a copilului în
regim de urgență și centrele maternale. În sensul
prezentului regulament, centrele de plasament includ și
casele de tip familial.
(3) Serviciile de tip rezidențial pot avea caracter
specializat, în funcție de nevoile și de caracteristicile
copiilor protejați.
Art. 2. — (1) Serviciile de tip rezidențial pot fi înființate
prin:
a) hotărâre a consiliului județean sau, după caz, a
consiliului local al sectorului municipiului București;
b) hotărâre a unor organisme private acreditate.
(2) Serviciile de tip rezidențial înființate de autoritățile
administrației publice locale se organizează numai în
structura direcțiilor generale de asistență socială și protecția
copilului, în regim de componente funcționale ale acestora,
fără personalitate juridică.

(3) Serviciile de tip rezidențial pot fi înființate de
organismele private acreditate numai cu aprobarea
consiliului județean, respectiv a consiliilor locale ale
sectoarelor municipiului București.
Art. 3. — Principiile care stau la baza activității
serviciilor de tip rezidențial sunt:
a) respectarea și promovarea cu prioritate a interesului
superior al copilului;
b) deschiderea către comunitate;
c) asigurarea în mod adecvat a unor modele de rol și
statut social, prin încadrarea în unitate a unui personal mixt
și deschiderea centrului către comunitate;
d) egalitatea șanselor și nediscriminarea;
e) asistarea copiilor în realizarea și exercitarea
drepturilor lor;
f) respectarea demnității copilului;
g) ascultarea opiniei copilului și luarea în considerare a
acesteia, ținându-se cont de vârsta și de gradul său de
maturitate;
h) menținerea relațiilor personale ale copilului și contacte
directe cu părinții, rudele, precum și cu alte persoane față
de care copilul a dezvoltat legături de atașament;
i) menținerea împreună a fraților;

MONITORUL OFICIAL AL ROMÂNIEI, PARTEA I, Nr. 872/24.IX.2004
j) promovarea unui model familial de îngrijire a copilului;
k) asigurarea unei îngrijiri individualizate și personalizate
a copilului;
l) asigurarea protecției copilului pe o perioadă
determinată, până la integrarea sau reintegrarea acestuia
în familia naturală, extinsă sau substitutivă;
m) asigurarea protecției împotriva abuzului și exploatării
copilului;
n) asigurarea unei intervenții profesioniste, prin echipe
pluridisciplinare;
o) asigurarea confidențialității și a eticii profesionale.
Art. 4. — Beneficiarii serviciilor de tip rezidențial sunt:
a) copiii separați, temporar sau definitiv, de părinții lor,
ca urmare a stabilirii, în condițiile legii, a măsurii
plasamentului în acest tip de serviciu;
b) copiii pentru care a fost dispus, în condițiile legii,
plasamentul în regim de urgență;
c) tinerii care au împlinit vârsta de 18 ani și care
beneficiază, în condițiile legii, de protecție specială;
d) cuplurile părinte/reprezentant legal — copil, în situația
constatării riscului de abandon al copilului din motive
neimputabile părintelui/reprezentantului legal sau în situația
includerii acestuia într-un program de restabilire a
legăturilor familiale;
e) copiii neînsoțiți de către părinți sau de alt
reprezentant legal, care solicită o formă de protecție în
condițiile reglementărilor legale privind statutul și regimul
refugiaților.
Art. 5. — (1) Accesul beneficiarilor în cadrul serviciilor
de tip rezidențial se face în baza:
a) măsurilor de plasament dispuse în condițiile legii de
către comisiile pentru protecția copilului sau instanța
judecătorească;
b) dispozițiilor de plasament în regim de urgență, emise
de către directorul direcției generale de asistență socială și
protecția copilului sau de către instanța judecătorească;
c) dispoziției de admitere a cuplului mamă—copil în
cadrul centrului maternal, emisă de organele de conducere
ale persoanei juridice în structura căreia funcționează acest
tip de serviciu, precum și contractului de rezidență a
mamei.
(2) Contractul de rezidență reprezintă convenția
încheiată între mamă și organele de conducere ale
persoanei juridice în structura căreia funcționează centrul
maternal, care reglementează obiectivele intervenției,
drepturile și obligațiile părților, condițiile și modul de
încetare a acordării serviciului, precum și perioada pe care
se acordă acesta.
(3) Contractul prevăzut la alin. (2) se încheie pe o
perioadă de maximum 12 luni.
Art. 6. — Serviciile de tip rezidențial îndeplinesc
următoarele atribuții, în funcție de specificul și de nevoile
fiecărei categorii de beneficiari:
a) asigură cazarea, hrana, cazarmamentul, echipamentul
și condițiile igienico-sanitare necesare protecției speciale a
copiilor, tinerilor și, după caz, mamelor care beneficiază de
acest tip de serviciu, în funcție de nevoile și de
caracteristicile fiecărei categorii de beneficiari;
b) asigură, după caz, supravegherea stării de sănătate,
asistență medicală, recuperare, îngrijire și supraveghere
permanentă a beneficiarilor;
c) asigură paza și securitatea beneficiarilor;
d) asigură beneficiarilor protecție și asistență în
cunoașterea și exercitarea drepturilor lor;

11

e) asigură accesul beneficiarilor la educație, informare,
cultură;
f) asigură educația informală și nonformală a
beneficiarilor, în vederea asimilării cunoștințelor și a
deprinderilor necesare integrării sociale;
g) asigură socializarea beneficiarilor, dezvoltarea relațiilor
cu comunitatea;
h) asigură climatul favorabil dezvoltării personalității
copiilor;
i) asigură participarea beneficiarilor la activități de grup
și la programe individualizate, adaptate nevoilor și
caracteristicilor lor;
j) asigură intervenție de specialitate;
k) contribuie la realizarea obiectivelor cuprinse în planul
individualizat de protecție;
l) urmăresc modalitățile concrete de punere în aplicare
a măsurilor de protecție specială, integrarea și evoluția
beneficiarilor în cadrul serviciului și formulează propuneri
vizând completarea sau modificarea planului individualizat
de protecție sau îmbunătățirea calității îngrijirii acordate;
m) asigură posibilități de petrecere a timpului liber.
Art. 7. — (1) Organizarea, numărul de posturi și
categoriile de personal pentru serviciile de tip rezidențial se
aprobă, după caz, prin hotărâre a consiliului județean,
respectiv a consiliilor locale ale sectoarelor municipiului
București, sau prin hotărâre a organelor de conducere ale
organismelor private acreditate, pregătirea personalului fiind
adaptată caracteristicilor și nevoilor de îngrijire ale copiilor
protejați, precum și obiectivelor respectivului serviciu.
(2) Structura orientativă a personalului serviciilor de tip
rezidențial este formată din următoarele categorii:
a) personal de conducere;
b) personal de educare și îngrijire — educator, educator
puericultor, educator specializat, pedagog social,
supraveghetor de noapte;
c) personal de specialitate — psiholog, medic, asistent
social, kinetoterapeut, logoped, fizioterapeut, psihopedagog,
instructor de educație, asistent medical;
d) personal administrativ;
e) personal de întreținere și pază.
(3) Ponderea categoriilor de personal prevăzute la
alin. (2) se stabilește luându-se în considerare necesitatea
asigurării unei îngrijiri de calitate și adaptate nevoilor
copiilor protejați în cadrul serviciilor de tip rezidențial, în
funcție de specificul activităților derulate putând fi antrenate
și alte categorii de personal.
(4) Pachetul de servicii medicale, precum și modul de
acordare a acestora se stabilesc prin ordin comun al
ministrului sănătății și al secretarului de stat al Autorității
Naționale pentru Protecția Drepturilor Copilului.
Art. 8. — (1) Conducerea serviciilor de tip rezidențial
este asigurată de un șef de centru, asimilat din punct de
vedere al salarizării cu șeful de serviciu.
(2) Ocuparea postului de șef de centru se face prin
concurs sau, după caz, prin examen, în condițiile legii.
(3) Candidații pentru ocuparea postului de șef de centru
trebuie să fie absolvenți cu diplomă de licență ai
învățământului universitar de lungă durată în domeniul
științelor socioumane, cu vechime de minimum 2 ani în
specialitate, sau absolvenți cu diplomă de licență ai
învățământului superior, cu experiență de minimum 3 ani în
domeniul protecției drepturilor copilului.
(4) Prin excepție de la prevederile alin. (3), postul de
șef de centru poate fi ocupat și de candidați absolvenți ai
studiilor liceale sau postliceale de specialitate, cu

12

MONITORUL OFICIAL AL ROMÂNIEI, PARTEA I, Nr. 872/24.IX.2004

experiența de minimum 5 ani în domeniul protecției
drepturilor copilului.
Art. 9. — (1) Șeful de centru asigură conducerea
serviciului de tip rezidențial și răspunde de buna
funcționare și de îndeplinirea atribuțiilor care revin acestui
serviciu.
(2) Șeful de centru îndeplinește, în condițiile legii,
următoarele atribuții principale:
a) desfășoară activități pentru promovarea imaginii
centrului în comunitate;
b) asigură, în cadrul serviciului, promovarea principiilor
și normelor prevăzute de Convenția O.N.U. cu privire la
drepturile copilului; ia în considerare și analizează orice
sesizare care îi este adresată, referitoare la încălcări ale
drepturilor copilului în cadrul serviciului pe care îl conduce;

c) răspunde de calitatea activităților desfășurate de
personalul din cadrul serviciului și dispune, în limita
competenței, măsuri de organizare care să conducă la
îmbunătățirea acestor activități sau, după caz, formulează
propuneri în acest sens;
d) asigură coordonarea, îndrumarea și controlul
activităților desfășurate de personalul serviciului și propune
organului competent sancțiuni disciplinare pentru salariații
care nu își îndeplinesc în mod corespunzător atribuțiile;
e) organizează activitatea personalului și asigură
respectarea timpului de lucru și a regulamentului de
organizare și funcționare;
f) îndeplinește orice alte atribuții prevăzute în fișa
postului sau care i-au fost delegate în mod expres.
ANEXA Nr. 2

REGULAMENT-CADRU
de organizare și funcționare a serviciilor de zi
Art. 1. — (1) Serviciile de zi au rolul de a asigura
menținerea, refacerea și dezvoltarea capacităților copilului și
ale părinților săi, pentru depășirea situațiilor care ar putea
determina separarea copilului de familia sa.
(2) Din categoria serviciilor de zi fac parte:
a) centrele de zi;
b) centrele de consiliere și sprijin pentru părinți;
c) centrele de asistență și sprijin pentru readaptarea
copilului cu probleme psihosociale;
d) serviciile de monitorizare, asistență și sprijin al femeii
gravide predispuse să își abandoneze copilul.
(3) Serviciile de zi pot avea caracter specializat, în
funcție de nevoile și de caracteristicile copiilor și ale
părinților lor.
(4) Serviciile de zi pot fi organizate și în complexuri de
servicii cuprinzând două sau mai multe tipuri de servicii
prevăzute la alin. (2).
Art. 2. — (1) Serviciile de zi pot fi înființate, după caz,
prin hotărâre a consiliului local, hotărâre a consiliului
județean sau a consiliilor locale ale sectoarelor municipiului
București ori prin hotărâre a unor organisme private
acreditate să desfășoare activități de protecție a drepturilor
copilului sau protecție specială a acestuia.
(2) Consiliile locale pot înființa servicii de zi în mod
autonom sau prin asociere, potrivit nevoilor identificate în
comunitatea respectivă.
(3) Serviciile de zi, înființate de consiliile locale, se
organizează ca unități cu personalitate juridică în
subordinea acestora și sub coordonarea serviciului public
de asistență socială de la nivelul municipiilor și orașelor
sau, după caz, sub coordonarea persoanelor cu atribuții de
asistență socială din aparatul propriu al consiliilor locale
comunale.
(4) Serviciile de zi înființate de consiliul județean sau de
consiliile locale ale sectoarelor municipiului București
funcționează ca unități fără personalitate juridică în
structura Direcției generale de asistență socială și protecția
copilului și se adresează numai copiilor care beneficiază de
o măsură de protecție specială.
Art. 3. — Principiile care stau la baza activității
serviciilor de zi sunt:
a) respectarea și promovarea cu prioritate a interesului
superior al copilului; egalitatea șanselor și nediscriminarea;
b) asistarea copiilor în realizarea și exercitarea
drepturilor lor;

c) respectarea demnității copilului;
d) ascultarea opiniei copilului și luarea în considerare a
acesteia, ținându-se cont de vârsta și de gradul său de
maturitate;
e) asigurarea unei îngrijiri individualizate și personalizate
a copilului;
f) asigurarea protecției împotriva abuzului și exploatării
copilului;
g) asigurarea unei intervenții profesioniste, prin echipe
pluridisciplinare;
h) asigurarea confidențialității și a eticii profesionale;
i) responsabilizarea părinților cu privire la exercitarea
drepturilor și îndeplinirea obligațiilor părintești;
j) primordialitatea responsabilității părinților cu privire la
respectarea și garantarea drepturilor copilului.
Art. 4. — Beneficiarii serviciilor de zi sunt:
a) copiii și părinții cărora li se acordă prestații și servicii
destinate prevenirii separării lor;
b) copiii care au beneficiat de o măsură de protecție
specială și au fost reintegrați în familie;
c) copiii care beneficiază de o măsură de protecție
specială;
d) părinții ai căror copii beneficiază de o măsură de
protecție specială;
e) copiii neînsoțiți de părinți sau de alt reprezentant
legal, care solicită o formă de protecție în condițiile
reglementărilor legale privind statutul și regimul refugiaților.
Art. 5. — (1) Accesul beneficiarilor în cadrul serviciilor
de zi se face în baza planului de servicii pentru situațiile
prevăzute de art. 4 lit. a) sau în baza planului individualizat
de protecție pentru situațiile prevăzute de art. 4 lit. b), c),
d) și e).
(2) Admiterea beneficiarilor în baza planului de servicii
și, respectiv, în baza planului individualizat de protecție se
face prin dispoziție a primarului și, respectiv, prin dispoziție
a conducătorului persoanei juridice în a cărei structură
funcționează serviciul.
Art. 6. — Serviciile de zi îndeplinesc următoarele
atribuții, în funcție de specificul și de nevoile fiecărei
categorii de beneficiari:
a) asigură un program educațional adecvat vârstei,
nevoilor, potențialului de dezvoltare și particularităților
copiilor;

MONITORUL OFICIAL AL ROMÂNIEI, PARTEA I, Nr. 872/24.IX.2004
b) asigură activități recreative și de socializare;
c) asigură copiilor consiliere psihologică și orientare
școlară și profesională;
d) asigură părinților consiliere și sprijin;
e) dezvoltă programe specifice pentru prevenirea
comportamentelor abuzive ale părinților și a violenței în
familie;
f) asigură programe de abilitare și reabilitare;
g) contribuie la depistarea precoce a situațiilor de risc
care pot determina separarea copilului de părinții săi;
h) contribuie la realizarea obiectivelor cuprinse în planul
de servicii sau, după caz, în planul individualizat de
protecție.
Art. 7. — (1) Structura organizatorică, numărul de
posturi și categoriile de personal pentru serviciile de zi se
aprobă prin hotărâre a consiliului local, a consiliului
județean, respectiv a consiliilor locale ale sectoarelor
municipiului București, sau prin hotărâre a organelor de
conducere ale organismelor private acreditate, pregătirea
personalului fiind adaptată caracteristicilor și nevoilor de
îngrijire ale copiilor protejați, precum și obiectivelor
respectivului serviciu.
(2) Structura orientativă a personalului serviciilor de zi
este formată din următoarele categorii:
a) personal de conducere: director;
b) personal de educare și îngrijire: educator, educator
specializat;
c) personal de specialitate: psiholog, medic, asistent
social, kinetoterapeut, logoped, fizioterapeut, psihopedagog,
asistent medical;
d) contabil;
e) administrator;
f) personal de întreținere și pază.
(3) Ponderea categoriilor de personal prevăzute la
alin. (2) se stabilește luându-se în considerare necesitatea
asigurării unei îngrijiri de calitate și adaptate nevoilor
beneficiarilor serviciilor de zi, în funcție de specificul
activităților derulate putând fi antrenate și alte categorii de
personal.
(4) Pachetul de servicii medicale, precum și modul de
acordare a acestora se stabilesc prin ordin comun al
ministrului sănătății și al secretarului de stat al Autorității
Naționale pentru Protecția Drepturilor Copilului.
Art. 8. — (1) Conducerea serviciilor de zi înființate de
consiliile locale este asigurată de un director.
(2) Ocuparea postului de director se face prin concurs
sau, după caz, prin examen, în condițiile legii.
(3) Candidații pentru ocuparea postului de director
trebuie să fie absolvenți cu diplomă de licență ai
învățământului universitar de lungă durată, în domeniul
științelor socioumane, cu vechime de minimum un an în
specialitate, sau absolvenți cu diplomă de licență ai
învățământului superior, cu experiență de minimum 2 ani în
domeniul protecției drepturilor copilului.
(4) Prin excepție de la prevederile alin. (3) postul de
director poate fi ocupat și de candidați absolvenți ai
studiilor liceale sau postliceale de specialitate, cu
experiență de minimum 3 ani în domeniul protecției
drepturilor copilului.
(5) După angajare directorul beneficiază de un curs de
formare inițială, iar activitatea sa este analizată trimestrial
în primul an de activitate.
Art. 9. — (1) Directorul asigură conducerea serviciului
de zi sau a complexului de servicii de zi și răspunde de

13

buna funcționare și de îndeplinirea atribuțiilor care revin
acestui serviciu.
(2) Directorul îndeplinește, în condițiile legii, următoarele
atribuții principale:
a) reprezintă serviciul în relațiile cu autoritățile și
instituțiile publice, cu persoanele fizice și juridice din țară
și din străinătate, precum și în justiție;
b) exercită atribuțiile ce revin serviciului în calitate de
persoană juridică;
c) exercită funcția de ordonator de credite;
d) întocmește proiectul bugetului propriu al serviciului și
contul de încheiere a exercițiului bugetar;
e) propune autorităților sau persoanelor juridice care au
înființat sau, după caz, care finanțează serviciul aprobarea
structurii organizatorice și a numărului de personal;
f) numește și eliberează din funcție personalul din
cadrul serviciului, în condițiile legii;
g) elaborează proiectele rapoartelor generale privind
activitatea serviciului;
h) desfășoară activități pentru promovarea imaginii
serviciului/complexului în comunitate;
i) asigură, în cadrul serviciului, promovarea principiilor și
normelor prevăzute de Convenția O.N.U. cu privire la
drepturile copilului; ia în considerare și analizează orice
sesizare care îi este adresată, referitoare la încălcări ale
drepturilor copilului în cadrul serviciului pe care îl conduce;
j) asigură coordonarea, îndrumarea și controlul
activităților desfășurate de personalul serviciului și aplică
sancțiuni disciplinare pentru salariații care nu își îndeplinesc
în mod corespunzător atribuțiile.
(3) Directorul îndeplinește orice alte atribuții stabilite prin
lege sau prin hotărâre a autorităților ori persoanelor juridice
care au înființat sau, după caz, care finanțează serviciul.
Art. 10. — (1) Conducerea serviciilor de zi înființate de
către consiliile județene, respectiv consiliile locale ale
sectoarelor municipiului București, este asigurată de un
coordonator, asimilat din punct de vedere al salarizării cu
șeful de serviciu.
(2) Ocuparea postului de coordonator se face prin
concurs sau, după caz, prin examen, în condițiile legii.
(3) Candidații pentru ocuparea postului de coordonator
trebuie să fie absolvenți cu diplomă de licență ai
învățământului universitar de lungă durată, în domeniul
științelor socioumane, cu vechime de minimum 2 ani în
specialitate, sau absolvenți cu diplomă de licență ai
învățământului superior, cu experiență de minimum 3 ani în
domeniul protecției drepturilor copilului.
(4) Prin excepție de la prevederile alin. (3), postul de
coordonator poate fi ocupat și de candidați absolvenți ai
studiilor liceale sau postliceale de specialitate, cu
experiență de minimum 5 ani în domeniul protecției
drepturilor copilului.
Art. 11. — (1) Coordonatorul asigură conducerea
serviciului de zi și răspunde de buna funcționare și de
îndeplinirea atribuțiilor care revin acestui serviciu.
(2) Coordonatorul îndeplinește, în condițiile legii,
următoarele atribuții principale:
a) desfășoară activități pentru promovarea imaginii
centrului în comunitate;
b) asigură, în cadrul serviciului, promovarea principiilor
și normelor prevăzute de Convenția O.N.U. cu privire la
drepturile copilului; ia în considerare și analizează orice
sesizare care îi este adresată, referitoare la încălcări ale
drepturilor copilului în cadrul serviciului pe care îl conduce;

14

MONITORUL OFICIAL AL ROMÂNIEI, PARTEA I, Nr. 872/24.IX.2004

c) răspunde de calitatea activităților desfășurate de
personalul din cadrul serviciului și dispune, în limita
competenței, măsuri de organizare care să conducă la
îmbunătățirea acestor activități sau, după caz, formulează
propuneri în acest sens;
d) asigură coordonarea, îndrumarea și controlul
activităților desfășurate de personalul serviciului și propune

organului competent sancțiuni disciplinare pentru salariații
care nu își îndeplinesc în mod corespunzător atribuțiile;
e) organizează activitatea personalului și asigură
respectarea timpului de lucru și a regulamentului de
organizare și funcționare.
(3) Coordonatorul îndeplinește orice alte atribuții
prevăzute în fișa postului sau care i-au fost delegate în
mod expres.
ANEXA Nr. 3

REGULAMENT-CADRU
de organizare și funcționare a serviciilor de tip familial
Art. 1. — (1) Serviciile de tip familial au rolul de a
asigura, la domiciliul unei persoane fizice sau familii,
creșterea și îngrijirea copilului separat, temporar sau
definitiv, de părinții săi.
(2) Serviciile de tip familial pot avea caracter specializat,
în funcție de nevoile și de caracteristicile copiilor protejați.
Art. 2. — (1) Serviciile de tip familial pot fi organizate
de consiliul județean, respectiv de consiliul local al
sectoarelor municipiului București sau de organismele
private acreditate.
(2) Consiliile județene, respectiv consiliile locale ale
sectoarelor municipiului București, organizează serviciile de
tip familial drept compartimente distincte numai în structura
Direcției generale de asistență socială și protecția copilului.
(3) Organismele private acreditate organizează serviciile
de tip familial drept compartimente distincte sau ca
activitate prestată de un compartiment cu mai multe
atribuții.
Art. 3. — Serviciile de tip familial pot funcționa numai
pe baza licenței eliberate de Autoritatea Națională pentru
Protecția Drepturilor Copilului.
Art. 4. — Principiile care stau la baza activității
serviciilor de tip familial sunt:
a) respectarea și promovarea cu prioritate a interesului
superior al copilului;
b) egalitatea șanselor și nediscriminarea;
c) asistarea copiilor în realizarea și exercitarea
drepturilor lor;
d) respectarea demnității copilului;
e) respectarea istoriei personale, a personalității, familiei
biologice și tradițiilor copilului;
f) ascultarea opiniei copilului și luarea în considerare a
acesteia, ținându-se cont de vârsta și de gradul său de
maturitate;
g) menținerea relațiilor personale ale copilului și a
contactelor directe cu părinții, rudele, precum și cu alte
persoane față de care copilul a dezvoltat legături de
atașament;
h) menținerea fraților împreună;
i) asigurarea protecției copilului pe o perioadă
determinată, până la integrarea sau reintegrarea acestuia în
familia naturală, extinsă sau substitutivă;
j) asigurarea unui statut egal în cadrul familiei pentru
copilul aflat în plasament;
k) promovarea unui model familial de îngrijire a copilului;
l) asigurarea unei îngrijiri individualizate și personalizate
a copilului;
m) asigurarea protecției împotriva abuzului și exploatării
copilului;

n) asigurarea unei intervenții profesioniste, prin echipe
pluridisciplinare;
o) asigurarea confidențialității și a eticii profesionale.
Art. 5. — Beneficiarii serviciilor de tip familial sunt:
a) copiii pentru care urmează a fi instituită tutela, în
condițiile legii;
b) copiii față de care a fost stabilită, în condițiile legii,
încredințarea în vederea adopției;
c) copiii separați, temporar sau definitiv, de părinții lor,
ca urmare a stabilirii, în condițiile legii, a măsurii
plasamentului;
d) copiii pentru care a fost dispus, în condițiile legii,
plasamentul în regim de urgență;
e) tinerii care au împlinit vârsta de 18 ani și care
beneficiază, în condițiile legii, de protecție specială.
Art. 6. — Serviciile de tip familial asigură:
a) evaluarea, în urma sesizării, a nevoilor copilului;
b) revizuirea periodică a evaluării nevoilor copilului;
c) întocmirea și revizuirea planului individualizat de
protecție pentru copil;
d) monitorizarea și înregistrarea evoluțiilor înregistrate în
implementarea planului individualizat de protecție;
e) realizarea instruirii specifice a familiei extinse sau
substitutive cu privire la nevoile copilului, înaintea plasării
acestuia;
f) informarea în scris, înainte de mutarea copilului, a
familiei extinse sau substitutive, referitor la drepturile și
obligațiile legale ce îi revin cu privire la persoana copilului
pe durata plasării;
g) întocmirea convenției de plasament, atunci când este
cazul;
h) coordonarea activităților privind mutarea copilului în
familia extinsă sau substitutivă;
i) organizarea, coordonarea și monitorizarea activităților
în care sunt implicați alți specialiști, atunci când nevoile
copilului impun aceste intervenții;
j) menținerea relațiilor copilului cu familia naturală, cu
excepția situației copilului adoptat, sau cu orice alte
persoane relevante pentru viața acestuia;
k) evaluarea capacității solicitanților de a oferi îngrijire
potrivită copilului separat, temporar sau definitiv, de părinții
săi;
l) identificarea nevoilor de pregătire și potențialului
fiecărei familii care solicită ocrotirea unui copil separat,
temporar sau definitiv, de părinții săi;
m) pregătirea solicitantului în funcție de nevoile
identificate ale acestuia;
n) întocmirea, păstrarea și actualizarea documentației
referitoare la situația copiilor care beneficiază de acest
serviciu și, respectiv, la situația familiilor care îl asigură;

MONITORUL OFICIAL AL ROMÂNIEI, PARTEA I, Nr. 872/24.IX.2004
o) sprijinirea și monitorizarea activității de creștere și
îngrijire a copilului și asigurarea faptului că familiile sunt
informate, acceptă, înțeleg și acționează în conformitate cu
prevederile legale în vigoare;
p) organizarea procesului de potrivire a copilului cu
familia extinsă sau substitutivă;
q) furnizarea de informații familiei extinse sau
substitutive privind tipurile de sprijin disponibil;
r) furnizarea de informații privind procedurile ce vor fi
urmate în cazul suspiciunilor de abuz, neglijare sau orice
altă plângere împotriva familiei;
s) evaluarea, anual sau ori de câte ori este nevoie, a
activității fiecărei familii, conform dispozițiilor legale;
t) participarea personalului propriu la programe de
pregătire specifică, în funcție de nevoile de formare
identificate.

Art. 7. — (1) Structura organizatorică, numărul de
posturi și categoriile de personal pentru serviciile de tip
familial se aprobă, după caz, prin hotărâre a consiliului
județean, respectiv a consiliilor locale ale sectoarelor
municipiului București, sau prin hotărâre a organelor de
conducere ale organismelor private acreditate, numărul și
pregătirea personalului fiind adaptate caracteristicilor și
nevoilor de îngrijire ale copiilor protejați, precum și
obiectivelor respectivului serviciu.
(2) Structura orientativă a personalului serviciilor de tip
familial este formată din următoarele categorii:
a) personal de conducere — șef compartiment;
b) personal de specialitate — asistent social, asistent
maternal.
(3) În funcție de specificul activităților derulate în cadrul
serviciilor de tip familial pot fi antrenate și alte categorii de
personal.

GUVERNUL ROMÂNIEI

HOTĂRÂRE
privind serviciile specializate destinate copilului
care a săvârșit o faptă penală și nu răspunde penal
În temeiul art. 108 din Constituție, republicată, și al art. 84 alin. (2) din
Legea nr. 272/2004 privind protecția și promovarea drepturilor copilului,
Guvernul României adoptă prezenta hotărâre.
Art. 1. — Se aprobă înființarea, organizarea și funcționarea serviciilor
specializate destinate copilului care a săvârșit o faptă penală și nu răspunde
penal, prevăzute în anexa care face parte integrantă din prezenta hotărâre.
Art. 2. — Prezenta hotărâre intră în vigoare la data de 1 ianuarie
2005.
PRIM-MINISTRU

ADRIAN NĂSTASE
Contrasemnează:
Ministrul muncii, solidarității sociale
și familiei,
Dan Mircea Popescu
Ministru de stat,
ministrul administrației și internelor,
Marian Florian Săniuță
Ministrul delegat
pentru administrația publică,
Gheorghe Emacu
Ministrul finanțelor publice,
Mihai Nicolae Tănăsescu
p. Secretarul de stat al Autorității
Naționale pentru Protecția Copilului
și Adopție,
Vali Sonia Botezatu
București, 2
Nr. 1.439.

septembrie 2004.

15

16

MONITORUL OFICIAL AL ROMÂNIEI, PARTEA I, Nr. 872/24.IX.2004
ANEXĂ

SERVICIILE SPECIALIZATE
destinate copilului care a săvârșit o faptă penală și nu răspunde penal
Art. 1. — Serviciile specializate destinate protecției
copilului care a săvârșit o faptă penală și nu răspunde
penal sunt asigurate de către Direcția generală de asistență
socială și protecția copilului, precum și de către
organismele private acreditate.
Art. 2. — (1) Serviciile specializate destinate protecției
copilului care a săvârșit o faptă penală și nu răspunde
penal sunt cele prevăzute la art. 107 alin. (1) din Legea
nr. 272/2004 privind protecția și promovarea drepturilor copilului.
(2) Atribuțiile serviciilor prevăzute la alin. (1) sunt cele
reglementate, pentru fiecare tip de serviciu, de Hotărârea
Guvernului nr. 1.438/2004 pentru aprobarea regulamentelorcadru de organizare și funcționare a serviciilor de prevenire
a separării copilului de familia sa, precum și a celor de
protecție specială a copilului lipsit temporar sau definitiv de
ocrotirea părinților săi.
Art. 3. — Beneficiarii acestor servicii pot fi:
a) copiii care au săvârșit o faptă penală și nu răspund
penal;
b) familia naturală, extinsă ori substitutivă, după caz, a
copilului care a săvârșit o faptă penală și nu răspunde penal;
c) alt reprezentant legal al copilului care a săvârșit o
faptă penală și nu răspunde penal;
d) comunitatea locală din care fac parte copiii prevăzuți
la lit. a).
Art. 4. — (1) Activitățile desfășurate în cadrul serviciilor
specializate destinate protecției copilului care a săvârșit o
faptă penală și nu răspunde penal au drept obiective:
a) prevenirea și combaterea acțiunilor sau
comportamentelor deviante ale copiilor;
b) educarea copiilor în spiritul respectului față de lege și față
de valorile morale, în spiritul toleranței, demnității și solidarității;
c) încurajarea și sprijinirea copiilor în evoluția spre o
viață responsabilă și corectă;
d) responsabilizarea și conștientizarea copiilor față de
factorii ce le-ar putea periclita dezvoltarea fizică și morală;
e) reintegrarea școlară, familială ori socială a copilului.
(2) Pentru atingerea obiectivelor prevăzute la alin. (1)
serviciile asigurate pot viza, între altele, organizarea de
ședințe periodice de consiliere psihocomportamentală sau
psihoterapie individuală ori derularea de programe de
consiliere individuală și de grup cu beneficiarii.
Art. 5. — Serviciile de tip rezidențial specializate,
destinate copilului care a săvârșit o faptă penală și nu
răspunde penal, se organizează ca centre de orientare,
supraveghere și sprijinire a reintegrării sociale a copilului.
Art. 6. — Serviciile de zi specializate, destinate copilului
care a săvârșit o faptă penală și nu răspunde penal, se
organizează ca centre de zi pentru orientarea,
supravegherea și sprijinirea reintegrării sociale a copilului.
Art. 7. — Serviciile de tip familial au obligația organizării
unui modul de pregătire specifică pentru persoanele sau
familiile care asigură, în condițiile legii, protecția specială a
copilului care a săvârșit o faptă penală și nu răspunde penal.

Art. 8. — (1) Pentru asigurarea respectării dreptului
copilului la învățământul general obligatoriu Direcția generală
de asistență socială și protecția copilului, în colaborare cu
inspectoratele școlare, urmărește ca înscrierea copilului care
a săvârșit o faptă penală și nu răspunde penal să se
realizeze în unitățile școlare în a căror rază teritorială se
execută măsurile de protecție specială destinate acestor copii.
(2) Personalul centrului rezidențial de orientare,
supraveghere și sprijinire a reintegrării sociale asigură
însoțirea copiilor la școală și preluarea acestora la sfârșitul
orelor de curs.
Art. 9. — Serviciile prevăzute de prezenta hotărâre sunt
conduse de către persoane cu studii superioare socioumane și cu vechime în specialitate de cel puțin 2 ani,
care au responsabilitatea de a îndruma și controla
activitatea personalului de specialitate și a voluntarilor din
cadrul acestora.
Art. 10. — Categoriile de personal care își desfășoară
activitatea în cadrul serviciilor prevăzute de prezenta
hotărâre sunt: referenți de specialitate, psiholog,
psihopedagog, asistent social, kinetoterapeut, jurist, medic
pediatru, asistent medical, personal administrativ.
Art. 11. — (1) În cadrul serviciilor specializate prevăzute
de prezenta hotărâre se pot desfășura, în interesul copiilor,
activități de voluntariat.
(2) Persoanele care desfășoară activitățile prevăzute la
alin. (1) trebuie să aibă acordul organelor de conducere ale
Direcției generale de asistență socială și protecția copilului
sau ale organismului privat acreditat să prezinte cazierul
judiciar și să încheie un contract cuprinzând drepturile și
obligațiile concrete ce le revin pe perioada în care desfășoară
activități de voluntariat, în condițiile Legii voluntariatului
nr. 195/2001, cu modificările și completările ulterioare.
Art. 12. — Personalul, precum și voluntarii care își
desfășoară activitatea în cadrul serviciilor sunt obligați să
respecte caracterul confidențial al datelor personale ale
copilului și familiei sale.
Art. 13. — (1) Poliția, parchetul, precum și serviciile de
reintegrare socială, supraveghere și protecția victimelor au
obligația de a acorda sprijinul necesar, potrivit
competențelor ce le revin, serviciilor specializate destinate
protecției copilului care a săvârșit o faptă penală și nu
răspunde penal pentru desfășurarea în bune condiții a
activității acestor servicii.
(2) În activitatea de cercetare a faptei penale organele
abilitate de lege în acest sens colaborează cu specialiștii
desemnați ai serviciilor specializate din cadrul Direcției
generale de asistență socială și protecția copilului, destinate
copilului care a săvârșit o faptă penală și nu răspunde penal.
Art. 14. — Modalitatea de organizare și funcționare a
serviciilor prevăzute la art. 5—7 se stabilește prin
standarde care se aprobă prin ordin al secretarului de stat
al Autorității Naționale pentru Protecția Drepturilor Copilului,
în termen de 90 de zile de la data intrării în vigoare a
prezentei hotărâri.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 872/24.IX.2004 conține 16 pagini.

Prețul de vânzare 17.000 lei

ISSN 1453—4495

