Anul 172 (XVI) — Nr. 1.066

PARTEA

I

Miercuri, 17 noiembrie 2004

LEGI, DECRETE, HOTĂRÂRI ȘI ALTE ACTE
SUMAR
Pagina
REPUBLICĂRI
Legea nr. 31/1990 privind societățile comerciale .............

1–29

´
Legea nr. 64/1995 privind procedura reorganizării
judiciare și a falimentului..........................................

30–48

REPUBLICĂRI
L E G E A Nr. 31/1990*)
privind societățile comerciale
TITLUL I
Dispoziții generale
Art. 1. — (1) În vederea efectuării de acte de comerț,
persoanele fizice și persoanele juridice se pot asocia și pot
constitui societăți comerciale, cu respectarea dispozițiilor
prezentei legi.

(2) Societățile comerciale cu sediul în România sunt
persoane juridice române.
Art. 2. — Societățile comerciale se vor constitui în una
dintre următoarele forme: a) societate în nume colectiv;
b) societate în comandită simplă; c) societate pe acțiuni;
d) societate în comandită pe acțiuni și e) societate cu
răspundere limitată.

*) Republicată în temeiul art. XII din titlul II al cărții a II-a din Legea nr. 161/2003 privind unele măsuri pentru asigurarea transparenței în
exercitarea demnităților publice, a funcțiilor publice și în mediul de afaceri, prevenirea și sancționarea corupției, publicată în Monitorul Oficial al României,
Partea I, nr. 279 din 21 aprilie 2003, cu modificările ulterioare, dându-se textelor o nouă numerotare.
Legea nr. 31/1990 a mai fost republicată în Monitorul Oficial al României, Partea I, nr. 33 din 29 ianuarie 1998, iar ulterior a fost modificată
și completată prin:
— Ordonanța de urgență a Guvernului nr. 16/1998 pentru prorogarea termenului prevăzut la art. VI alin. 1 din Ordonanța de urgență a
Guvernului nr. 32/1997 pentru modificarea și completarea Legii nr. 31/1990 privind societățile comerciale, publicată în Monitorul Oficial al României,
Partea I, nr. 359 din 22 septembrie 1998, aprobată prin Legea nr. 237/1998, publicată în Monitorul Oficial al României, Partea I, nr. 477 din
11 decembrie 1998;
— Legea nr. 99/1999 privind unele măsuri pentru accelerarea reformei economice, publicată în Monitorul Oficial al României, Partea I, nr. 236
din 27 mai 1999, cu modificările ulterioare;
— Ordonanța de urgență a Guvernului nr. 75/1999 privind activitatea de audit financiar, republicată în Monitorul Oficial al României, Partea I,
nr. 598 din 22 august 2003, cu modificările ulterioare;
— Legea nr. 127/2000 pentru modificarea și completarea art. 156 din Legea nr. 31/1990 privind societățile comerciale, publicată în Monitorul
Oficial al României, Partea I, nr. 345 din 25 iulie 2000;
— Ordonanța de urgență a Guvernului nr. 76/2001 privind simplificarea unor formalități administrative pentru înregistrarea și autorizarea
funcționării comercianților, republicată în Monitorul Oficial al României, Partea I, nr. 413 din 14 iunie 2002, cu modificările și completările ulterioare;
— Legea nr. 314/2001 pentru reglementarea situației unor societăți comerciale, publicată în Monitorul Oficial al României, Partea I, nr. 338 din
26 iunie 2001, cu modificările și completările ulterioare;
— Ordonanța de urgență a Guvernului nr. 102/2002 privind unele măsuri pentru stimularea cererii de atribuire a folosinței gratuite și a
investițiilor în imobilele ce fac obiectul Ordonanței de urgență a Guvernului nr. 168/2001 privind punerea în valoare a construcțiilor zootehnice
dezafectate, destinate creșterii, îngrășării și exploatării animalelor, precum și a fabricilor de nutrețuri combinate dezafectate, publicată în Monitorul Oficial
al României, Partea I, nr. 673 din 11 septembrie 2002, aprobată cu modificări și completări prin Legea nr. 78/2003, publicată în Monitorul Oficial al
României, Partea I, nr. 194 din 26 martie 2003, cu modificările ulterioare;
— Legea nr. 161/2003 privind unele măsuri pentru asigurarea transparenței în exercitarea demnităților publice, a funcțiilor publice și în mediul
de afaceri, prevenirea și sancționarea corupției, cu modificările ulterioare;
— Legea nr. 297/2004 privind piața de capital, publicată în Monitorul Oficial al României, Partea I, nr. 571 din 29 iunie 2004.

2

MONITORUL OFICIAL AL ROMÂNIEI, PARTEA I, Nr. 1.066/17.XI.2004

Art. 3. — (1) Obligațiile sociale sunt garantate cu
patrimoniul social.
(2) Asociații în societatea în nume colectiv și asociații
comanditați în societatea în comandită simplă sau în
comandită pe acțiuni răspund nelimitat și solidar pentru
obligațiile sociale. Creditorii societății se vor îndrepta mai
întâi împotriva acesteia pentru obligațiile ei și, numai dacă
societatea nu le plătește în termen de cel mult 15 zile de
la data punerii în întârziere, se vor putea îndrepta
împotriva acestor asociați.
(3) Acționarii, asociații comanditari, precum și asociații
în societatea cu răspundere limitată răspund numai până la
concurența capitalului social subscris.
Art. 4. — Societatea comercială va avea cel puțin doi
asociați, în afară de cazul când legea prevede altfel.

TITLUL II
Constituirea societăților comerciale
CAPITOLUL I
Actul constitutiv al societății
Art. 5. — (1) Societatea în nume colectiv sau în
comandită simplă se constituie prin contract de societate,
iar societatea pe acțiuni, în comandită pe acțiuni sau cu
răspundere limitată se constituie prin contract de societate
și statut.
(2) Societatea cu răspundere limitată se poate constitui
și prin actul de voință al unei singure persoane. În acest
caz se întocmește numai statutul.
(3) Contractul de societate și statutul pot fi încheiate
sub forma unui înscris unic, denumit act constitutiv.
(4) Când se încheie numai contract de societate sau
numai statut, acestea pot fi denumite, de asemenea, act
constitutiv. În cuprinsul prezentei legi, denumirea act
constitutiv desemnează atât înscrisul unic, cât și contractul
de societate și/sau statutul societății.
(5) În cazurile în care contractul de societate și statutul
constituie acte distincte, acesta din urmă va cuprinde
datele de identificare a asociaților și clauze reglementând
organizarea, funcționarea și desfășurarea activității
societății.
(6) Actul constitutiv se încheie sub semnătură privată,
se semnează de toți asociații sau, în caz de subscripție
publică, de fondatori. Forma autentică a actului constitutiv
este obligatorie atunci când:
a) printre bunurile subscrise ca aport la capitalul social
se află un teren;
b) se constituie o societate în nume colectiv sau în
comandită simplă;
c) societatea pe acțiuni se constituie prin subscripție
publică.
(7) Actul constitutiv dobândește dată certă și prin
depunerea la oficiul registrului comerțului.
Art. 6. — (1) Semnatarii actului constitutiv, precum și
persoanele care au un rol determinant în constituirea
societății sunt considerați fondatori.
(2) Nu pot fi fondatori persoanele care, potrivit legii,
sunt incapabile sau care au fost condamnate pentru
gestiune frauduloasă, abuz de încredere, fals, uz de fals,
înșelăciune, delapidare, mărturie mincinoasă, dare sau
luare de mită, precum și pentru alte infracțiuni prevăzute
de prezenta lege.

Art. 7. — Actul constitutiv al societății în nume colectiv,
în comandită simplă sau cu răspundere limitată va
cuprinde:
a) numele și prenumele, codul numeric personal, locul
și data nașterii, domiciliul și cetățenia asociaților persoane
fizice; denumirea, sediul și naționalitatea asociaților
persoane juridice; numărul de înregistrare în registrul
comerțului sau codul unic de înregistrare, potrivit legii
naționale; la societatea în comandită simplă se vor arăta
asociații comanditari, asociații comanditați, precum și
reprezentantul fiscal, dacă este cazul;
b) forma, denumirea, sediul și, dacă este cazul,
emblema societății;
c) obiectul de activitate al societății, cu precizarea
domeniului și a activității principale;
d) capitalul social subscris și cel vărsat, cu menționarea
aportului fiecărui asociat, în numerar sau în natură,
valoarea aportului în natură și modul evaluării, precum și
data la care se va vărsa integral capitalul social subscris.
La societățile cu răspundere limitată se vor preciza
numărul și valoarea nominală a părților sociale, precum și
numărul părților sociale atribuite fiecărui asociat pentru
aportul său;
e) asociații care reprezintă și administrează societatea
sau administratorii neasociați, persoane fizice ori juridice,
puterile ce li s-au conferit și dacă ei urmează să le
exercite împreună sau separat;
f) partea fiecărui asociat la beneficii și la pierderi;
g) sediile secundare — sucursale, agenții, reprezentanțe
sau alte asemenea unități fără personalitate juridică —,
atunci când se înființează o dată cu societatea, sau
condițiile pentru înființarea lor ulterioară, dacă se are în
vedere o atare înființare;
h) durata societății;
i) modul de dizolvare și de lichidare a societății.
Art. 8. — Actul constitutiv al societății pe acțiuni sau în
comandită pe acțiuni va cuprinde:
a) numele și prenumele, codul numeric personal, locul
și data nașterii, domiciliul și cetățenia asociaților persoane
fizice; denumirea, sediul și naționalitatea asociaților
persoane juridice, numărul de înregistrare în registrul
comerțului sau codul unic de înregistrare, potrivit legii
naționale; la societatea în comandită pe acțiuni se vor
arăta asociații comanditari și asociații comanditați, precum
și reprezentantul fiscal, dacă este cazul;
b) forma, denumirea, sediul și, dacă este cazul,
emblema societății;
c) obiectul de activitate al societății, cu precizarea
domeniului și a activității principale;
d) capitalul social subscris și cel vărsat. La constituire,
capitalul social subscris, vărsat de fiecare acționar, nu va
putea fi mai mic de 30% din cel subscris, dacă prin lege
nu se prevede altfel. Restul de capital social va trebui
vărsat în termen de 12 luni de la înmatriculare;
e) valoarea bunurilor constituite ca aport în natură în
societate, modul de evaluare și numărul acțiunilor acordate
pentru acestea;
f) numărul și valoarea nominală a acțiunilor, cu
specificarea dacă sunt nominative sau la purtător. Dacă
sunt mai multe categorii de acțiuni, se vor arăta numărul,
valoarea nominală și drepturile conferite fiecărei categorii
de acțiuni;
g) numele și prenumele, locul și data nașterii, domiciliul
și cetățenia administratorilor, persoane fizice; denumirea,
sediul și naționalitatea administratorilor, persoane juridice;

MONITORUL OFICIAL AL ROMÂNIEI, PARTEA I, Nr. 1.066/17.XI.2004
garanția pe care administratorii sunt obligați să o depună,
puterile ce li se conferă și dacă ei urmează să le exercite
împreună sau separat; drepturile speciale de reprezentare
și de administrare acordate unora dintre ei. Pentru
societățile în comandită pe acțiuni se vor indica
comanditații care reprezintă și administrează societatea;
h) numele și prenumele, locul și data nașterii, domiciliul
și cetățenia cenzorilor, persoane fizice; denumirea, sediul și
naționalitatea cenzorilor, persoane juridice;
i) clauze privind conducerea, administrarea, funcționarea
și controlul gestiunii societății de către organele statutare,
controlul acesteia de către acționari, precum și
documentele la care aceștia vor putea să aibă acces
pentru a se informa și a-și exercita controlul;
j) durata societății;
k) modul de distribuire a beneficiilor și de suportare a
pierderilor;
l) sediile secundare — sucursale, agenții, reprezentanțe
sau alte asemenea unități fără personalitate juridică —,
atunci când se înființează o dată cu societatea, sau
condițiile pentru înființarea lor ulterioară, dacă se are în
vedere o atare înființare;
m) avantajele rezervate fondatorilor;
n) acțiunile comanditarilor în societatea în comandită pe
acțiuni;
o) operațiunile încheiate de asociați în contul societății
ce se constituie și pe care aceasta urmează să le preia,
precum și sumele ce trebuie plătite pentru acele operațiuni;
p) modul de dizolvare și de lichidare a societății.
Art. 9. — Societatea pe acțiuni se constituie prin
subscriere integrală și simultană a capitalului social de
către semnatarii actului constitutiv sau prin subscripție
publică.
Art. 10. — (1) Capitalul social al societății pe acțiuni și
al societății în comandită pe acțiuni nu poate fi mai mic de
25.000.000 lei.
(2) Numărul acționarilor în societatea pe acțiuni nu
poate fi mai mic de 5.
Art. 11. — (1) Capitalul social al unei societăți cu
răspundere limitată nu poate fi mai mic de 2.000.000 lei și
se divide în părți sociale egale, care nu pot fi mai mici de
100.000 lei.
(2) Părțile sociale nu pot fi reprezentate prin titluri
negociabile.
Art. 12. — În societatea cu răspundere limitată, numărul
asociaților nu poate fi mai mare de 50.
Art. 13. — (1) În cazul în care, într-o societate cu
răspundere limitată, părțile sociale sunt ale unei singure
persoane, aceasta, în calitate de asociat unic, are
drepturile și obligațiile ce revin, potrivit prezentei legi,
adunării generale a asociaților.
(2) Dacă asociatul unic este administrator, îi revin și
obligațiile prevăzute de lege pentru această calitate.
(3) În societatea care se înființează de către un asociat
unic, valoarea aportului în natură va fi stabilită pe baza
unei expertize de specialitate.
Art. 14. — (1) O persoană fizică sau o persoană
juridică nu poate fi asociat unic decât într-o singură
societate cu răspundere limitată.
(2) O societate cu răspundere limitată nu poate avea ca
asociat unic o altă societate cu răspundere limitată,
alcătuită dintr-o singură persoană.
(3) În caz de încălcare a prevederilor alin. (1) și (2),
statul, prin Ministerul Finanțelor Publice, precum și orice

3

persoană interesată poate cere dizolvarea pe cale
judecătorească a unei societăți astfel constituită.
(4) Pe baza hotărârii de dizolvare, lichidarea se va face
în condițiile prevăzute de prezenta lege pentru societățile
cu răspundere limitată.
Art. 15. — Contractele între societatea cu răspundere
limitată și persoana fizică sau persoana juridică, asociat
unic al celei dintâi, se încheie în formă scrisă, sub
sancțiunea nulității absolute.
Art. 16. — (1) Aporturile în numerar sunt obligatorii la
constituirea oricărei forme de societate.
(2) Aporturile în natură sunt admise la toate formele de
societate. Aceste aporturi se realizează prin transferarea
drepturilor corespunzătoare și prin predarea efectivă către
societate a bunurilor aflate în stare de utilizare.
(3) Aporturile în creanțe sunt liberate potrivit art. 84.
Asemenea aporturi nu sunt admise la societățile pe acțiuni
care se constituie prin subscripție publică și nici la
societățile în comandită pe acțiuni sau cu răspundere
limitată.
(4) Prestațiile în muncă nu pot constitui aport la
formarea sau majorarea capitalului social.
(5) Asociații în societatea în nume colectiv și asociații
comanditați se pot obliga la prestații în muncă cu titlu de
aport social, dar care nu pot constitui aport la formarea
sau la majorarea capitalului social. În schimbul acestui
aport, asociații au dreptul să participe, potrivit actului
constitutiv, la împărțirea beneficiilor și a activului social,
rămânând, totodată, obligați să participe la pierderi.
Art. 17. — (1) La autentificarea actului constitutiv în
cazurile prevăzute la art. 5 sau, după caz, la darea de
dată certă a acestuia, se va prezenta dovada eliberată de
oficiul registrului comerțului privind disponibilitatea firmei și
declarația pe propria răspundere privind deținerea calității
de asociat unic într-o singură societate cu răspundere
limitată.
(2) La același sediu vor putea funcționa mai multe
societăți, dacă cel puțin o persoană este, în condițiile legii,
asociat în fiecare dintre aceste societăți.
(3) Notarul public va refuza autentificarea actului
constitutiv sau, după caz, persoana care dă dată certă va
refuza operațiunile solicitate, dacă din documentația
prezentată rezultă că nu sunt îndeplinite condițiile
prevăzute la alin. (1).
CAPITOLUL II
Formalități specifice pentru constituirea societății pe
acțiuni prin subscripție publică
Art. 18. — (1) Când societatea pe acțiuni se constituie
prin subscripție publică, fondatorii vor întocmi un prospect
de emisiune, care va cuprinde datele prevăzute la art. 8,
cu excepția celor privind pe administratori și cenzori, și în
care se va stabili data închiderii subscripției.
(2) Prospectul de emisiune semnat de fondatori în
formă autentică va trebui depus, înainte de publicare, la
oficiul registrului comerțului din județul în care se va stabili
sediul societății.
(3) Judecătorul delegat la oficiul registrului comerțului,
constatând îndeplinirea condițiilor de la alin. (1) și (2), va
autoriza publicarea prospectului de emisiune.
(4) Prospectele de emisiune care nu cuprind toate
mențiunile sunt nule. Subscriitorul nu va putea invoca
această nulitate, dacă a luat parte la adunarea constitutivă
sau dacă a exercitat drepturile și îndatoririle de acționar.

4

MONITORUL OFICIAL AL ROMÂNIEI, PARTEA I, Nr. 1.066/17.XI.2004

Art. 19. — (1) Subscrierile de acțiuni se vor face pe
unul sau pe mai multe exemplare ale prospectului de
emisiune al fondatorilor, vizate de judecătorul delegat.
(2) Subscrierea va cuprinde: numele și prenumele sau
denumirea, domiciliul ori sediul subscriitorului; numărul, în
litere, al acțiunilor subscrise; data subscrierii și declarația
expresă că subscriitorul cunoaște și acceptă prospectul de
emisiune.
(3) Participările la beneficiile societății, rezervate de
fondatori în folosul lor, deși acceptate de subscriitori, nu au
efect decât dacă vor fi aprobate de adunarea constitutivă.
Art. 20. — Cel mai târziu în termen de 15 zile de la
data închiderii subscrierii, fondatorii vor convoca adunarea
constitutivă, printr-o înștiințare publicată în Monitorul Oficial
al României, Partea a IV-a, și în două ziare cu largă
răspândire, cu 15 zile înainte de data fixată pentru
adunare. Înștiințarea va cuprinde locul și data adunării,
care nu poate depăși două luni de la data închiderii
subscrierii, și precizarea problemelor care vor face obiectul
discuțiilor.
Art. 21. — (1) Societatea se poate constitui numai dacă
întregul capital social a fost subscris și fiecare acceptant a
vărsat în numerar jumătate din valoarea acțiunilor subscrise
la Casa de Economii și Consemnațiuni — C.E.C. — S.A.
ori la o bancă sau la una dintre unitățile acestora. Restul
din capitalul social subscris va trebui vărsat în termen de
12 luni de la înmatriculare.
(2) Acțiunile ce reprezintă aporturi în natură vor trebui
acoperite integral.
Art. 22. — Dacă subscrierile publice depășesc capitalul
social prevăzut în prospectul de emisiune sau sunt mai
mici decât acesta, fondatorii sunt obligați să supună
aprobării adunării constitutive majorarea sau, după caz,
reducerea capitalului social la nivelul subscripției.
Art. 23. — (1) Fondatorii sunt obligați să întocmească
o listă a celor care, acceptând subscripția, au dreptul să
participe la adunarea constitutivă, cu menționarea numărului
acțiunilor fiecăruia.
(2) Această listă va fi afișată la locul unde se va ține
adunarea, cu cel puțin 5 zile înainte de adunare.
Art. 24. — (1) Adunarea alege un președinte și doi sau
mai mulți secretari. Participarea acceptanților se va
constata prin liste de prezență, semnate de fiecare dintre
ei și vizate de președinte și de unul dintre secretari.
(2) Oricare acceptant are dreptul să facă observații
asupra listei afișate de fondatori, înainte de a se intra în
ordinea de zi a adunării, care va decide asupra
observațiilor.
Art. 25. — (1) În adunarea constitutivă, fiecare
acceptant are dreptul la un vot, indiferent de acțiunile
subscrise. El poate fi reprezentat și prin procură specială.
(2) Nimeni nu poate reprezenta mai mult de
5 acceptanți.
(3) Acceptanții care au constituit aporturi în natură nu
au drept de vot în deliberările referitoare la aporturile lor,
chiar dacă ei sunt și subscriitori de acțiuni în numerar ori
se prezintă ca mandatari ai altor acceptanți.
(4) Adunarea constitutivă este legală dacă sunt prezenți
jumătate plus unu din numărul acceptanților și ia hotărâri
cu votul majorității simple a celor prezenți.
Art. 26. — (1) Dacă există aporturi în natură, avantaje
rezervate fondatorilor, operațiuni încheiate de fondatori în
contul societății ce se constituie și pe care aceasta
urmează să le ia asupra sa, adunarea constitutivă

numește, în condițiile art. 39, unul sau mai mulți experți,
care își vor da avizul asupra evaluărilor.
(2) Dacă majoritatea cerută nu poate fi întrunită,
desemnarea experților se va face de judecătorul delegat, la
cererea oricărui acceptant.
Art. 27. — (1) După ce experții au depus raportul de
evaluare prevăzut la art. 38, fondatorii convoacă din nou
adunarea constitutivă, conform dispozițiilor art. 20.
(2) Dacă valoarea aporturilor în natură, stabilită de
experți, este inferioară cu o cincime aceleia prevăzute de
fondatori în prospectul de emisiune, oricare acceptant se
poate retrage, anunțându-i pe fondatori, până la data fixată
pentru adunarea constitutivă.
(3) Acțiunile revenind acceptanților care s-au retras pot
fi preluate de fondatori în termen de 30 de zile sau,
ulterior, de alte persoane, pe cale de subscripție publică.
Art. 28. — Adunarea constitutivă are următoarele
obligații:
— verifică existența vărsămintelor;
— examinează și validează raportul experților de
evaluare a aporturilor în natură; aprobă participările la
beneficii ale fondatorilor și operațiunile încheiate în contul
societății;
— discută și aprobă actul constitutiv al societății,
membrii prezenți reprezentând, în acest scop, și pe cei
absenți, și desemnează pe aceia care se vor prezenta
pentru autentificarea actului și îndeplinirea formalităților
cerute pentru constituirea societății;
— numește pe administratori și cenzori.
Art. 29. — (1) Vărsămintele efectuate, potrivit art. 21,
pentru constituirea societății prin subscripție publică vor fi
predate persoanelor însărcinate cu încasarea lor, prin actul
constitutiv, iar în lipsa unei dispoziții, persoanelor
desemnate prin decizia consiliului de administrație, după
prezentarea certificatului la oficiul registrului comerțului, din
care rezultă înmatricularea societății.
(2) Dacă constituirea societății nu a avut loc, restituirea
vărsămintelor se va face direct acceptanților.
Art. 30. — (1) Fondatorii iau asupra lor consecințele
actelor și ale cheltuielilor necesare constituirii societății, iar
dacă, din orice cauză, aceasta nu se va constitui, ei nu se
pot îndrepta împotriva acceptanților.
(2) Fondatorii sunt obligați să predea administratorilor
documentele și corespondența referitoare la constituirea
societății.
Art. 31. — (1) Fondatorii și primii administratori sunt
solidar răspunzători, din momentul constituirii societății, față
de societate și de terți pentru:
— subscrierea integrală a capitalului social și efectuarea
vărsămintelor stabilite de lege sau de actul constitutiv;
— existența aporturilor în natură;
— veridicitatea publicațiilor făcute în vederea constituirii
societății.
(2) Fondatorii sunt răspunzători, de asemenea, de
valabilitatea operațiunilor încheiate în contul societății
înainte de constituire și luate de aceasta asupra sa.
(3) Adunarea generală nu va putea da descărcare
fondatorilor și primilor administratori, pentru răspunderea ce
le revine în temeiul acestui articol și al art. 49 și 53, timp
de 5 ani.
Art. 32. — (1) Adunarea constitutivă va hotărî asupra
cotei din profitul net ce revine fondatorilor unei societăți
constituite prin subscripție publică.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
(2) Cota prevăzută la alin. (1) nu poate depăși 6% din
profitul net și nu poate fi acordată pentru o perioadă mai
mare de 5 ani de la data constituirii societății.
(3) În cazul majorării capitalului social, drepturile
fondatorilor vor putea fi exercitate numai asupra profitului
corespunzător capitalului social inițial.
(4) De dispozițiile acestui articol pot beneficia numai
persoanele fizice cărora li s-a recunoscut calitatea de
fondator prin actul constitutiv.
Art. 33. — În caz de dizolvare anticipată a societății,
fondatorii au dreptul să ceară daune de la societate, dacă
dizolvarea s-a făcut în frauda drepturilor lor.
Art. 34. — Dreptul la acțiunea în daune se prescrie prin
trecerea a 6 luni de la data publicării în Monitorul Oficial al
României, Partea a IV-a, a hotărârii adunării generale a
acționarilor care a decis dizolvarea anticipată.
Art. 35. — Societățile comerciale pe acțiuni constituite
prin subscripție publică sunt considerate societăți deținute
public în sensul Ordonanței de urgență a Guvernului
nr. 28/2002 privind valorile mobiliare, serviciile de investiții
financiare și piețele reglementate*), care se completează cu
dispozițiile prezentei legi în ceea ce privește înmatricularea
în registrul comerțului.
CAPITOLUL III
Înmatricularea societății
Art. 36. — (1) În termen de 15 zile de la data încheierii
actului constitutiv, fondatorii sau administratorii societății ori
un împuternicit al acestora vor cere înmatricularea societății
în registrul comerțului în a cărui rază teritorială își va avea
sediul societatea.
(2) Cererea va fi însoțită de:
a) actul constitutiv al societății;
b) dovada efectuării vărsămintelor în condițiile actului
constitutiv;
c) dovada sediului declarat și a disponibilității firmei;
d) actele privind proprietatea asupra aporturilor în
natură, iar în cazul în care printre ele figurează și imobile,
certificatul constatator al sarcinilor de care sunt grevate;
e) actele constatatoare ale operațiunilor încheiate în
contul societății și aprobate de asociați;
f) declarația pe propria răspundere a fondatorilor, a
administratorilor și a cenzorilor că îndeplinesc condițiile
prevăzute de prezenta lege.
(3) Toate avizele sau actele de autorizare, eliberate de
către autoritățile publice în funcție de obiectul de activitate
al unei societăți, vor fi solicitate de către oficiul registrului
comerțului, în termen de 5 zile de la înregistrarea cererii,
iar autoritățile competente vor trebui să emită avizele sau
actele de autorizare în termen de 15 zile. Nu este necesar
a se depune avizele sau autorizările tehnice și nici cele a
căror eliberare este legal condiționată de înmatricularea
societății.
Art. 37. — (1) Controlul legalității actelor sau faptelor
care, potrivit legii, se înregistrează în registrul comerțului se
exercită de justiție printr-un judecător delegat.
(2) La începutul fiecărui an judecătoresc, președintele
tribunalului va delega la oficiul registrului comerțului unul
sau mai mulți judecători ai tribunalului.
(3) Judecătorul delegat va putea dispune efectuarea
unei expertize, în contul părților, precum și administrarea
altor dovezi.

5

Art. 38. — (1) La societățile pe acțiuni, dacă există
aporturi în natură, avantaje rezervate fondatorilor, operațiuni
încheiate de fondatori în contul societății ce se constituie
și pe care aceasta urmează să le ia asupra sa, judecătorul
delegat numește, în termen de 5 zile de la înregistrarea
cererii, unul sau mai mulți experți din lista experților
autorizați. Aceștia vor întocmi un raport cuprinzând
descrierea și modul de evaluare a fiecărui bun aportat și
vor evidenția dacă valoarea acestuia corespunde numărului
și valorii acțiunilor acordate în schimb, precum și alte
elemente indicate de judecătorul delegat. Pentru bunurile
mobile noi va fi luată în considerare factura.
(2) Raportul va fi depus în termen de 15 zile la oficiul
registrului comerțului și va putea fi examinat de creditorii
personali ai asociaților sau de alte persoane. La cererea și
pe cheltuiala acestora, li se pot elibera copii integrale sau
parțiale de pe raport.
Art. 39. — Nu pot fi numiți experți:
— rudele sau afinii până la gradul al patrulea inclusiv
ori soții acelora care au constituit aporturi în natură sau ai
fondatorilor;
— persoanele care primesc, sub orice formă, pentru
funcțiile pe care le îndeplinesc, altele decât aceea de
expert, un salariu sau o remunerație de la fondatori sau
de la cei care au constituit aporturi în natură.
Art. 40. — (1) În cazul în care cerințele legale sunt
îndeplinite, judecătorul delegat, prin încheiere, pronunțată în
termen de 5 zile de la îndeplinirea acestor cerințe, va
autoriza constituirea societății și va dispune înmatricularea
ei în registrul comerțului, în condițiile prevăzute de legea
privind acest registru.
(2) Încheierea de înmatriculare va reda, după caz,
mențiunile actului constitutiv prevăzute la art. 7 și 8.
Art. 41. — (1) Societatea comercială este persoană
juridică de la data înmatriculării în registrul comerțului.
(2) Înmatricularea se efectuează în termen de 24 de
ore de la data pronunțării încheierii judecătorului delegat
prin care se autorizează înmatricularea societății
comerciale.
Art. 42. — Filialele sunt societăți comerciale cu
personalitate juridică și se înființează în una dintre formele
de societate enumerate la art. 2 și în condițiile prevăzute
pentru acea formă. Ele vor avea regimul juridic al formei
de societate în care s-au constituit.
Art. 43. — (1) Sucursalele sunt dezmembrăminte fără
personalitate juridică ale societăților comerciale și se
înmatriculează, înainte de începerea activității lor, în
registrul comerțului din județul în care vor funcționa.
(2) Dacă sucursala se înființează într-o localitate din
același județ sau în aceeași localitate cu societatea
fondatoare, ea se va înmatricula în același registru al
comerțului, însă distinct, ca înmatriculare independentă.
(3) Regimul juridic al sucursalei se aplică oricărui alt
sediu secundar, indiferent de denumirea lui, căruia
societatea care îl înființează îi atribuie statut de sucursală.
(4) Celelalte sedii secundare — agenții, reprezentanțe
sau alte asemenea sedii — se menționează numai în
cadrul înmatriculării societății în registrul comerțului sediului
principal.

*) Ordonanța de urgență a Guvernului nr. 28/2002 privind valorile mobiliare, serviciile de investiții financiare și piețele reglementate a fost
abrogată și înlocuită prin Legea nr. 297/2004 privind piața de capital, publicată în Monitorul Oficial al României, Partea I, nr. 571 din 29 iunie 2004.

6

MONITORUL OFICIAL AL ROMÂNIEI, PARTEA I, Nr. 1.066/17.XI.2004

(5) Nu se pot înființa sedii secundare sub denumirea de
filială*).
Art. 44. — Societățile comerciale străine pot înființa în
România, cu respectarea legii române, filiale, precum și
sucursale, agenții, reprezentanțe sau alte sedii secundare,
dacă acest drept le este recunoscut de legea statutului lor
organic.
Art. 45. — (1) Reprezentanții societății sunt obligați să
depună la oficiul registrului comerțului semnăturile lor, la
data depunerii cererii de înregistrare, dacă au fost numiți
prin actul constitutiv, iar cei aleși în timpul funcționării
societății, în termen de 15 zile de la alegere.
(2) Dispoziția alineatului precedent se aplică în mod
corespunzător și conducătorilor sucursalelor.
CAPITOLUL IV
Efectele încălcării cerințelor legale de constituire
a societății
Art. 46. — (1) Când actul constitutiv nu cuprinde
mențiunile prevăzute de lege ori cuprinde clauze prin care
se încalcă o dispoziție imperativă a legii sau când nu s-a
îndeplinit o cerință legală pentru constituirea societății,
judecătorul delegat, din oficiu sau la cererea oricăror
persoane care formulează o cerere de intervenție, va
respinge, prin încheiere, motivat, cererea de înmatriculare,
în afară de cazul în care asociații înlătură asemenea
neregularități. Judecătorul delegat va lua act în încheiere
de regularizările efectuate.
(2) În cazul în care au fost formulate cereri de
intervenție, judecătorul va cita intervenienții și se va
pronunța asupra cererilor acestora în condițiile art. 49 și
următoarele din Codul de procedură civilă, nefiind aplicabile
dispozițiile art. 335 din Codul de procedură civilă.
Art. 47. — (1) În cazul în care fondatorii sau
reprezentanții societății nu au cerut înmatricularea ei în
termen legal, oricare asociat poate cere oficiului registrului
comerțului efectuarea înmatriculării, după ce, prin notificare
sau scrisoare recomandată, i-a pus în întârziere, iar ei nu
s-au conformat în cel mult 8 zile de la primire.
(2) Dacă, totuși, înmatricularea nu s-a efectuat în
termenele prevăzute de alineatul precedent, asociații sunt
eliberați de obligațiile ce decurg din subscripțiile lor, după
trecerea a 3 luni de la data autentificării actului constitutiv,
în afară de cazul în care acesta prevede altfel.
(3) Dacă un asociat a cerut îndeplinirea formalităților de
înmatriculare, nu se va mai putea pretinde de nici unul
dintre ei eliberarea de obligațiile ce decurg din subscripție.
Art. 48. — (1) În cazul unor neregularități constatate
după înmatriculare, societatea este obligată să ia măsuri
pentru înlăturarea lor, în cel mult 8 zile de la data
constatării acelor neregularități.
(2) Dacă societatea nu se conformează, orice persoană
interesată poate cere tribunalului să oblige organele
societății, sub sancțiunea plății de daune cominatorii, să le
regularizeze.
(3) Dreptul la acțiunea de regularizare se prescrie prin
trecerea unui termen de un an de la data înmatriculării
societății.
Art. 49. — Fondatorii, reprezentanții societății, precum și
primii membri ai organelor de conducere, de administrare

și de control ale societății răspund nelimitat și solidar
pentru prejudiciul cauzat prin neregularitățile la care se
referă art. 46—48.
Art. 50. — (1) Actele sau faptele, pentru care nu s-a
efectuat publicitatea prevăzută de lege, nu pot fi opuse
terților, în afară de cazul în care societatea face dovada
că aceștia le cunoșteau.
(2) Operațiunile efectuate de societate înainte de a 16-a
zi de la data publicării în Monitorul Oficial al României,
Partea a IV-a, a încheierii judecătorului delegat nu sunt
opozabile terților, care dovedesc că au fost în imposibilitate
de a lua cunoștință despre ele.
Art. 51. — Terții pot invoca însă actele sau faptele cu
privire la care nu s-a îndeplinit publicitatea, în afară de
cazul în care omisiunea publicității le lipsește de efecte.
Art. 52. — Societatea este obligată să verifice
identitatea dintre textul depus la oficiul registrului comerțului
și cel publicat în Monitorul Oficial al României, Partea
a IV-a sau în presă. În caz de neconcordanță, terții pot
opune societății oricare dintre texte, în afară de cazul în
care societatea face dovada că ei cunoșteau textul depus
la oficiul registrului comerțului.
Art. 53. — Fondatorii, reprezentanții și alte persoane,
care au lucrat în numele unei societăți în curs de
constituire, răspund solidar și nelimitat față de terți pentru
actele juridice încheiate cu aceștia în contul societății, în
afară de cazul în care societatea, după ce a dobândit
personalitate juridică, le-a preluat asupra sa. Actele astfel
preluate sunt considerate a fi fost ale societății încă de la
data încheierii lor.
Art. 54. — (1) Nici societatea și nici terții nu pot opune,
pentru a se sustrage de la obligațiile asumate, o
neregularitate în numirea reprezentanților, administratorilor
sau a altor persoane care fac parte din organele societății,
atunci când această numire a fost publicată în conformitate
cu legea.
(2) Societatea nu poate invoca față de terți numirile în
funcțiile menționate în alineatul precedent sau încetarea
acestor funcții, dacă ele nu au fost publicate în
conformitate cu legea.
Art. 55. — (1) În raporturile cu terții, societatea pe
acțiuni, în comandită pe acțiuni sau cu răspundere limitată
este angajată prin actele organelor sale, chiar dacă aceste
acte depășesc obiectul de activitate, în afară de cazul în
care ea dovedește că terții cunoșteau sau, în împrejurările
date, trebuiau să cunoască depășirea acestuia. Publicarea
actului constitutiv nu poate constitui, singură, dovada
cunoașterii.
(2) Clauzele actului constitutiv ori hotărârile organelor
statutare ale societăților prevăzute în alineatul precedent,
care limitează puterile conferite de lege acestor organe,
sunt inopozabile terților, chiar dacă au fost publicate.
Art. 56. — Nulitatea unei societăți înmatriculate în
registrul comerțului poate fi declarată de tribunal numai
atunci când:
a) lipsește actul constitutiv sau nu a fost încheiat în
formă autentică, în situațiile prevăzute la art. 5 alin. (6);
b) toți fondatorii au fost, potrivit legii, incapabili, la data
constituirii societății;

*) Potrivit art. V din Ordonanța de urgență a Guvernului nr. 32/1997 pentru modificarea și completarea Legii nr. 31/1990 privind societățile
comerciale, aprobată și modificată prin Legea nr. 195/1997, dispozițiile acestui alineat nu se aplică filialelor fără personalitate juridică înființate până la
data intrării în vigoare a ordonanței de urgență.
Se recomandă societăților care au înființat unități fără personalitate juridică să modifice denumirea de filială dată acestora.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
c) obiectul de activitate al societății este ilicit sau
contrar ordinii publice;
d) lipsește încheierea judecătorului delegat de
înmatriculare a societății;
e) lipsește autorizarea legală administrativă de
constituire a societății;
f) actul constitutiv nu prevede denumirea, sediul
societății, obiectul său de activitate, aporturile asociaților și
capitalul social subscris și vărsat;
g) s-au încălcat dispozițiile legale privind capitalul social
minim, subscris și vărsat;
h) nu s-a respectat numărul minim de asociați, prevăzut
de lege.
Art. 57. — Nulitatea nu poate fi declarată în cazul în
care cauza ei, invocată în cererea de anulare, a fost
înlăturată înainte de a se pune concluzii în fond la tribunal.
Art. 58. — (1) Pe data la care hotărârea judecătorească
de declarare a nulității a devenit irevocabilă, societatea
încetează fără efect retroactiv și intră în lichidare.
Dispozițiile legale privind lichidarea societăților ca urmare a
dizolvării se aplică în mod corespunzător.
(2) Prin hotărârea judecătorească de declarare a nulității
se vor numi și lichidatorii societății.
(3) Tribunalul va comunica hotărârea judecătorească
oficiului registrului comerțului, care, după menționare, o va
trimite Monitorului Oficial al României spre publicare în
Partea a IV-a, în extras.
(4) Asociații răspund pentru obligațiile sociale până la
acoperirea acestora în conformitate cu prevederile art. 3.
Art. 59. — (1) Declararea nulității societății nu aduce
atingere actelor încheiate în numele său.
(2) Nici societatea și nici asociații nu pot opune terților
de bună-credință nulitatea societății.
CAPITOLUL V
Unele dispoziții procedurale
Art. 60. — (1) Încheierile judecătorului delegat privitoare
la înmatriculare sau la orice alte înregistrări în registrul
comerțului sunt executorii de drept și sunt supuse numai
recursului.
(2) Termenul de recurs este de 15 zile și curge de la
data pronunțării încheierii pentru părți și de la data
publicării încheierii sau a actului modificator al actului
constitutiv în Monitorul Oficial al României, Partea a IV-a,
pentru orice alte persoane interesate.
(3) Recursul se depune și se menționează în registrul
comerțului unde s-a făcut înregistrarea. În termen de 3 zile
de la data depunerii, oficiul registrului comerțului înaintează
recursul curții de apel în a cărei rază teritorială se află
sediul societății, iar în cazul sucursalelor înființate în alt
județ, curții de apel în a cărei rază teritorială se află sediul
sucursalei.
(4) Motivele recursului se pot depune la instanță, cu cel
puțin două zile înaintea termenului de judecată.
(5) În cazul admiterii recursului, decizia instanței de
recurs va fi menționată în registrul comerțului, fiind
aplicabile dispozițiile art. 48—49 și 56—59.
Art. 61. — (1) Creditorii sociali și orice alte persoane
prejudiciate prin hotărârile asociaților privitoare la
modificarea actului constitutiv pot formula o cerere de
opoziție prin care să solicite instanței judecătorești să
oblige, după caz, societatea sau asociații la repararea
prejudiciului cauzat, prevederile art. 57 fiind aplicabile.

7

(2) În sensul prezentei legi, prin hotărârea asociaților se
înțelege și hotărârea organelor statutare ale societății, iar
termenul asociați include și acționarii, în afară de cazul în
care din context rezultă altfel.
Art. 62. — (1) Opoziția se face în termen de 30 de zile
de la data publicării hotărârii asociaților sau a actului
adițional modificator în Monitorul Oficial al României,
Partea a IV-a, dacă prezenta lege nu prevede un alt
termen. Ea se depune la oficiul registrului comerțului care,
în termen de 3 zile de la data depunerii, o va menționa în
registru și o va înainta instanței judecătorești competente.
(2) Dispozițiile art. 133 referitoare la suspendare se
aplică în mod corespunzător. Opoziția se judecă în camera
de consiliu, cu citarea părților, fiind aplicabile dispozițiile
art. 114 alin. 5 din Codul de procedură civilă.
(3) Hotărârea pronunțată asupra opoziției este supusă
numai recursului.
Art. 63. — Cererile și căile de atac prevăzute de
prezenta lege, de competența instanțelor judecătorești, se
soluționează de instanța locului unde societatea își are
sediul principal.
Art. 64. — Citarea părților în fața judecătorului delegat
și comunicarea actelor sale se fac, de către oficiul
registrului comerțului, prin poștă, cu scrisoare recomandată,
atașându-se recipisa la dosar, sau prin agenți ai oficiului
registrului comerțului, ori în condițiile Codului de procedură
civilă.

TITLUL III
Funcționarea societăților comerciale
CAPITOLUL I
Dispoziții comune
Art. 65. — (1) În lipsă de stipulație contrară, bunurile
constituite ca aport în societate devin proprietatea acesteia
din momentul înmatriculării ei în registrul comerțului.
(2) Asociatul care întârzie să depună aportul social este
răspunzător de daunele pricinuite, iar dacă aportul a fost
stipulat în numerar este obligat și la plata dobânzilor legale
din ziua în care trebuia să facă vărsământul.
Art. 66. — (1) Pe durata societății, creditorii asociatului
pot să-și exercite drepturile lor numai asupra părții din
beneficiile cuvenite asociatului după bilanțul contabil, iar
după dizolvarea societății, asupra părții ce i s-ar cuveni
prin lichidare.
(2) Creditorii prevăzuți la alin. (1) pot totuși popri, în
timpul duratei societății, părțile ce s-ar cuveni asociaților
prin lichidare sau pot sechestra și vinde acțiunile
debitorului lor.
Art. 67. — (1) Cota-parte din profit ce se plătește
fiecărui asociat constituie dividend.
(2) Dividendele se plătesc asociaților proporțional cu
cota de participare la capitalul social vărsat, dacă prin actul
constitutiv nu se prevede altfel. Ele se plătesc în termenul
stabilit de către adunarea generală a asociaților sau, după
caz, stabilit prin legile speciale, dar nu mai târziu de 8 luni
de la data aprobării situației financiare anuale aferente
exercițiului financiar încheiat. În caz contrar, societatea
comercială va plăti o penalitate aferentă perioadei de
întârziere, la nivelul dobânzii legale.
(3) Nu se vor putea distribui dividende decât din
profituri determinate potrivit legii.
(4) Dividendele plătite contrar dispozițiilor alin. (2) și (3)
se restituie, dacă societatea dovedește că asociații au

8

MONITORUL OFICIAL AL ROMÂNIEI, PARTEA I, Nr. 1.066/17.XI.2004

cunoscut neregularitatea distribuirii sau, în împrejurările
existente, trebuiau să o cunoască.
(5) Dreptul la acțiunea de restituire a dividendelor se
prescrie în termen de 3 ani de la data distribuirii lor.
(6) Dividendele care se cuvin după data transmiterii
acțiunilor aparțin cesionarului, în afară de cazul în care
părțile au convenit altfel.
Art. 68. — Aportul asociaților la capitalul social nu este
purtător de dobânzi.
Art. 69. — Dacă se constată o pierdere a activului net,
capitalul social va trebui reîntregit sau redus înainte de a
se putea face vreo repartizare sau distribuire de profit.
Art. 70. — (1) Administratorii pot face toate operațiunile
cerute pentru aducerea la îndeplinire a obiectului de
activitate al societății, afară de restricțiile arătate în actul
constitutiv.
(2) Ei sunt obligați să ia parte la toate adunările
societății, la consiliile de administrație și la organele de
conducere similare acestora.
Art. 71. — (1) Administratorii care au dreptul de a
reprezenta societatea nu îl pot transmite decât dacă
această facultate li s-a acordat în mod expres.
(2) În cazul încălcării prevederilor alin. (1), societatea
poate pretinde de la cel substituit beneficiile rezultate din
operațiune.
(3) Administratorul care, fără drept, își substituie altă
persoană răspunde solidar cu aceasta pentru eventualele
pagube produse societății.
Art. 72. — Obligațiile și răspunderea administratorilor
sunt reglementate de dispozițiile referitoare la mandat și de
cele special prevăzute în această lege.
Art. 73. — (1) Administratorii sunt solidar răspunzători
față de societate pentru:
a) realitatea vărsămintelor efectuate de asociați;
b) existența reală a dividendelor plătite;
c) existența registrelor cerute de lege și corecta lor
ținere;
d) exacta îndeplinire a hotărârilor adunărilor generale;
e) stricta îndeplinire a îndatoririlor pe care legea, actul
constitutiv le impun.
(2) Acțiunea în răspundere împotriva administratorilor
aparține și creditorilor societății, care o vor putea exercita
numai în caz de deschidere a procedurii reglementate de
Legea nr. 64/1995 privind procedura reorganizării judiciare
și a falimentului, republicată.
Art. 74. — (1) În orice factură, ofertă, comandă, tarif,
prospect și alte documente întrebuințate în comerț,
emanând de la o societate, trebuie să se menționeze
denumirea, forma juridică, sediul și codul unic de
înregistrare. Sunt exceptate bonurile fiscale emise de
aparatele de marcat electronice, care vor cuprinde
elementele prevăzute de legislația din domeniu.
(2) Pentru societatea cu răspundere limitată va trebui
menționat și capitalul social, iar pentru societatea pe acțiuni
și în comandită pe acțiuni se va menționa și capitalul
social, din care cel efectiv vărsat, potrivit ultimei situații
financiare anuale aprobate.
CAPITOLUL II
Societățile în nume colectiv
Art. 75. — Dreptul de a reprezenta societatea aparține
fiecărui administrator, afară de stipulație contrară în actul
constitutiv.

Art. 76. — (1) Dacă actul constitutiv dispune ca
administratorii să lucreze împreună, decizia trebuie luată în
unanimitate; în caz de divergență între administratori, vor
decide asociații care reprezintă majoritatea absolută a
capitalului social.
(2) Pentru actele urgente, a căror neîndeplinire ar cauza
o pagubă mare societății, poate decide un singur
administrator în lipsa celorlalți, care se găsesc în
imposibilitate, chiar momentană, de a lua parte la
administrație.
Art. 77. — (1) Asociații care reprezintă majoritatea
absolută a capitalului social pot alege unul sau mai mulți
administratori dintre ei, fixându-le puterile, durata
însărcinării și eventuala lor remunerație, afară numai dacă
prin actul constitutiv nu se dispune altfel.
(2) Cu aceeași majoritate asociații pot decide asupra
revocării administratorilor sau asupra limitării puterilor lor,
afară de cazul în care administratorii au fost numiți prin
actul constitutiv.
Art. 78. — (1) Dacă un administrator ia inițiativa unei
operațiuni ce depășește limitele operațiunilor obișnuite
comerțului pe care îl exercită societatea, acesta trebuie să
înștiințeze pe ceilalți administratori, înainte de a o încheia,
sub sancțiunea suportării pierderilor ce ar rezulta din
aceasta.
(2) În caz de opoziție a vreunuia dintre ei, vor decide
asociații care reprezintă majoritatea absolută a capitalului
social.
(3) Operațiunea încheiată în contra opoziției făcute este
valabilă față de terții cărora nu li se va fi comunicat
această opoziție.
Art. 79. — (1) Asociatul care, într-o operațiune
determinată, are, pe cont propriu sau pe contul altuia,
interese contrare acelora ale societății, nu poate lua parte
la nici o deliberare sau decizie privind această operațiune.
(2) Asociatul care contravine dispozițiilor alin. (1) este
răspunzător de daunele cauzate societății, dacă, fără votul
său, nu s-ar fi obținut majoritatea cerută.
Art. 80. — Asociatul care, fără consimțământul scris al
celorlalți asociați, întrebuințează capitalul, bunurile sau
creditul societății în folosul său sau în acela al unei alte
persoane este obligat să restituie societății beneficiile ce au
rezultat și să plătească despăgubiri pentru daunele
cauzate.
Art. 81. — (1) Nici un asociat nu poate lua din fondurile
societății mai mult decât i s-a fixat pentru cheltuielile făcute
sau pentru cele ce urmează să le facă în interesul
societății.
(2) Asociatul care contravine acestei dispoziții este
răspunzător de sumele luate și de daune.
(3) Se va putea stipula, prin actul constitutiv, că
asociații pot lua din casa societății anumite sume pentru
cheltuielile lor particulare.
Art. 82. — (1) Asociații nu pot lua parte, ca asociați cu
răspundere nelimitată, în alte societăți concurente sau
având același obiect de activitate, nici să facă operațiuni
în contul lor sau al altora, în același fel de comerț sau
într-unul asemănător, fără consimțământul celorlalți asociați.
(2) Consimțământul se socotește dat dacă participarea
sau operațiunile fiind anterioare actului constitutiv au fost
cunoscute de ceilalți asociați și aceștia nu au interzis
continuarea lor.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
(3) În caz de încălcare a prevederilor alin. (1) și (2),
societatea, în afară de dreptul de a exclude pe asociat,
poate să decidă că acesta a lucrat în contul ei sau să
ceară despăgubiri.
(4) Acest drept se stinge după trecerea a 3 luni din
ziua când societatea a avut cunoștință, fără să fi luat vreo
hotărâre.
Art. 83. — Când aportul la capitalul social aparține mai
multor persoane, acestea sunt obligate solidar față de
societate și trebuie să desemneze un reprezentant comun
pentru exercitarea drepturilor decurgând din acest aport.
Art. 84. — (1) Asociatul care a depus ca aport una sau
mai multe creanțe nu este liberat cât timp societatea nu a
obținut plata sumei pentru care au fost aduse.
(2) Dacă plata nu s-a putut obține prin urmărirea
debitorului cedat, asociatul, în afară de daune, răspunde
de suma datorată, cu dobânda legală din ziua scadenței
creanțelor.
Art. 85. — (1) Asociații sunt obligați nelimitat și solidar
pentru operațiunile îndeplinite în numele societății de
persoanele care o reprezintă.
(2) Hotărârea judecătorească obținută împotriva societății
este opozabilă fiecărui asociat.
Art. 86. — Pentru aprobarea situației financiare anuale
și pentru deciziile referitoare la introducerea acțiunii în
răspunderea administratorilor este necesar votul asociaților
reprezentând majoritatea capitalului social.
Art. 87. — (1) Cesiunea aportului de capital social este
posibilă dacă a fost permisă prin actul constitutiv.
(2) Cesiunea nu liberează pe asociatul cedent de ceea
ce mai datorează societății din aportul său de capital.
(3) Față de terți, cedentul rămâne răspunzător potrivit
art. 225.
(4) Când actul constitutiv prevede cazurile de retragere
a unui asociat, se vor aplica dispozițiile art. 225 și 229.
CAPITOLUL III
Societățile în comandită simplă
Art. 88. — Administrația societății în comandită simplă
se va încredința unuia sau mai multor asociați comanditați.
Art. 89. — (1) Comanditarul poate încheia operațiuni în
contul societății numai pe baza unei procuri speciale pentru
operațiuni determinate, dată de reprezentanții societății și
înscrisă în registrul comerțului. În caz contrar, comanditarul
devine răspunzător față de terți nelimitat și solidar, pentru
toate obligațiunile societății contractate de la data
operațiunii încheiate de el.
(2) Comanditarul poate îndeplini servicii în administrația
internă a societății, poate face acte de supraveghere, poate
participa la numirea și la revocarea administratorilor, în
cazurile prevăzute de lege, sau poate acorda, în limitele
actului constitutiv, autorizarea administratorilor pentru
operațiunile ce depășesc puterile lor.
(3) Comanditarul are, de asemenea, dreptul de a cere
copie de pe situațiile financiare anuale și de a controla
exactitatea lor prin cercetarea registrelor comerciale și a
celorlalte documente justificative.
Art. 90. — Dispozițiile art. 75, 76 alin. (1), art. 77, 79,
83, 84, 86 și 87 se vor aplica și societăților în comandită
simplă, iar dispozițiile art. 80, 81, 82 și 85, asociaților
comanditați.
*) A se vedea nota de la art. 35.

9

CAPITOLUL IV
Societățile pe acțiuni
SECȚIUNEA I
Despre acțiuni

Art. 91. — (1) În societatea pe acțiuni, capitalul social
este reprezentat prin acțiuni emise de societate, care, după
modul de transmitere, pot fi nominative sau la purtător.
(2) Felul acțiunilor va fi determinat prin actul constitutiv;
în caz contrar ele vor fi nominative. Acțiunile nominative
pot fi emise în formă materială, pe suport hârtie, sau în
formă dematerializată, caz în care se înregistrează în
registrul acționarilor.
(3) Acțiunile emise de o societate pe acțiuni, ca urmare
a subscripției prin ofertă publică de valori mobiliare, definită
ca atare prin Ordonanța de urgență a Guvernului
nr. 28/2002*), sunt supuse reglementărilor aplicabile pieței
organizate pe care acele acțiuni sunt tranzacționate.
Art. 92. — (1) Acțiunile nu vor putea fi emise pentru o
sumă mai mică decât valoarea nominală.
(2) Acțiunile neplătite în întregime sunt întotdeauna
nominative.
(3) Capitalul social nu va putea fi majorat și nu se vor
putea emite noi acțiuni până când nu vor fi fost complet
plătite cele din emisiunea precedentă.
(4) Acțiunile nominative pot fi convertite în acțiuni la
purtător și invers, prin hotărârea adunării generale
extraordinare a acționarilor, luată în condițiile art. 115.
(5) Se pot emite titluri cumulative pentru mai multe
acțiuni, când acestea sunt emise în formă materială.
Art. 93. — (1) Valoarea nominală a unei acțiuni nu va
putea fi mai mică de 1.000 lei.
(2) Acțiunile vor cuprinde:
a) denumirea și durata societății;
b) data actului constitutiv, numărul din registrul
comerțului sub care este înmatriculată societatea, codul
unic de înregistrare și numărul Monitorului Oficial al
României, Partea a IV-a, în care s-a făcut publicarea;
c) capitalul social, numărul acțiunilor și numărul lor de
ordine, valoarea nominală a acțiunilor și vărsămintele
efectuate;
d) avantajele acordate fondatorilor.
(3) Pentru acțiunile nominative se vor mai menționa:
numele, prenumele, codul numeric personal și domiciliul
acționarului persoană fizică; denumirea, sediul, numărul de
înmatriculare și codul unic de înregistrare ale acționarului
persoană juridică, după caz.
(4) Acțiunile trebuie să poarte semnătura a doi
administratori, când sunt mai mulți, sau a unicului
administrator.
Art. 94. — (1) Acțiunile trebuie să fie de o egală
valoare; ele acordă posesorilor drepturi egale.
(2) Se pot emite totuși în condițiile actului constitutiv
categorii de acțiuni care conferă titularilor drepturi diferite,
potrivit dispozițiilor art. 95 și 96.
Art. 95. — (1) Se pot emite acțiuni preferențiale cu
dividend prioritar fără drept de vot, ce conferă titularului:
a) dreptul la un dividend prioritar prelevat asupra
beneficiului distribuibil al exercițiului financiar, înaintea
oricărei alte prelevări;

10

MONITORUL OFICIAL AL ROMÂNIEI, PARTEA I, Nr. 1.066/17.XI.2004

b) drepturile recunoscute acționarilor cu acțiuni ordinare,
cu excepția dreptului de a participa și de a vota, în
temeiul acestor acțiuni, în adunările generale ale
acționarilor.
(2) Acțiunile cu dividend prioritar, fără drept de vot, nu
pot depăși o pătrime din capitalul social și vor avea
aceeași valoare nominală ca și acțiunile ordinare.
(3) Reprezentanții, administratorii și cenzorii societății nu
pot fi titulari de acțiuni cu dividend prioritar fără drept de vot.
(4) Acțiunile preferențiale și acțiunile ordinare vor putea
fi convertite dintr-o categorie în cealaltă prin hotărârea
adunării generale extraordinare a acționarilor, luată în
condițiile art. 115.
Art. 96. — Titularii fiecărei categorii de acțiuni se
reunesc în adunări speciale, în condițiile stabilite de actul
constitutiv al societății. Orice titular al unor asemenea
acțiuni poate participa la aceste adunări.
Art. 97. — În cazul în care nu a emis și nu a eliberat
acțiuni în formă materială, societatea, din oficiu sau la
cererea acționarilor, le va elibera câte un certificat de
acționar cuprinzând datele prevăzute la art. 93 alin. (2) și (3)
și, în plus, numărul, categoria și valoarea nominală a
acțiunilor, proprietate a acționarului, poziția la care acesta
este înscris în registrul acționarilor și, după caz, numărul
de ordine al acțiunilor.
Art. 98. — (1) Dreptul de proprietate asupra acțiunilor
nominative emise în formă materială se transmite prin
declarație făcută în registrul acționarilor și prin mențiunea
făcută pe titlu, semnată de cedent și de cesionar sau de
mandatarii lor. Dreptul de proprietate asupra acțiunilor
nominative emise în formă dematerializată se transmite prin
declarație făcută în registrul acționarilor, semnată de cedent
și de cesionar sau de mandatarii lor. Prin actul constitutiv
se pot prevedea și alte forme de transmitere a dreptului
de proprietate asupra acțiunilor.
(2) Dreptul de proprietate asupra acțiunilor emise în
formă dematerializată și tranzacționate pe o piață
organizată se transmite în conformitate cu Ordonanța de
urgență a Guvernului nr. 28/2002*).
(3) Subscriitorii și cesionarii ulteriori sunt răspunzători
solidar de plata acțiunilor timp de 3 ani, socotiți de la data
când s-a făcut mențiunea de transmitere în registrul
acționarilor.
Art. 99. — Dreptul de proprietate asupra acțiunilor la
purtător se transferă prin simpla tradițiune a acestora.
Art. 100. — (1) Când acționarii nu au efectuat plata
vărsămintelor pe care le datorează în termenele prevăzute
la art. 8 lit. d) și la art. 21 alin. (1), societatea îi va invita
să-și îndeplinească această obligație, printr-o somație
colectivă, publicată de două ori, la un interval de 15 zile,
în Monitorul Oficial al României, Partea a IV-a, și într-un
ziar de largă răspândire.
(2) Când, nici în urma acestei somații, acționarii nu vor
efectua vărsămintele, consiliul de administrație va putea
decide fie urmărirea acționarilor pentru vărsămintele
restante, fie anularea acestor acțiuni nominative.
(3) Decizia de anulare se va publica în Monitorul Oficial
al României, Partea a IV-a, cu specificarea numărului de
ordine al acțiunilor anulate.
(4) În locul acțiunilor anulate vor fi emise noi acțiuni
purtând același număr, care vor fi vândute.
(5) Sumele obținute din vânzare vor fi întrebuințate
pentru acoperirea cheltuielilor de publicare și de vânzare,
*) A se vedea nota de la art. 35.

a dobânzilor de întârziere și a vărsămintelor neefectuate;
restul va fi înapoiat acționarilor.
(6) Dacă prețul obținut nu este îndestulător pentru
acoperirea tuturor sumelor datorate societății sau dacă
vânzarea nu are loc din lipsă de cumpărători, societatea va
putea să se îndrepte împotriva subscriitorilor și cesionarilor,
conform art. 98.
(7) Dacă, în urma îndeplinirii acestor formalități, nu s-au
realizat sumele datorate societății, se va proceda de îndată
la reducerea capitalului social în proporție cu diferența
dintre acesta și capitalul existent.
Art. 101. — (1) Orice acțiune plătită dă dreptul la un
vot în adunarea generală, dacă prin actul constitutiv nu
s-a prevăzut altfel.
(2) Actul constitutiv poate limita numărul voturilor
aparținând acționarilor care posedă mai mult de o acțiune.
(3) Exercițiul dreptului de vot este suspendat pentru
acționarii care nu sunt la curent cu vărsămintele ajunse la
scadență.
Art. 102. — (1) Acțiunile sunt indivizibile.
(2) Când o acțiune nominativă devine proprietatea mai
multor persoane, societatea nu este obligată să înscrie
transmiterea atât timp cât acele persoane nu vor desemna
un reprezentant unic pentru exercitarea drepturilor rezultând
din acțiune.
(3) De asemenea, când o acțiune la purtător aparține
mai multor persoane, acestea trebuie să desemneze un
reprezentant comun.
(4) Atât timp cât o acțiune este proprietatea indiviză sau
comună a mai multor persoane, acestea sunt
răspunzătoare în mod solidar pentru efectuarea
vărsămintelor datorate.
Art. 103. — (1) Societatea nu poate dobândi propriile
sale acțiuni, fie direct, fie prin persoane care acționează în
nume propriu, dar pe seama acestei societăți, în afară de
cazul în care adunarea generală extraordinară a acționarilor
hotărăște altfel, cu respectarea dispozițiilor care urmează.
(2) Autorizând dobândirea, adunarea generală
extraordinară va stabili, în principal, modalitățile de
dobândire, numărul maxim de acțiuni ce urmează a fi
dobândite, contravaloarea lor minimă și maximă și perioada
efectuării operațiunii, care nu va putea depăși 18 luni de la
data publicării hotărârii adunării generale în Monitorul
Oficial al României, Partea a IV-a.
(3) Valoarea acțiunilor proprii, dobândite de societate,
inclusiv a celor aflate în portofoliul său, nu poate depăși
10% din capitalul social subscris.
(4) Se pot dobândi numai acțiuni integral liberate și
numai în cazul în care capitalul social subscris este
integral vărsat.
(5) Plata acțiunilor astfel dobândite se va face numai
din profitul distribuibil și din rezervele disponibile ale
societății, cu excepția rezervelor legale, înscrise în ultima
situație financiară anuală aprobată.
(6) În raportul de gestiune care însoțește situația
financiară anuală se vor arăta: motivele care au determinat
dobândirea de acțiuni proprii, numărul, valoarea nominală,
contravaloarea acțiunilor dobândite și fracțiunea de capital
social pe care ele o reprezintă.
(7) Acțiunile proprii dobândite cu încălcarea dispozițiilor
prezentului articol vor fi înstrăinate în termen de cel mult
un an de la data subscrierii lor, în modul stabilit de
adunarea generală extraordinară. Cele neînstrăinate în

MONITORUL OFICIAL AL ROMÂNIEI, PARTEA I, Nr. 1.066/17.XI.2004
acest termen vor fi anulate, societatea fiind obligată să
reducă corespunzător capitalul social.
(8) Dispozițiile prezentului articol se aplică și în cazurile
în care o societate, în care altă societate deține
majoritatea drepturilor de vot sau exercită direct ori indirect
o influență dominantă, dobândește acțiuni ale societății
dominante.
Art. 104. — Restricțiile prevăzute la art. 103 nu se
aplică atunci când dobândirea de către societate a unui
număr determinat de acțiuni proprii, integral liberate, se
face în vreuna dintre următoarele situații:
a) cu scopul de a reduce capitalul social, potrivit
art. 207, prin anularea unui număr de acțiuni proprii de o
valoare corespunzătoare reducerii;
b) pentru cesionarea către personalul societății a unui
număr de acțiuni proprii, în limitele și în condițiile aprobate
de adunarea generală a acționarilor. Operațiunea de
cesionare nu va depăși un an de la data publicării
hotărârii adunării generale în Monitorul Oficial al României,
Partea a IV-a;
c) prin efectul succesiunii universale sau al fuziunii ori
al unei hotărâri judecătorești pronunțate într-o procedură de
urmărire silită împotriva unui debitor al societății;
d) cu titlu gratuit;
e) în scopul regularizării cursului acțiunilor proprii pe
piața bursieră sau pe piața organizată extrabursieră, dar
numai cu avizul Comisiei Naționale a Valorilor Mobiliare.
Art. 105. — (1) O societate nu poate să acorde
avansuri sau împrumuturi și nici să constituie garanții în
vederea subscrierii sau dobândirii propriilor sale acțiuni de
către un terț.
(2) Constituirea garanțiilor reale mobiliare asupra
propriilor acțiuni, fie direct, fie prin persoane care
acționează în nume propriu, dar pe seama societății, este
asimilată cu dobândirea propriilor acțiuni. Acțiunile vor fi
însă contabilizate separat.
(3) Dispozițiile prezentului articol nu se aplică
operațiunilor curente ale societăților bancare și de credit,
nici operațiunilor efectuate în vederea dobândirii de către
salariații societății a acțiunilor acesteia sau ale uneia dintre
filialele sale.
Art. 106. — (1) Constituirea de garanții reale mobiliare
asupra acțiunilor se face prin înscris sub semnătură
privată, în care se vor arăta cuantumul datoriei, valoarea
și categoria acțiunilor cu care se garantează, iar în cazul
acțiunilor la purtător și nominative emise în formă
materială, și prin menționarea garanției pe titlu, semnată de
creditor și debitorul acționar sau de mandatarii acestora.
(2) Garanția se înregistrează în registrul acționarilor ținut
de administratori sau, după caz, de societatea
independentă care ține registrul acționarilor. Creditorului în
favoarea căruia s-a constituit garanția reală mobiliară
asupra acțiunilor i se eliberează o dovadă a înregistrării
acesteia.
(3) Garanția devine opozabilă terților și dobândește
rangul în ordinea de preferință a creditorilor de la data
înregistrării în Arhiva Electronică de Garanții Reale
Mobiliare.
Art. 107. — Acțiunile dobândite potrivit art. 103
alin. (1)—(5) și alin. (8) nu dau drept la dividende. Pe
toată durata posedării lor de către societate, dreptul de vot
pe care îl conferă aceste acțiuni este suspendat, iar
majoritățile de prezență și de vot pentru luarea în mod
*) A se vedea nota de la art. 35.

11

valabil a hotărârilor în adunările generale se raportează la
restul capitalului social.
Art. 108. — Acționarii care oferă spre vânzare acțiunile
lor prin ofertă publică vor trebui să întocmească un
prospect de ofertă în conformitate cu prevederile
Ordonanței de urgență a Guvernului nr. 28/2002*).
Art. 109. — Situația acțiunilor trebuie să fie cuprinsă în
anexa la situația financiară anuală și, în mod deosebit, să
se precizeze dacă ele au fost integral liberate și, după
caz, numărul acțiunilor pentru care s-a cerut, fără rezultat,
efectuarea vărsămintelor.
SECȚIUNEA a II-a
Despre adunările generale

Art. 110. — (1) Adunările generale sunt ordinare și
extraordinare.
(2) Când actul constitutiv nu dispune altfel, ele se vor
ține la sediul societății și în localul ce se va indica în
convocare.
Art. 111. — (1) Adunarea ordinară se întrunește cel
puțin o dată pe an, în cel mult 4 luni de la încheierea
exercițiului financiar.
(2) În afară de dezbaterea altor probleme înscrise la
ordinea de zi, adunarea generală este obligată:
a) să discute, să aprobe sau să modifice situațiile
financiare anuale, pe baza rapoartelor administratorilor, ale
cenzorilor sau ale auditorilor financiari, și să fixeze
dividendul;
b) să aleagă pe administratori și cenzori;
c) să fixeze remunerația cuvenită pentru exercițiul în
curs administratorilor și cenzorilor, dacă nu a fost stabilită
prin actul constitutiv;
d) să se pronunțe asupra gestiunii administratorilor;
e) să stabilească bugetul de venituri și cheltuieli și,
după caz, programul de activitate, pe exercițiul financiar
următor;
f) să hotărască gajarea, închirierea sau desființarea
uneia sau a mai multor unități ale societății.
Art. 112. — (1) Pentru validitatea deliberărilor adunării
ordinare este necesară prezența acționarilor care să
reprezinte cel puțin jumătate din capitalul social, iar
hotărârile să fie luate de acționarii ce dețin majoritatea
absolută din capitalul social reprezentat în adunare, dacă
în actul constitutiv sau în lege nu se prevede o majoritate
mai mare.
(2) Dacă adunarea nu poate lucra din cauza
neîndeplinirii condițiilor de la alin. (1), adunarea ce se va
întruni, după o a doua convocare, poate să delibereze
asupra problemelor puse la ordinea de zi a celei dintâi
adunări, oricare ar fi partea de capital social reprezentată
de acționarii prezenți, cu majoritate.
Art. 113. — Adunarea generală extraordinară se
întrunește ori de câte ori este necesar a se lua o hotărâre
pentru:
a) schimbarea formei juridice a societății;
b) mutarea sediului societății;
c) schimbarea obiectului de activitate al societății;
d) înființarea sau desființarea unor sedii secundare:
sucursale, agenții, reprezentanțe sau alte asemenea unități
fără personalitate juridică, dacă prin actul constitutiv nu se
prevede altfel;
e) prelungirea duratei societății;

12

MONITORUL OFICIAL AL ROMÂNIEI, PARTEA I, Nr. 1.066/17.XI.2004

f) majorarea capitalului social;
g) reducerea capitalului social sau reîntregirea lui prin
emisiune de noi acțiuni;
h) fuziunea cu alte societăți sau divizarea societății;
i) dizolvarea anticipată a societății;
j) conversia acțiunilor dintr-o categorie în cealaltă;
k) conversia unei categorii de obligațiuni în altă
categorie sau în acțiuni;
l) emisiunea de obligațiuni;
m) oricare altă modificare a actului constitutiv sau
oricare altă hotărâre pentru care este cerută aprobarea
adunării generale extraordinare.
Art. 114. — (1) Exercițiul atribuțiilor menționate la
art. 113 lit. b), c), f), g) și j) va putea fi delegat consiliului
de administrație sau administratorului unic prin actul
constitutiv sau prin hotărâre a adunării generale
extraordinare.
(2) Dispozițiile art. 131 alin. (4) și (5), ale art. 132, cu
excepția alin. (6), și ale art. 133 se aplică și în cazul
deciziilor adoptate de către administratori în condițiile
alin. (1), societatea urmând a fi reprezentată în justiție de
persoana desemnată de președintele instanței dintre
acționarii ei, care va îndeplini mandatul cu care a fost
însărcinată, până ce adunarea generală, convocată în
acest scop, va alege o altă persoană.
Art. 115. — Pentru validitatea deliberărilor adunării
generale extraordinare, când actul constitutiv nu dispune
altfel, sunt necesare:
— la prima convocare, prezența acționarilor
reprezentând trei pătrimi din capitalul social, iar hotărârile
să fie luate cu votul unui număr de acționari care să
reprezinte cel puțin jumătate din capitalul social;
— la convocările următoare, prezența acționarilor
reprezentând jumătate din capitalul social, iar hotărârile să
fie luate cu votul unui număr de acționari care să
reprezinte cel puțin o treime din capitalul social.
Art. 116. — (1) Hotărârea unei adunări generale de a
modifica drepturile sau obligațiile referitoare la o categorie
de acțiuni nu produce efecte decât în urma aprobării
acestei hotărâri de către adunarea specială a deținătorilor
de acțiuni din acea categorie.
(2) Dispozițiile prezentei secțiuni privind convocarea,
cvorumul și desfășurarea adunărilor generale ale
acționarilor se aplică și adunărilor speciale.
(3) Hotărârile inițiate de adunările speciale vor fi supuse
aprobării adunărilor generale corespunzătoare.
Art. 117. — (1) Adunarea generală va fi convocată de
administratori de câte ori va fi nevoie, în conformitate cu
dispozițiile din actul constitutiv.
(2) Termenul de întrunire în nici un caz nu poate fi mai
mic de 15 zile de la publicarea convocării.
(3) Convocarea va fi publicată în Monitorul Oficial al
României, Partea a IV-a, și într-unul dintre ziarele de largă
răspândire din localitatea în care se află sediul societății
sau din cea mai apropiată localitate.
(4) Dacă toate acțiunile societății sunt nominative,
convocarea poate fi făcută numai prin scrisoare
recomandată sau, dacă actul constitutiv permite, prin
scrisoare simplă, expediată cu cel puțin 15 zile înainte de
data ținerii adunării, la adresa acționarului, înscrisă în
registrul acționarilor. Schimbarea adresei nu poate fi opusă
societății, dacă nu i-a fost comunicată în scris de acționar.
(5) De asemenea, convocarea poate fi făcută prin
afișare la sediul societății, însoțită de un convocator ce va
fi semnat de acționari, cu cel puțin 15 zile înainte de data

ținerii adunării. Semnătura acționarului și data semnării vor
fi certificate de un funcționar anume desemnat.
(6) Modurile de convocare prevăzute la alin. (4) și (5)
nu pot fi folosite, dacă sunt interzise prin actul constitutiv
al societății sau prin dispoziții legale.
(7) Convocarea va cuprinde locul și data ținerii adunării,
precum și ordinea de zi, cu menționarea explicită a tuturor
problemelor care vor face obiectul dezbaterilor adunării.
(8) Când în ordinea de zi figurează propuneri pentru
modificarea actului constitutiv, convocarea va trebui să
cuprindă textul integral al propunerilor.
(9) Acționarii societăților de tip închis pot face, în scris,
propuneri adresate administratorilor pentru completarea
ordinii de zi, cu excepția cazului când acestea se referă la
modificarea actului constitutiv, cu cel puțin 5 zile înainte de
data adunării, urmând ca propunerile să fie înscrise pe
ordinea de zi cu aprobarea adunării generale.
Art. 118. — (1) În înștiințarea pentru prima adunare
generală se va putea fixa ziua și ora pentru cea de-a
doua adunare, când cea dintâi nu s-ar putea ține.
(2) A doua adunare generală nu se poate întruni în
chiar ziua fixată pentru prima adunare.
(3) Dacă ziua pentru a doua adunare generală nu este
menționată în înștiințarea publicată pentru prima adunare,
termenul prevăzut la art. 117 va putea fi redus la 8 zile.
Art. 119. — (1) Administratorii sunt obligați să convoace
de îndată adunarea generală, la cererea acționarilor
reprezentând a zecea parte din capitalul social sau o cotă
mai mică, dacă în actul constitutiv se prevede astfel și
dacă cererea cuprinde dispoziții ce intră în atribuțiile
adunării.
(2) Adunarea generală va avea lor în termen de o lună
de la cerere.
(3) Dacă administratorii nu convoacă adunarea generală,
instanța de la sediul societății va putea autoriza, cu citarea
administratorilor și în conformitate cu art. 331—339 din
Codul de procedură civilă, convocarea adunării generale de
către persoanele care îndeplinesc condițiile prevăzute la
alin. (1). Prin aceeași încheiere instanța va stabili data de
referință prevăzută de art. 123 alin. (2), data ținerii adunării
generale și, dintre acționari, persoana care o va prezida.
Art. 120. — Acționarii exercită dreptul lor de vot în
adunarea generală, proporțional cu numărul acțiunilor pe
care le posedă, cu excepția prevăzută la art. 101 alin. (2).
Art. 121. — Acționarii reprezentând întreg capitalul
social vor putea, dacă nici unul dintre ei nu se opune, să
țină o adunare generală și să ia orice hotărâre de
competența adunării, fără respectarea formalităților cerute
pentru convocarea ei.
Art. 122. — În cazul societăților închise cu acțiuni
nominative, prin actul constitutiv se poate conveni ținerea
adunărilor generale și prin corespondență.
Art. 123. — (1) La adunările generale, acționarii care
posedă acțiuni la purtător au drept de vot numai dacă
le-au depus la locurile arătate prin actul constitutiv sau prin
înștiințarea de convocare, cu cel puțin 5 zile înainte de
adunare. Cenzorii vor constata, printr-un proces-verbal,
depunerea la timp a acțiunilor. Acțiunile vor rămâne
depuse până după adunarea generală, dar nu vor putea fi
reținute mai mult de 10 zile de la data acesteia.
(2) Administratorul unic sau consiliul de administrație,
după caz, va stabili o dată de referință pentru acționarii
îndreptățiți să fie înștiințați și să voteze în cadrul adunării
generale, dată ce va rămâne valabilă și în cazul în care
adunarea generală este convocată din nou din cauza

MONITORUL OFICIAL AL ROMÂNIEI, PARTEA I, Nr. 1.066/17.XI.2004
neîntrunirii cvorumului. Data de referință astfel stabilită nu
va depăși 60 de zile înainte de data la care adunarea
generală este convocată pentru prima oară.
(3) Acționarii îndreptățiți să încaseze dividende sau să
exercite orice alte drepturi sunt cei înscriși în evidențele
societății sau în cele furnizate de registrul independent
privat al acționarilor, corespunzătoare datei de referință.
Art. 124. — (1) Dacă acțiunile sunt grevate de un drept
de uzufruct, dreptul de vot conferit de aceste acțiuni
aparține uzufructuarului în adunările generale ordinare și
nudului proprietar în adunările generale extraordinare.
(2) Dacă asupra acțiunilor sunt constituite garanții reale
mobiliare, dreptul de vot aparține proprietarului.
Art. 125. — (1) Acționarii nu vor putea fi reprezentați în
adunările generale decât prin alți acționari, în baza unei
procuri speciale, cu excepția cazurilor prevăzute de
art. 102 alin. (2) și (3), când procura specială poate fi dată
și altui coproprietar.
(2) Acționarii care nu au capacitatea legală, precum și
persoanele juridice pot fi reprezentați prin reprezentanții lor
legali, care, la rândul lor, pot da procură specială altor
acționari.
(3) Procurile vor fi depuse în original, în termenul în
care acționarii sunt obligați să depună acțiunile sau în
termenul prevăzut de actul constitutiv. Ele vor fi reținute de
societate, făcându-se mențiune despre aceasta în procesulverbal.
(4) Prin actul constitutiv se poate deroga de la
dispozițiile privitoare la reprezentarea numai prin acționari.
(5) Administratorii și funcționarii societății nu pot
reprezenta pe acționari, sub sancțiunea nulității hotărârii,
dacă, fără votul acestora, nu s-ar fi obținut majoritatea
cerută.
Art. 126. — (1) Administratorii nu pot vota, în baza
acțiunilor pe care le posedă, nici personal, nici prin
mandatar, descărcarea gestiunii lor sau o problemă în care
persoana sau administrația lor ar fi în discuție.
(2) Ei pot vota însă situația financiară anuală dacă,
deținând cel puțin jumătate din participarea la capitalul
social, nu se poate forma majoritatea legală fără votul lor.
Art. 127. — (1) Acționarul care, într-o anumită
operațiune, are, fie personal, fie ca mandatar al unei alte
persoane, un interes contrar aceluia al societății, va trebui
să se abțină de la deliberările privind acea operațiune.
(2) Acționarul care contravine acestei dispoziții este
răspunzător de daunele produse societății, dacă, fără votul
său, nu s-ar fi obținut majoritatea cerută.
Art. 128. — Dreptul de vot nu poate fi cedat. Orice
convenție privind exercitarea într-un anumit fel a dreptului
de vot este nulă.
Art. 129. — (1) În ziua și la ora arătate în convocare,
ședința adunării se va deschide de către președintele
consiliului de administrație sau de către acela care îi ține
locul.
(2) Adunarea generală va alege, dintre acționarii
prezenți, unul până la trei secretari, care vor verifica lista
de prezență a acționarilor, indicând capitalul social pe care
îl reprezintă fiecare, procesul-verbal întocmit de cenzori
pentru constatarea numărului acțiunilor depuse și
îndeplinirea tuturor formalităților cerute de lege și de actul
constitutiv pentru ținerea adunării generale.
(3) Adunarea generală va putea hotărî ca operațiunile
prevăzute în alineatul precedent să fie supravegheate sau
îndeplinite de un notar public, pe cheltuiala societății.

13

(4) Unul dintre secretari întocmește procesul-verbal al
ședinței adunării generale.
(5) Președintele va putea desemna, dintre funcționarii
societății, unul sau mai mulți secretari tehnici, care să ia
parte la executarea operațiunilor prevăzute în alineatele
precedente.
(6) După constatarea îndeplinirii cerințelor legale și a
prevederilor actului constitutiv pentru ținerea adunării
generale, se intră în ordinea de zi.
Art. 130. — (1) Hotărârile adunărilor generale se iau
prin vot deschis.
(2) Oricare ar fi prevederile actului constitutiv, votul
secret este obligatoriu pentru alegerea membrilor consiliului
de administrație și a cenzorilor, pentru revocarea lor și
pentru luarea hotărârilor referitoare la răspunderea
administratorilor.
Art. 131. — (1) Un proces-verbal, semnat de președinte
și secretar, va constata îndeplinirea formalităților de
convocare, data și locul adunării generale, acționarii
prezenți, numărul acțiunilor, dezbaterile în rezumat,
hotărârile luate, iar la cererea acționarilor, declarațiile făcute
de ei în ședință.
(2) La procesul-verbal se vor anexa actele referitoare la
convocare, precum și listele de prezență a acționarilor.
(3) Procesul-verbal va fi trecut în registrul adunărilor
generale.
(4) Pentru a fi opozabile terților, hotărârile adunării
generale vor fi depuse în termen de 15 zile la oficiul
registrului comerțului, spre a fi menționate în registru și
publicate în Monitorul Oficial al României, Partea a IV-a. În
cazul în care aceste hotărâri implică modificarea actului
constitutiv, se va putea publica numai actul adițional
cuprinzând textul integral al clauzelor modificate.
(5) Ele nu vor putea fi executate mai înainte de
aducerea la îndeplinire a acestor formalități.
Art. 132. — (1) Hotărârile luate de adunarea generală
în limitele legii sau actului constitutiv sunt obligatorii chiar
pentru acționarii care nu au luat parte la adunare sau au
votat contra.
(2) Hotărârile adunării generale contrare legii sau actului
constitutiv pot fi atacate în justiție, în termen de 15 zile de
la data publicării în Monitorul Oficial al României, Partea
a IV-a, de oricare dintre acționarii care nu au luat parte la
adunarea generală sau care au votat contra și au cerut să
se insereze aceasta în procesul-verbal al ședinței.
(3) Când se invocă motive de nulitate absolută, dreptul
la acțiune este imprescriptibil, iar cererea poate fi formulată
și de orice persoană interesată.
(4) Administratorii nu pot ataca hotărârea adunării
generale privitoare la revocarea lor din funcție.
(5) Cererea se va soluționa în contradictoriu cu
societatea, reprezentată prin administratori.
(6) Dacă hotărârea este atacată de toți administratorii,
societatea va fi reprezentată în justiție de persoana
desemnată de președintele instanței dintre acționarii ei,
care va îndeplini mandatul cu care a fost însărcinată, până
ce adunarea generală, convocată în acest scop, va alege
altă persoană.
(7) Acțiunea se va introduce la tribunalul în a cărui rază
teritorială își are sediul societatea.
(8) Dacă au fost introduse mai multe acțiuni în anulare,
ele pot fi conexate.
(9) Cererea se va judeca în camera de consiliu.
(10) Hotărârea irevocabilă de anulare va fi menționată
în registrul comerțului și publicată în Monitorul Oficial al

14

MONITORUL OFICIAL AL ROMÂNIEI, PARTEA I, Nr. 1.066/17.XI.2004

României, Partea a IV-a. De la data publicării, ea este
opozabilă tuturor acționarilor.
Art. 133. — (1) O dată cu intentarea acțiunii în anulare,
reclamantul poate cere instanței, pe cale de ordonanță
președințială, suspendarea executării hotărârii atacate.
(2) Președintele, încuviințând suspendarea, poate obliga
pe reclamant la o cauțiune.
(3) Împotriva ordonanței de suspendare se poate face
recurs în termen de 5 zile de la pronunțare.
Art. 134. — (1) Acționarii care nu sunt de acord cu
hotărârile luate de adunarea generală cu privire la
schimbarea obiectului principal de activitate, la mutarea
sediului sau la forma societății au dreptul de a se retrage
din societate și de a obține de la societate contravaloarea
acțiunilor pe care le posedă, la valoarea medie determinată
de către un expert autorizat, prin folosirea a cel puțin două
metode de evaluare recunoscute de standardele europene
de evaluare (EVS).
(2) Costurile generate de efectuarea expertizei se
suportă de societatea în cauză.
(3) O dată cu declarația de retragere, acționarii vor
preda societății acțiunile pe care le posedă, dacă acestea
au fost eliberate în condițiile art. 97.
(4) Ca urmare a retragerii acționarilor în condițiile
prevăzute de alin. (1), acțiunile acestora vor fi dobândite
de societate, dispozițiile art. 103 alin. (7) fiind aplicabile.
Art. 135. — (1) Între ședințele adunărilor generale, cel
mult de două ori în cursul unui exercițiu financiar, acționarii
au dreptul de a se informa asupra gestiunii societății,
consultând documentele prevăzute în actul constitutiv, în
conformitate cu art. 8 lit. i). Ei vor putea cere, pe
cheltuiala lor, copii legalizate de pe acestea. În urma
consultării acționarii vor putea sesiza, în scris, consiliul de
administrație, care va trebui să le răspundă tot în scris, în
termen de 15 zile de la înregistrarea sesizării.
(2) Dacă consiliul de administrație nu va răspunde în
termenul stabilit la alin. (1), acționarii se vor putea adresa
instanței competente, care va putea obliga societatea la
plata unei sume de bani pentru fiecare zi de întârziere.
Art. 136. — (1) Unul sau mai mulți acționari, deținând
cel puțin 10% din acțiunile reprezentând capitalul social,
vor putea cere — individual sau împreună — instanței să
desemneze unul sau mai mulți experți, însărcinați să
analizeze anumite operațiuni din gestiunea societății și să
întocmească un raport, care să le fie înmânat și, totodată,
predat oficial cenzorilor societății, spre a fi analizat și a se
propune măsuri corespunzătoare.
(2) Onorariile experților vor fi suportate de societate, cu
excepția cazurilor în care sesizarea a fost făcută cu reacredință.
SECȚIUNEA a III-a
Despre administrația societății

Art. 137. — (1) Societatea pe acțiuni este administrată
de unul sau mai mulți administratori, temporari și revocabili.
(2) Când sunt mai mulți administratori, ei constituie un
consiliu de administrație.
(3) Numirea și înlocuirea administratorilor se fac exclusiv
de către adunarea generală.
(4) Primii administratori pot fi numiți prin actul
constitutiv, însă termenul mandatului lor nu poate fi mai
mare de 4 ani.
(5) Dacă nu s-a stabilit durata mandatului prin actul
constitutiv, el este pentru 2 ani.

(6) Administratorii sunt reeligibili când prin actul
constitutiv nu se prevede altfel.
Art. 138. — Persoanele care, potrivit prezentei legi, nu
pot fi fondatori, nu pot fi nici administratori, directori sau
reprezentanți ai societății, iar dacă au fost alese, sunt
decăzute din drepturi.
Art. 139. — (1) O persoană juridică poate fi numită sau
aleasă administrator al unei societăți comerciale, în
condițiile art. 138.
(2) Drepturile și obligațiile părților se stabilesc printr-un
contract de administrare. În contract se va stipula, printre
altele, că persoana juridică este obligată să-și desemneze
un reprezentant permanent, persoană fizică. Acesta este
supus acelorași condiții și obligații și are aceeași
responsabilitate civilă și penală ca și un administrator,
persoană fizică, ce acționează în nume propriu, fără ca
prin aceasta persoana juridică pe care o reprezintă să fie
exonerată de răspundere sau să i se micșoreze
răspunderea solidară.
(3) Când persoana juridică își revocă reprezentantul, ea
are obligația să numească, în același timp, un înlocuitor.
Art. 140. — (1) Fiecare administrator va trebui să
depună o garanție pentru administrația sa, prevăzută în
actul constitutiv ori, în lipsa unei clauze în acesta, aprobată
de adunarea generală a acționarilor. Garanția nu poate fi
mai mică decât valoarea nominală a 10 acțiuni sau decât
dublul remunerației lunare.
(2) Dacă administratorul este acționar, garanția se poate
constitui, la cererea acestuia, prin depunerea a 10 acțiuni
care, pe perioada mandatului, sunt inalienabile și se
păstrează la societate.
(3) Garanția se va depune înainte de preluarea funcției
de către administrator; ea poate fi depusă și de un terț.
(4) Dacă garanția nu va fi depusă înainte de data
preluării funcției, administratorul este considerat demisionat.
(5) Garanția va fi depusă într-un cont bancar distinct, la
dispoziția exclusivă a societății, și va putea fi restituită
administratorului numai după ce adunarea generală a
aprobat situația financiară a ultimului exercițiu financiar în
care administratorul a îndeplinit această funcție și i-a dat
descărcare.
Art. 141. — Semnăturile administratorilor vor fi depuse
la oficiul registrului comerțului o dată cu prezentarea
certificatului eliberat de cenzori, din care rezultă depunerea
garanției.
Art. 142. — (1) Pentru valabilitatea deciziilor consiliului
de administrație este necesară prezența a cel puțin
jumătate din numărul administratorilor, dacă prin actul
constitutiv nu se prevede un număr mai mare.
(2) Deciziile în consiliul de administrație se iau cu
majoritatea absolută a membrilor prezenți.
(3) Dacă actul constitutiv nu dispune altfel, președintele
consiliului de administrație va avea votul decisiv în caz de
paritate a voturilor.
(4) Dacă președintele în funcție al consiliului de
administrație nu poate sau îi este interzis să participe la
vot, ceilalți membri ai consiliului de administrație vor putea
alege un președinte de ședință, având aceleași drepturi ca
președintele în funcție.
(5) În caz de paritate de voturi și dacă președintele nu
beneficiază de vot decisiv, propunerea supusă votului se
consideră respinsă.
Art. 143. — (1) Consiliul de administrație poate delega
o parte din puterile sale unui comitet de direcție, compus

MONITORUL OFICIAL AL ROMÂNIEI, PARTEA I, Nr. 1.066/17.XI.2004
din membri aleși dintre administratori, fixându-le în același
timp și remunerația.
(2) Președintele consiliului de administrație poate fi și
director general sau director, în care calitate conduce și
comitetul de direcție.
(3) Decizia consiliului de administrație privind suma
necesară remunerării membrilor comitetului de direcție va
trebui să fie ratificată de adunarea generală, dacă
depășește prevederile actului constitutiv sau dacă acesta
nu prevede nimic în această privință.
(4) Deciziile comitetului de direcție se iau cu majoritatea
absolută a voturilor membrilor săi.
(5) Comitetul de direcție este obligat să prezinte, la
fiecare ședință a consiliului de administrație, registrul său
de deliberări.
(6) În comitetul de direcție votul nu poate fi dat prin
delegație.
Art. 144. — (1) Numirea funcționarilor societății se face
de către consiliul de administrație, dacă în actul constitutiv
nu se prevede altfel.
(2) Consiliul de administrație poate oricând revoca
persoanele numite în comitetul de direcție.
Art. 145. — (1) Nimeni nu poate funcționa în mai mult
de trei consilii de administrație concomitent.
(2) Interdicția prevăzută la alin. (1) nu se referă la
cazurile când cel ales în consiliul de administrație este
proprietar a cel puțin o pătrime din totalul acțiunilor sau
este administrator al unei societăți ce deține pătrimea
arătată.
(3) Acela care nu va respecta dispoziția de mai sus va
pierde de drept calitatea sa de administrator, obținută prin
depășirea numărului legal, în ordinea cronologică a
numirilor, și va fi condamnat, în folosul statului, la plata
remunerației și a celorlalte beneficii ce i se cuvin, cât și la
restituirea sumelor încasate.
(4) Acțiunea împotriva administratorilor va putea fi
exercitată de către orice acționar sau de Ministerul
Finanțelor Publice.
(5) Membrii comitetului de direcție și directorii unei
societăți pe acțiuni nu vor putea fi, fără autorizarea
consiliului de administrație, administratori, membri în
comitetul de direcție, cenzori sau asociați cu răspundere
nelimitată, în alte societăți concurente sau având același
obiect, nici exercita același comerț sau altul concurent, pe
cont propriu sau al altei persoane, sub pedeapsa revocării
și răspunderii pentru daune.
Art. 146. — Administratorii vor putea să încheie acte
juridice prin care să dobândească, să înstrăineze, să
închirieze, să schimbe sau să constituie în garanție bunuri
aflate în patrimoniul societății, a căror valoare depășește
jumătate din valoarea contabilă a activelor societății la data
încheierii actului juridic, numai cu aprobarea adunării
generale extraordinare a acționarilor, dată în condițiile
prevăzute la art. 115.
Art. 147. — (1) Dobândirea de către o societate a unui
bun de la un fondator sau acționar:
a) într-un interval de cel mult doi ani de la constituirea
sau de la autorizarea începerii activității societății; și
b) contra unei sume sau altor contravalori reprezentând cel
puțin o zecime din valoarea capitalului social subscris,
va fi supusă aprobării prealabile a adunării generale
extraordinare a acționarilor, precum și prevederilor art. 38
și 39, va fi menționată în registrul comerțului și va fi
publicată în Monitorul Oficial al României, Partea a IV-a, și
într-un ziar cu largă răspândire.

15

(2) Nu vor fi supuse acestor prevederi operațiunile de
dobândire efectuate în cadrul activității curente a societății,
cele făcute din dispoziția unei autorități administrative sau a
unei instanțe judecătorești și nici cele făcute în cadrul
operațiunilor de bursă.
Art. 148. — (1) Administratorii sunt răspunzători de
îndeplinirea tuturor obligațiilor, potrivit prevederilor art. 72
și 73.
(2) Comitetul de direcție, toți administratorii răspund față
de societate pentru actele îndeplinite de directori sau de
personalul încadrat, când dauna nu s-ar fi produs dacă ei
ar fi exercitat supravegherea impusă de îndatoririle funcției
lor.
(3) Comitetul de direcție va trebui să înștiințeze consiliul
de administrație de toate abaterile constatate în executarea
obligației lui de supraveghere.
(4) Administratorii sunt solidar răspunzători cu
predecesorii lor imediați dacă, având cunoștință de
neregulile săvârșite de aceștia, nu le comunică cenzorilor
sau auditorilor financiari.
(5) În societățile care au mai mulți administratori
răspunderea pentru actele săvârșite sau pentru omisiuni nu
se întinde și la administratorii care au făcut să se
constate, în registrul deciziilor consiliului de administrație,
împotrivirea lor și au încunoștințat despre aceasta, în scris,
pe cenzori și, după caz, pe auditorii financiari.
(6) Pentru deciziile luate în ședințele la care
administratorul nu a asistat, el rămâne răspunzător dacă,
în termen de o lună de când a luat cunoștință de acestea,
nu a făcut împotrivirea în formele arătate la alineatele
precedente.
Art. 149. — (1) Administratorul care are într-o anumită
operațiune, direct sau indirect, interese contrare intereselor
societății trebuie să îi înștiințeze despre aceasta pe ceilalți
administratori și pe cenzori sau pe auditorii financiari și să
nu ia parte la nici o deliberare privitoare la această
operațiune.
(2) Aceeași obligație o are administratorul în cazul în
care, într-o anumită operațiune, știe că sunt interesate
soția, rudele sau afinii săi până la gradul al patrulea
inclusiv.
(3) Dacă prevederile actului constitutiv nu dispun altfel,
interdicțiile stabilite la alin. (1) și (2), referitoare la
participarea la deliberarea și la votul administratorilor, nu
sunt aplicabile în cazul în care obiectul votului îl constituie:
a) oferirea spre subscriere, către un administrator sau
către persoanele menționate la alin. (2), de acțiuni sau
obligațiuni ale societății;
b) acordarea de către administrator sau de persoanele
menționate la alin. (2) a unui împrumut sau constituirea
unei garanții în favoarea societății.
(4) Administratorul care nu a respectat prevederile
alin. (1) și (2) răspunde pentru daunele care au rezultat
pentru societate.
Art. 150. — (1) Dacă prin actul constitutiv nu se
dispune altfel și sub rezerva dispozițiilor art. 149, sub
sancțiunea nulității, administratorul va putea înstrăina,
respectiv dobândi bunuri către sau de la societate având o
valoare de peste 10% din valoarea activelor nete ale
societății, numai după obținerea aprobării adunării generale
extraordinare, în condițiile prevăzute la art. 112.
(2) Prevederile alin. (1) se aplică și operațiunilor de
închiriere sau leasing.
(3) Valoarea prevăzută la alin. (1) se va calcula prin
raportare la situația financiară aprobată pentru anul

16

MONITORUL OFICIAL AL ROMÂNIEI, PARTEA I, Nr. 1.066/17.XI.2004

financiar precedent celui în care are loc operațiunea ori,
după caz, la valoarea capitalului social subscris, dacă o
asemenea situație financiară nu a fost încă prezentată și
aprobată.
(4) Prevederile prezentului articol sunt aplicabile și
operațiunilor în care una dintre părți este soțul
administratorului ori rudă sau afin, până la gradul al
patrulea inclusiv, al acestuia; de asemenea, dacă
operațiunea este încheiată cu o societate civilă sau
comercială la care una dintre persoanele anterior
menționate este administrator sau director ori deține,
singură sau împreună, o cotă de cel puțin 20% din
valoarea capitalului social subscris, cu excepția cazului în
care una dintre societățile comerciale respective este filiala
celeilalte.
Art. 151. — (1) Consiliul de administrație se întrunește
ori de câte ori este necesar.
(2) El trebuie să se întrunească cel puțin o dată pe
lună la sediul societății, iar comitetul de direcție, cel puțin o
dată pe săptămână.
(3) Convocările pentru întrunirile consiliului de
administrație vor cuprinde locul unde se va ține ședința și
ordinea de zi, neputându-se lua nici o decizie asupra
problemelor neprevăzute, decât în caz de urgență și cu
condiția ratificării în ședința următoare de către membrii
absenți.
(4) La întrunirile consiliului de administrație, directorii vor
prezenta rapoarte scrise despre operațiunile pe care le-au
executat, iar comitetul de direcție va prezenta registrul
deliberărilor sale.
(5) La ședințele consiliului de administrație vor fi
convocați și cenzorii.
(6) La fiecare ședință se va întocmi un proces-verbal,
care va cuprinde ordinea deliberărilor, deciziile luate,
numărul de voturi întrunite și opiniile separate.
Art. 152. — (1) Executarea operațiunilor societății poate
fi încredințată unuia sau mai multor directori executivi,
funcționari ai societății.
(2) Directorii executivi nu vor putea fi membri în
consiliul de administrație al societății.
(3) Ei sunt răspunzători față de societate și de terți, ca
și administratorii, pentru neîndeplinirea îndatoririlor lor,
conform dispozițiilor art. 148, chiar dacă ar exista o
convenție contrară.
Art. 153. — (1) Vor putea fi acordate administratorilor și
cenzorilor remunerații și orice alte sume sau avantaje
numai în baza unei hotărâri a adunării generale.
(2) Este interzisă creditarea de către societate a
administratorilor sau a directorilor acesteia, prin intermediul
unor operațiuni precum:
a) acordarea de împrumuturi administratorilor sau
directorilor;
b) acordarea de avantaje financiare administratorilor sau
directorilor cu ocazia sau ulterior încheierii de către
societate cu aceștia de operațiuni de livrare de bunuri,
prestări de servicii sau executare de lucrări;
c) garantarea, directă sau indirectă, în tot sau în parte,
a oricăror împrumuturi acordate administratorilor sau
directorilor, concomitentă sau ulterioară acordării
împrumutului;
d) garantarea, directă sau indirectă, în tot sau în parte,
a executării de către administratori sau directori a oricăror
alte obligații personale ale acestora față de terțe persoane;
e) dobândirea cu titlu oneros sau plata, în tot sau în
parte, a unei creanțe ce are drept obiect un împrumut

acordat de o terță persoană administratorilor sau directorilor
ori o altă prestație personală a acestora.
(3) Prevederile alin. (2) sunt aplicabile și operațiunilor în
care sunt interesați soțul, rudele sau afinii, până la gradul
al patrulea inclusiv, ai administratorului sau ai directorului;
de asemenea, dacă operațiunea privește o societate civilă
sau comercială la care una dintre persoanele anterior
menționate este administrator sau director ori deține,
singură sau împreună cu una din persoanele susmenționate, o cotă de cel puțin 20% din valoarea
capitalului social subscris.
(4) Prevederile alin. (2) nu se aplică:
a) în cazul operațiunilor a căror valoare exigibilă
cumulată este inferioară echivalentului în lei al sumei de
5.000 euro;
b) în cazul în care operațiunea este încheiată de
societate în condițiile exercitării curente a activității sale, iar
clauzele operațiunii nu sunt mai favorabile persoanelor
menționate la alin. (2) și (3) decât cele pe care, în mod
obișnuit, societatea le practică față de terțe persoane.
Art. 154. — (1) Oricare acționar are dreptul să reclame
cenzorilor faptele ce crede că trebuie cenzurate, iar aceștia
sunt obligați să le verifice și, dacă le găsesc reale, să le
aibă în vedere la întocmirea raportului către adunarea
generală.
(2) Dacă reclamația este făcută de acționari ce
reprezintă cel puțin o pătrime din capitalul social sau o
cotă mai mică, dacă actul constitutiv prevede astfel,
cenzorii sunt obligați să prezinte observațiile și propunerile
lor asupra faptelor reclamate.
(3) Dacă cenzorii socotesc întemeiată și urgentă
reclamația acționarilor reprezentând o pătrime din capitalul
social, sunt obligați să convoace imediat adunarea
generală. În caz contrar, ei trebuie să refere la prima
adunare. Adunarea trebuie să ia o hotărâre asupra celor
reclamate.
(4) A patra parte din capitalul social se dovedește prin
depunerea acțiunilor la bănci din România ori la unități ale
acestora, respectiv prin blocarea acțiunilor în cont în cazul
acțiunilor emise în formă dematerializată.
(5) Acțiunile vor rămâne depuse, respectiv blocate, până
după întrunirea adunării generale extraordinare și dovada
depunerii, respectiv a blocărilor, va legitima participarea
acționarilor la această adunare.
Art. 155. — (1) Acțiunea în răspundere contra
fondatorilor, administratorilor, cenzorilor sau auditorilor
financiari și directorilor aparține adunării generale, care va
decide cu majoritatea prevăzută la art. 112.
(2) Hotărârea va putea fi luată chiar dacă problema
răspunderii acestora nu figurează în ordinea de zi.
(3) Adunarea desemnează cu aceeași majoritate
persoana însărcinată să exercite acțiunea în justiție.
(4) Dacă adunarea decide să pornească acțiune în
răspundere contra administratorilor, mandatul acestora
încetează de drept și adunarea va proceda la
înlocuirea lor.
(5) Dacă acțiunea se pornește împotriva directorilor,
aceștia sunt suspendați de drept din funcție până la
rămânerea irevocabilă a sentinței.
Art. 156. — (1) În caz de vacanță a unuia sau mai
multor administratori, ceilalți administratori, împreună cu
cenzorii și deliberând în prezența a două treimi și cu
majoritatea absolută, procedează, dacă prin actul constitutiv
nu se dispune altfel, la numirea unui administrator
provizoriu până la convocarea adunării generale.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
(2) Când este un singur administrator și acesta vrea să
se retragă, adunarea generală va trebui să fie convocată.
În caz de deces sau de împiedicare fizică a acestuia,
numirea provizorie se va face de către cenzori, însă
adunarea generală va fi convocată de urgență pentru
numirea definitivă a administratorului.
Art. 157. — În cazul în care administratorul sau
directorii încheie acte juridice care prejudiciază societatea,
iar societatea, din cauza poziției deținute de aceștia, nu
acționează în vederea recuperării prejudiciului, oricare
dintre acționarii minoritari are dreptul să introducă acțiune
în numele societății, în scopul recuperării prejudiciului
respectiv.
Art. 158. — (1) Dacă administratorii constată că, în
urma unor pierderi, activul net, determinat ca diferență între
totalul activelor și datoriile societății, reprezintă mai puțin de
jumătate din valoarea capitalului social, vor convoca
adunarea generală extraordinară, pentru a hotărî
reîntregirea capitalului, reducerea lui la valoarea rămasă
sau dizolvarea societății.
(2) Prin actul constitutiv se poate stabili ca adunarea
extraordinară să fie convocată și la o pierdere mai mică.
(3) În cazul când nici în a doua convocare nu s-a
întrunit cvorumul prevăzut la art. 115, administratorii vor
cere instanței din raza teritorială în care se află sediul
societății numirea unui expert, care va verifica pierderea
din capitalul social. Instanța, pe baza expertizei, constatând
pierderea prevăzută la alin. (1) sau (2), va da o încheiere,
autorizând administratorii să convoace adunarea generală,
care va putea să hotărască limitarea capitalului la suma
rămasă sau dizolvarea societății, cu orice număr de
acționari prezenți.
SECȚIUNEA a IV-a
Auditul financiar, auditul intern și cenzorii

Art. 159. — (1) Societatea pe acțiuni va avea trei
cenzori și tot atâția supleanți, dacă prin actul constitutiv nu
se prevede un număr mai mare. În toate cazurile, numărul
cenzorilor trebuie să fie impar.
(2) Cenzorii se aleg la început de adunarea constitutivă.
Durata mandatului lor este de 3 ani și pot fi realeși.
(3) Cenzorii trebuie să-și exercite personal mandatul lor.
(4) Cel puțin unul dintre ei trebuie să fie contabil
autorizat în condițiile legii sau expert contabil.
(5) Cenzorii sunt obligați să depună, în termenul
prevăzut la art. 140 alin. (3), a treia parte din garanția
cerută pentru administratori. Sunt exceptați de la această
obligație cenzorii experți contabili sau contabili autorizați,
dacă fac dovada încheierii asigurării de răspundere civilă
profesională.
Art. 160. — (1) Situațiile financiare ale societăților
comerciale, care intră sub incidența reglementărilor
contabile armonizate cu directivele europene și standardele
internaționale de contabilitate, vor fi auditate de către
auditori financiari — persoane fizice sau persoane
juridice —, în condițiile prevăzute de lege.
(2) Societățile comerciale, ale căror situații financiare
anuale sunt supuse, potrivit legii, auditului financiar, vor
organiza auditul intern potrivit normelor elaborate de
Camera Auditorilor Financiari din România în acest scop.
(3) La societățile comerciale ale căror situații financiare
anuale nu sunt supuse, potrivit legii, auditului financiar,
adunarea generală ordinară a acționarilor va hotărî

17

contractarea auditului financiar sau numirea cenzorilor,
după caz.
Art. 161. — (1) Cenzorii pot fi acționari, cu excepția
cenzorului expert contabil sau contabil autorizat, care poate
fi terț ce exercită profesia individual ori în forme asociative.
(2) Nu pot fi cenzori, iar dacă au fost aleși, decad din
mandatul lor:
a) rudele sau afinii până la al patrulea grad inclusiv sau
soții administratorilor;
b) persoanele care primesc sub orice formă, pentru alte
funcții decât aceea de cenzor, un salariu sau o
remunerație de la administratori sau de la societate sau ai
căror angajatori sunt în raporturi contractuale sau se află
în concurență cu aceasta;
c) persoanele cărora le este interzisă funcția de
administrator conform prevederilor art. 138.
d) persoanele care, pe durata exercitării atribuțiilor
conferite de această calitate, au atribuții de control în
cadrul Ministerului Finanțelor Publice sau al altor instituții
publice, cu excepția situațiilor prevăzute expres de lege.
(3) Cenzorii sunt remunerați cu o indemnizație fixă,
determinată prin actul constitutiv sau de adunarea generală
care i-a numit.
Art. 162. — (1) În caz de deces, împiedicare fizică sau
legală, încetare sau renunțare la mandat a unui cenzor,
supleantul cel mai în vârstă îl înlocuiește.
(2) Dacă, în acest mod, numărul cenzorilor nu se poate
completa, cenzorii rămași numesc alte persoane în locurile
vacante, până la întrunirea celei mai apropiate adunări
generale.
(3) În cazul în care nu mai rămâne în funcție nici un
cenzor, administratorii vor convoca de urgență adunarea
generală, care va proceda la numirea altor cenzori.
Art. 163. — (1) Cenzorii sunt obligați să supravegheze
gestiunea societății, să verifice dacă situațiile financiare
sunt legal întocmite și în concordanță cu registrele, dacă
acestea din urmă sunt ținute regulat și dacă evaluarea
elementelor patrimoniale s-a făcut conform regulilor stabilite
pentru întocmirea și prezentarea situațiilor financiare.
(2) Despre toate acestea, precum și asupra propunerilor
pe care le vor considera necesare cu privire la situațiile
financiare și repartizarea profitului, cenzorii vor prezenta
adunării generale un raport amănunțit.
(3) Adunarea generală poate aproba situațiile financiare
anuale numai dacă acestea sunt însoțite de raportul
cenzorilor sau, după caz, al auditorilor financiari.
(4) Cenzorii sunt obligați, de asemenea:
a) să facă, în fiecare lună și pe neașteptate, inspecții
casei și să verifice existența titlurilor sau valorilor ce sunt
proprietatea societății sau au fost primite în gaj, cauțiune
ori depozit;
b) să convoace adunarea ordinară sau extraordinară,
când n-a fost convocată de administratori;
c) să ia parte la adunările ordinare și extraordinare,
putând face să se insereze în ordinea de zi propunerile pe
care le vor crede necesare;
d) să constate regulata depunere a garanției din partea
administratorilor;
e) să vegheze ca dispozițiile legii și ale actului
constitutiv să fie îndeplinite de administratori și lichidatori.
(5) Cenzorii vor aduce la cunoștință administratorilor
neregulile în administrație și încălcările dispozițiilor legale și
ale prevederilor actului constitutiv pe care le constată, iar
cazurile mai importante le vor aduce la cunoștință adunării
generale.

18

MONITORUL OFICIAL AL ROMÂNIEI, PARTEA I, Nr. 1.066/17.XI.2004

Art. 164. — (1) Cenzorii au dreptul să obțină în fiecare
lună de la administratori o situație despre mersul
operațiunilor.
(2) Cenzorii iau parte la adunările administratorilor, fără
drept de vot.
(3) Este interzis cenzorilor să comunice acționarilor în
particular sau terților datele referitoare la operațiunile
societății, constatate cu ocazia exercitării mandatului lor.
Art. 165. — (1) Pentru îndeplinirea obligației prevăzute
la art. 163 alin. (2), cenzorii vor delibera împreună; ei însă
vor putea face, în caz de neînțelegere, rapoarte separate,
care vor trebui să fie prezentate adunării generale.
(2) Pentru celelalte obligații impuse de lege, cenzorii vor
putea lucra separat.
(3) Cenzorii vor trece într-un registru special deliberările
lor, precum și constatările făcute în exercițiul mandatului lor.
Art. 166. — (1) Întinderea și efectele răspunderii
cenzorilor sunt determinate de regulile mandatului.
(2) Revocarea lor se va putea face numai de adunarea
generală, cu votul cerut la adunările extraordinare.
(3) Dispozițiile art. 73, 145 și 155 se aplică și
cenzorilor.
SECȚIUNEA a V-a
Despre emiterea de obligațiuni

Art. 167. — (1) Valoarea nominală a unei obligațiuni nu
poate fi mai mică de 25.000 lei.
(2) Obligațiunile din aceeași emisiune trebuie să fie de
o valoare egală și acordă posesorilor lor drepturi egale.
(3) Obligațiunile pot fi emise în formă materială, pe
suport hârtie, sau în formă dematerializată, prin înscriere în
cont.
Art. 168. — Pentru a proceda la emiterea de obligațiuni
prin ofertă publică, definită ca atare prin Legea
nr. 52/1994*) privind valorile mobiliare și bursele de valori,
administratorii vor publica un prospect de emisiune, care
va cuprinde:
a) denumirea, obiectul de activitate, sediul și durata
societății;
b) capitalul social și rezervele;
c) data publicării în Monitorul Oficial al României,
Partea a IV-a, a încheierii de înmatriculare și modificările
ce s-au adus actului constitutiv;
d) situația patrimoniului social după ultimul bilanț
contabil aprobat;
e) categoriile de acțiuni emise de societate;
f) suma totală a obligațiunilor care au fost emise
anterior și a celor care urmează a fi emise, modul de
rambursare, valoarea nominală a obligațiunilor, dobânda lor,
indicarea dacă sunt nominative sau la purtător, precum și
indicarea dacă sunt convertibile dintr-o categorie în alta, ori
în acțiuni;
g) sarcinile ce grevează imobilele societății;
h) data la care a fost publicată hotărârea adunării
generale extraordinare care a aprobat emiterea de
obligațiuni.
Art. 169. — În cazul în care obligațiunile fac obiectul
unei oferte publice definite ca atare de Legea
nr. 52/1994*), emiterea și tranzacționarea lor sunt supuse
acelei legi.
Art. 170. — (1) Subscripția obligațiunilor va fi făcută pe
exemplarele prospectului de emisiune.

(2) Valoarea obligațiunilor subscrise trebuie să fie
integral vărsată.
(3) Titlurile obligațiunilor trebuie să cuprindă datele
arătate la art. 168, numărul de ordine și tabloul plăților în
capital și dobânzi.
(4) Titlurile vor fi semnate în conformitate cu dispozițiile
art. 93 alin. (4).
(5) Valoarea nominală a obligațiunilor convertibile în
acțiuni va trebui să fie egală cu cea a acțiunilor.
Art. 171. — (1) Deținătorii de obligațiuni se pot întruni în
adunare generală, pentru a delibera asupra intereselor lor.
(2) Adunarea va fi convocată pe cheltuiala societății
care a emis obligațiunile, la cererea unui număr de
deținători care să reprezinte a patra parte din titlurile emise
și nerambursate sau, după numirea reprezentanților
deținătorilor de obligațiuni, la cererea acestora.
(3) Dispozițiile prevăzute pentru adunarea ordinară a
acționarilor se aplică și adunării deținătorilor de obligațiuni,
în ce privește formele, condițiile, termenele convocării,
depunerea titlurilor și votarea.
(4) Societatea emitentă nu poate participa la deliberările
adunării deținătorilor de obligațiuni, în baza obligațiunilor pe
care le posedă.
(5) Deținătorii de obligațiuni vor putea fi reprezentați prin
mandatari, alții decât administratorii, cenzorii sau funcționarii
societății.
Art. 172. — (1) Adunarea deținătorilor de obligațiuni
legal constituită poate:
a) să numească un reprezentant al deținătorilor de
obligațiuni și unul sau mai mulți supleanți, cu dreptul de
a-i reprezenta față de societate și în justiție, fixându-le
remunerația; aceștia nu pot lua parte la administrarea
societății, dar vor putea asista la adunările sale generale;
b) să îndeplinească toate actele de supraveghere și de
apărare a intereselor lor comune sau să autorizeze un
reprezentant cu îndeplinirea lor;
c) să constituie un fond, care va putea fi luat din
dobânzile cuvenite deținătorilor de obligațiuni, pentru a face
față cheltuielilor necesare apărării drepturilor lor, stabilind,
în același timp, regulile pentru gestiunea acestui fond;
d) să se opună la orice modificare a actului constitutiv
sau a condițiilor împrumutului, prin care s-ar putea aduce o
atingere drepturilor deținătorilor de obligațiuni;
e) să se pronunțe asupra emiterii de noi obligațiuni.
(2) Hotărârile adunării vor fi aduse la cunoștință
societății, în termen de cel mult 3 zile de la adoptarea lor.
Art. 173. — Pentru validitatea deliberărilor prevăzute la
art. 172 alin. (1) lit. a), b) și c) hotărârea se ia cu o
majoritate reprezentând cel puțin o treime din titlurile emise
și nerambursate; în celelalte cazuri este necesară prezența
în adunare a deținătorilor reprezentând cel puțin două
treimi din titlurile nerambursate și votul favorabil a cel puțin
patru cincimi din titlurile reprezentate la adunare.
Art. 174. — (1) Hotărârile luate de adunarea
deținătorilor de obligațiuni sunt obligatorii și pentru
deținătorii care nu au luat parte la adunare sau au votat
contra.
(2) Hotărârile adunării deținătorilor de obligațiuni pot fi
atacate în justiție de către deținătorii care nu au luat parte
la adunare sau au votat contra și au cerut să se insereze
aceasta în procesul-verbal al ședinței, în termenul și cu
efectele arătate în art. 132 și 133.

*) Legea nr. 52/1994 privind valorile mobiliare și bursele de valori a fost abrogată prin Ordonanța de urgență a Guvernului nr. 28/2002,
aceasta fiind, de asemenea, abrogată prin Legea nr. 297/2004.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
Art. 175. — Acțiunea în justiție a deținătorului de
obligațiuni împotriva societății nu este admisibilă dacă are
același obiect cu al acțiunii intentate de reprezentantul
deținătorilor de obligațiuni sau este contrară unei hotărâri a
adunării deținătorilor de obligațiuni.
Art. 176. — (1) Obligațiunile se rambursează de
societatea emitentă la scadență.
(2) Înainte de scadență, obligațiunile din aceeași
emisiune și cu aceeași valoare pot fi rambursate, prin
tragere la sorți, la o sumă superioară valorii lor nominale,
stabilită de societate și anunțată public cu cel puțin 15 zile
înainte de data tragerii la sorți.
(3) Obligațiunile convertibile pot fi preschimbate în
acțiuni ale societății emitente, în condițiile stabilite în
prospectul de ofertă publică.
SECȚIUNEA a VI-a
Despre registrele societății și despre situațiile financiare anuale

Art. 177. — (1) În afară de evidențele prevăzute de
lege, societățile pe acțiuni trebuie să țină:
a) un registru al acționarilor care să arate, după caz,
numele și prenumele, codul numeric personal, denumirea,
domiciliul sau sediul acționarilor cu acțiuni nominative,
precum și vărsămintele făcute în contul acțiunilor. Evidența
valorilor mobiliare emise de o societate deținută public,
tranzacționate pe o piață reglementată, va fi ținută de o
societate de registru autorizată de Comisia Națională a
Valorilor Mobiliare, conform prevederilor Ordonanței de
urgență a Guvernului nr. 28/2002*);
b) un registru al ședințelor și deliberărilor adunărilor
generale;
c) un registru al ședințelor și deliberărilor consiliului de
administrație;
d) un registru al ședințelor și deliberărilor comitetului de
direcție;
e) un registru al deliberărilor și constatărilor făcute de
cenzori în exercitarea mandatului lor;
f) un registru al obligațiunilor, care să arate totalul
obligațiunilor emise și al celor rambursate, precum și
numele și prenumele, denumirea, domiciliul sau sediul
titularilor, când ele sunt nominative. Evidența obligațiunilor
emise în formă dematerializată și tranzacționate pe o piață
organizată va fi ținută conform Legii nr. 52/1994**).
(2) Registrele prevăzute la alin. (1) lit. a), b), c) și f)
vor fi ținute prin grija consiliului de administrație, cel
prevăzut la lit. d), prin grija comitetului de direcție, iar cel
prevăzut la lit. e), prin grija cenzorilor.
Art. 178. — (1) Administratorii sau, după caz, societățile
de registru independent au obligația să pună la dispoziția
acționarilor și a oricăror alți solicitanți registrele prevăzute
la art. 177 alin. (1) lit. a) și să elibereze, la cerere, pe
cheltuiala acestora, extrase de pe ele.
(2) De asemenea, sunt obligați să pună la dispoziția
acționarilor și a deținătorilor de obligațiuni, în aceleași
condiții, registrele prevăzute la art. 177 alin. (1) lit. b) și f).
Art. 179. — Registrul acționarilor și registrul
obligațiunilor se pot ține manual sau în sistem
computerizat.
Art. 180. — (1) Societatea comercială poate contracta
cu o societate de registru independent privat ținerea
*) A se vedea nota de la art. 35.
**) A se vedea nota de la art. 168.

19

registrului acționarilor în sistem computerizat și efectuarea
înregistrărilor și a altor operațiuni legate de acest registru.
(2) Dispozițiile alineatului precedent sunt aplicabile, în
mod corespunzător, și în ceea ce privește registrul
obligațiunilor.
(3) Ținerea registrului acționarilor și/sau a registrului
obligațiunilor de către o societate de registru independent
autorizat este obligatorie în cazurile prevăzute de lege.
(4) În cazul în care registrul acționarilor este ținut de
către o societate de registru independent autorizată, este
obligatorie menționarea în registrul comerțului a firmei și a
sediului acesteia, precum și a oricăror modificări intervenite
cu privire la aceste elemente de identificare.
Art. 181. — Administratorii trebuie să prezinte cenzorilor
sau auditorilor financiari, cu cel puțin o lună înainte de
ziua stabilită pentru ședința adunării generale, situația
financiară anuală pentru exercițiul financiar precedent,
însoțită de raportul lor și de documentele justificative.
Art. 182. — (1) Situațiile financiare anuale se vor
întocmi în condițiile prevăzute de lege.
(2) Situațiile financiare anuale ale societăților comerciale
vor fi verificate sau auditate, potrivit legii.
Art. 183. — (1) Din profitul societății se va prelua, în
fiecare an, cel puțin 5% pentru formarea fondului de
rezervă, până ce acesta va atinge minimum a cincea parte
din capitalul social.
(2) Dacă fondul de rezervă, după constituire, s-a
micșorat din orice cauză, va fi completat, cu respectarea
prevederilor alin. (1).
(3) De asemenea, se include în fondul de rezervă, chiar
dacă acesta a atins suma prevăzută la alin. (1), excedentul
obținut prin vânzarea acțiunilor la un curs mai mare decât
valoarea lor nominală, dacă acest excedent nu este
întrebuințat la plata cheltuielilor de emisiune sau destinat
amortizărilor.
(4) Fondatorii vor participa la profit, dacă acest lucru
este prevăzut în actul constitutiv ori, în lipsa unor
asemenea prevederi, a fost aprobat de adunarea generală
extraordinară.
(5) În toate cazurile, condițiile participării se vor stabili
de adunarea generală, pentru fiecare exercițiu financiar.
Art. 184. — (1) Situațiile financiare anuale, împreună cu
rapoartele administratorilor, cenzorilor sau ale auditorilor
financiari vor rămâne depuse la sediul societății și la cel al
sucursalelor, în cele 15 zile care preced întrunirea adunării
generale, pentru a fi consultate de acționari.
(2) Acționarii vor putea cere consiliului de administrație,
pe cheltuiala lor, copii de pe situațiile financiare anuale și
de pe celelalte rapoarte prevăzute la alin. (1).
Art. 185. — (1) Administratorii sunt obligați ca, în
termen de 15 zile de la data adunării generale, să depună
o copie de pe situațiile financiare anuale, însoțite de
raportul lor, raportul cenzorilor sau raportul auditorilor
financiari, precum și de procesul-verbal al adunării generale
la oficiul registrului comerțului, precum și la Ministerul
Finanțelor Publice, în condițiile prevăzute de Legea
contabilității nr. 82/1991, republicată, cu modificările
ulterioare.
(2) Un anunț prin care se confirmă depunerea acestor
acte va fi publicat în Monitorul Oficial al României,
Partea a IV-a, pe cheltuiala societății și prin grija oficiului

20

MONITORUL OFICIAL AL ROMÂNIEI, PARTEA I, Nr. 1.066/17.XI.2004

registrului comerțului, pentru societățile comerciale care au
o cifră anuală de afaceri de peste 100 miliarde lei.
Art. 186. — Aprobarea situațiilor financiare anuale de
către adunarea generală nu împiedică exercitarea acțiunii
în răspundere împotriva administratorilor, directorilor,
cenzorilor sau auditorilor financiari.
CAPITOLUL V
Societățile în comandită pe acțiuni
Art. 187. — Societatea în comandită pe acțiuni este
reglementată de dispozițiile referitoare la societățile pe
acțiuni, cu excepția dispozițiilor prezentului capitol.
Art. 188. — (1) Administrarea societății este încredințată
unuia sau mai multor asociați comanditați.
(2) Asociaților comanditați li se vor aplica dispozițiile
prevăzute la art. 80—83, iar asociaților comanditari cele din
art. 89 și 90.
Art. 189. — (1) În societatea în comandită pe acțiuni,
administratorii vor putea fi revocați de adunarea generală a
acționarilor, printr-o hotărâre luată cu majoritatea stabilită
pentru adunările extraordinare.
(2) Adunarea generală, cu aceeași majoritate și cu
respectarea art. 138, alege altă persoană în locul
administratorului revocat, decedat sau care a încetat
exercitarea mandatului său.
(3) Numirea trebuie aprobată și de ceilalți administratori,
dacă sunt mai mulți.
(4) Noul administrator devine asociat comanditat.
(5) Administratorul revocat rămâne răspunzător nelimitat
față de terți pentru obligațiile pe care le-a contractat în
timpul administrației sale, putând însă exercita acțiune în
regres împotriva societății.
Art. 190. — Asociații comanditați, care sunt administratori,
nu pot lua parte la deliberările adunărilor generale pentru
alegerea cenzorilor, chiar dacă posedă acțiuni ale societății.
CAPITOLUL VI
Societățile cu răspundere limitată
Art. 191. — (1) Hotărârile asociaților se iau în adunarea
generală.
(2) Prin actul constitutiv se va putea stabili că votarea
se poate face și prin corespondență.
Art. 192. — (1) Adunarea generală decide prin votul
reprezentând majoritatea absolută a asociaților și a părților
sociale, în afară de cazul când în actul constitutiv se
prevede altfel.
(2) Pentru hotărârile având ca obiect modificarea actului
constitutiv este necesar votul tuturor asociaților, în afară de
cazul când legea sau actul constitutiv prevede altfel.
Art. 193. — (1) Fiecare parte socială dă dreptul la
un vot.
(2) Un asociat nu poate exercita dreptul său de vot în
deliberările adunărilor asociaților referitoare la aporturile
sale în natură sau la actele juridice încheiate între ele și
societate.
(3) Dacă adunarea legal constituită nu poate lua o
hotărâre valabilă din cauza neîntrunirii majorității cerute,
adunarea convocată din nou poate decide asupra ordinii de
zi, oricare ar fi numărul de asociați și partea din capitalul
social reprezentată de asociații prezenți.
Art. 194. — (1) Adunarea asociaților are următoarele
obligații principale:
a) să aprobe situația financiară anuală și să stabilească
repartizarea profitului net;

b) să îi desemneze pe administratori și cenzori, să îi
revoce și să le dea descărcare de activitatea lor, precum
și să decidă contractarea auditului financiar, atunci când
acesta nu are caracter obligatoriu, potrivit legii;
c) să decidă urmărirea administratorilor și cenzorilor
pentru daunele pricinuite societății, desemnând și persoana
însărcinată să o exercite;
d) să modifice actul constitutiv.
(2) În acest din urmă caz, dacă în actul constitutiv se
prevede dreptul de retragere a asociatului pentru că nu
este de acord cu modificările aduse acestuia, se aplică
dispozițiile art. 224 și 225.
Art. 195. — (1) Administratorii sunt obligați să convoace
adunarea asociaților la sediul social, cel puțin o dată pe
an sau de câte ori este necesar.
(2) Un asociat sau un număr de asociați, ce reprezintă
cel puțin o pătrime din capitalul social, va putea cere
convocarea adunării generale, arătând scopul acestei
convocări.
(3) Convocarea adunării se va face în forma prevăzută
în actul constitutiv, iar în lipsa unei dispoziții speciale, prin
scrisoare recomandată, cu cel puțin 10 zile înainte de ziua
fixată pentru ținerea acesteia, arătându-se ordinea de zi.
Art. 196. — Dispozițiile prevăzute pentru societățile pe
acțiuni, în ce privește dreptul de a ataca hotărârile adunării
generale, se aplică și societăților cu răspundere limitată,
termenul de 15 zile prevăzut la art. 132 alin. (2) urmând
să curgă de la data la care asociatul a luat cunoștință de
hotărârea adunării generale pe care o atacă.
Art. 197. — (1) Societatea este administrată de unul
sau mai mulți administratori, asociați sau neasociați, numiți
prin actul constitutiv sau de adunarea generală.
(2) Administratorii nu pot primi, fără autorizarea adunării
asociaților, mandatul de administrator în alte societăți
concurente sau având același obiect de activitate, nici să
facă același fel de comerț ori altul concurent pe cont
propriu sau pe contul altei persoane fizice sau juridice, sub
sancțiunea revocării și răspunderii pentru daune.
(3) Dispozițiile art. 75, 76, 77 alin. (1) și 79 se aplică și
societăților cu răspundere limitată.
Art. 198. — (1) Societatea trebuie să țină, prin grija
administratorilor, un registru al asociaților, în care se vor
înscrie, după caz, numele și prenumele, denumirea,
domiciliul sau sediul fiecărui asociat, partea acestuia din
capitalul social, transferul părților sociale sau orice altă
modificare privitoare la acestea.
(2) Administratorii răspund personal și solidar pentru
orice daună pricinuită prin nerespectarea prevederilor de la
alin. (1).
(3) Registrul poate fi cercetat de asociați și creditori.
Art. 199. — (1) Dispozițiile art. 160 alin. (1) și (2) se
vor aplica în mod corespunzător.
(2) La societățile comerciale care nu se încadrează în
prevederile art. 160 alin. (1), adunarea asociaților poate
numi unul sau mai mulți cenzori.
(3) Dacă numărul asociaților trece de 15, numirea
cenzorilor este obligatorie.
(4) Dispozițiile prevăzute pentru cenzorii societăților pe
acțiuni se aplică și cenzorilor din societățile cu răspundere
limitată.
(5) În lipsă de cenzori, fiecare dintre asociați, care nu
este administrator al societății, va exercita dreptul de
control pe care asociații îl au în societățile în nume
colectiv.

MONITORUL OFICIAL AL ROMÂNIEI, PARTEA I, Nr. 1.066/17.XI.2004

21

Art. 200. — Societatea cu răspundere limitată nu poate
emite obligațiuni.
Art. 201. — (1) Situațiile financiare vor fi întocmite după
normele prevăzute pentru societatea pe acțiuni. După
aprobarea de către adunarea generală a asociaților, ele vor
fi depuse de administratori la direcțiile generale ale
finanțelor publice competente, în termenele prevăzute de
lege. Un exemplar al situației financiare anuale va fi depus
la oficiul registrului comerțului. Acesta va face anunțul
prevăzut la art. 185 alin. (2).
(2) Dispozițiile prevăzute pentru fondurile de rezervă la
societatea pe acțiuni, ca și acelea privitoare la reducerea
capitalului social, se aplică și societăților cu răspundere
limitată.
Art. 202. — (1) Părțile sociale pot fi transmise între
asociați.
(2) Transmiterea către persoane din afara societății este
permisă numai dacă a fost aprobată de asociați
reprezentând cel puțin trei pătrimi din capitalul social.
(3) În cazul dobândirii unei părți sociale prin succesiune,
prevederile alin. (2) nu sunt aplicabile dacă prin actul
constitutiv nu se dispune altfel; în acest din urmă caz,
societatea este obligată la plata părții sociale către
succesori, conform ultimului bilanț contabil aprobat.
(4) În cazul în care s-ar depăși maximul legal de
asociați din cauza numărului succesorilor, aceștia vor fi
obligați să desemneze un număr de titulari ce nu va
depăși maximul legal.
Art. 203. — (1) Transmiterea părților sociale trebuie
înscrisă în registrul comerțului și în registrul de asociați al
societății.
(2) Transmiterea are efect față de terți numai din
momentul înscrierii ei în registrul comerțului.

(6) Actul modificator al actului constitutiv al unei societăți
în nume colectiv sau în comandită simplă, în formă
autentică, se depune la oficiul registrului comerțului și se
menționează în acest registru, fără a fi obligatorie publicarea
lui în Monitorul Oficial al României, Partea a IV-a.
(7) Dacă se aduc mai multe modificări actului
constitutiv, fie concomitent, fie succesiv, acesta va fi
actualizat cu toate modificările la zi și, în această formă,
va fi depus la oficiul registrului comerțului.
(8) În forma actualizată potrivit alineatului precedent, se
pot omite numele sau denumirea și celelalte date de
identificare ale fondatorilor și ale primilor membri ai
organelor societății.
(9) Omisiunea este permisă numai dacă au trecut cel
puțin 5 ani de la data înmatriculării societății și numai dacă
actul constitutiv nu prevede altfel.
Art. 205. — Schimbarea formei societății, prelungirea
duratei ei sau alte modificări ale actului constitutiv al
societății nu atrag crearea unei persoane juridice noi.
Art. 206. — (1) Creditorii particulari ai asociaților dintr-o
societate în nume colectiv, în comandită simplă sau cu
răspundere limitată pot face opoziție, în condițiile art. 62,
împotriva hotărârii adunării asociaților de prelungire a
duratei societății peste termenul fixat inițial, dacă au
drepturi stabilite printr-un titlu executoriu anterior hotărârii.
(2) Când opoziția a fost admisă, asociații trebuie să
decidă, în termen de o lună de la data la care hotărârea a
devenit irevocabilă, dacă înțeleg să renunțe la prelungire
sau să excludă din societate pe asociatul debitor al
oponentului.
(3) În acest din urmă caz, drepturile cuvenite asociatului
debitor vor fi calculate pe baza ultimului bilanț contabil
aprobat.

TITLUL IV
Modificarea actului constitutiv

CAPITOLUL II
Reducerea sau majorarea capitalului social

CAPITOLUL I
Dispoziții generale
Art. 204. — (1) Actul constitutiv poate fi modificat prin
hotărârea adunării generale adoptată în condițiile legii sau
printr-un act adițional la actul constitutiv sau prin hotărârea
instanței judecătorești, în condițiile art. 223 alin. (3) și
art. 226 alin. (2).
(2) Forma autentică a actului modificator adoptat de
asociați este obligatorie atunci când are ca obiect:
a) majorarea capitalului social prin subscrierea ca aport
în natură a unui teren;
b) modificarea formei juridice a societății într-o societate
în nume colectiv sau în comandită simplă;
c) majorarea capitalului social prin subscripție publică.
(3) Dispozițiile art. 17 se aplică și în cazul schimbării
denumirii ori în cel al continuării societății cu răspundere
limitată cu asociat unic.
(4) Actul modificator, cuprinzând trimiterile la textele
modificate ale actului constitutiv, se înregistrează în
registrul comerțului pe baza încheierii judecătorului delegat,
cu excepția cazului prevăzut de art. 223 alin. (3) și
art. 226 alin. (2), când înregistrarea se va face pe baza
hotărârii irevocabile de excludere.
(5) După înregistrarea în registrul comerțului, actul
modificator se trimite, din oficiu, Monitorului Oficial al
României, spre publicare în partea a IV-a, de către
registrul comerțului, pe cheltuiala societății.

Art. 207. — (1) Capitalul social poate fi redus prin:
a) micșorarea numărului de acțiuni sau părți sociale;
b) reducerea valorii nominale a acțiunilor sau a părților
sociale;
c) dobândirea propriilor acțiuni, urmată de anularea lor.
(2) Capitalul social mai poate fi redus, atunci când
reducerea nu este motivată de pierderi, prin:
a) scutirea totală sau parțială a asociaților de
vărsămintele datorate;
b) restituirea către acționari a unei cote-părți din
aporturi, proporțională cu reducerea capitalului social și
calculată egal pentru fiecare acțiune sau parte socială;
c) alte procedee prevăzute de lege.
Art. 208. — (1) Reducerea capitalului social va putea fi
făcută numai după trecerea a două luni din ziua în care
hotărârea a fost publicată în Monitorul Oficial al României,
Partea a IV-a.
(2) Hotărârea va trebui să respecte minimul de capital
social, atunci când legea îl fixează, să arate motivele
pentru care se face reducerea și procedeul ce va fi utilizat
pentru efectuarea ei.
(3) Orice creditor al societății, a cărui creanță este
constatată printr-un titlu anterior publicării hotărârii, poate
face opoziție în condițiile art. 62.
(4) Creditorii chirografari ale căror creanțe sunt
constatate prin titluri anterioare publicării hotărârii pot să
obțină, pe calea opoziției, exigibilitatea anticipată a
creanțelor lor la data expirării termenului de două luni

22

MONITORUL OFICIAL AL ROMÂNIEI, PARTEA I, Nr. 1.066/17.XI.2004

prevăzut de alin. (1), în afară de cazul în care societatea
a oferit garanții reale sau personale acceptate de creditori.
Art. 209. — Când societatea a emis obligațiuni, nu se
va putea proceda la reducerea capitalului social prin
restituiri făcute acționarilor din sumele rambursate în contul
acțiunilor, decât în proporție cu valoarea obligațiunilor
rambursate.
Art. 210. — (1) Capitalul social se poate mări prin
emisiunea de acțiuni noi sau prin majorarea valorii
nominale a acțiunilor existente în schimbul unor noi
aporturi în numerar și/sau în natură.
(2) De asemenea, acțiunile noi sunt liberate prin
încorporarea rezervelor, cu excepția rezervelor legale,
precum și a beneficiilor sau a primelor de emisiune, ori
prin compensarea unor creanțe lichide și exigibile asupra
societății cu acțiuni ale acesteia.
(3) Diferențele favorabile din reevaluarea patrimoniului
vor fi incluse în rezerve, fără a majora capitalul social.
(4) Mărirea capitalului social prin majorarea valorii
nominale a acțiunilor poate fi hotărâtă numai cu votul
tuturor acționarilor, în afară de cazul când este realizată
prin încorporarea rezervelor, beneficiilor sau primelor de
emisiune.
Art. 211. — Hotărârea adunării generale extraordinare
pentru majorarea capitalului social se va publica în
Monitorul Oficial al României, Partea a IV-a, acordându-se
pentru exercițiul dreptului de preferință un termen de cel
puțin o lună, cu începere din ziua publicării.
Art. 212. — (1) Societatea pe acțiuni își va putea
majora capitalul social, cu respectarea dispozițiilor
prevăzute pentru constituirea societății.
(2) În caz de subscripție publică, prospectul de
emisiune, purtând semnăturile autentice a doi dintre
administratori, va fi depus la registrul comerțului pentru
îndeplinirea formalităților prevăzute la art. 18 și va
cuprinde:
a) data și numărul înmatriculării societății în registrul
comerțului;
b) denumirea și sediul societății;
c) capitalul social subscris și vărsat;
d) numele și prenumele administratorilor, cenzorilor și
domiciliul lor;
e) ultima situație financiară aprobată, raportul cenzorilor
sau raportul auditorilor financiari;
f) dividendele plătite în ultimii 5 ani sau de la
constituire, dacă, de la această dată, au trecut mai puțin
de 5 ani;
g) obligațiunile emise de societate;
h) hotărârea adunării generale privitoare la noua
emisiune de acțiuni, valoarea totală a acestora, numărul și
valoarea lor nominală, felul lor, relații privitoare la aporturi,
altele decât în numerar, și avantajele acordate acestora,
precum și data de la care se vor plăti dividendele.
(3) Acceptantul va putea invoca nulitatea prospectului
de emisiune ce nu cuprinde toate mențiunile arătate, dacă
nu a exercitat în nici un mod drepturile și obligațiile sale
de acționar.
Art. 213. — Majorarea capitalului social al unei societăți
prin ofertă publică de valori mobiliare, definită ca atare prin
Ordonanța de urgență a Guvernului nr. 28/2002*), este
supusă acelui act normativ.
*) A se vedea nota de la art. 35.

Art. 214. — În caz de majorare a capitalului social, prin
ofertă publică, administratorii sunt solidar răspunzători de
exactitatea celor arătate în prospectul de emisiune, în
publicațiile făcute de societate sau în cererile adresate
oficiului registrului comerțului, în vederea majorării
capitalului social.
Art. 215. — (1) Dacă majorarea capitalului social se
face prin aporturi în natură, adunarea generală
extraordinară, care a hotărât aceasta, va numi unul sau
mai mulți experți pentru evaluarea acestor aporturi.
(2) Aporturi în creanțe nu sunt admise.
(3) După depunerea raportului de expertiză, adunarea
generală extraordinară convocată din nou, având în vedere
concluziile experților, poate hotărî majorarea capitalului
social.
(4) Hotărârea adunării generale trebuie să cuprindă
descrierea aporturilor în natură, numele persoanelor ce le
efectuează și numărul acțiunilor ce se vor emite în schimb.
Art. 216. — (1) Acțiunile emise pentru majorarea
capitalului social vor fi oferite spre subscriere, în primul
rând acționarilor existenți, proporțional cu numărul acțiunilor
pe care le posedă, aceștia putându-și exercita dreptul de
preferință numai în interiorul termenului hotărât de
adunarea generală, dacă actul constitutiv nu prevede alt
termen. După expirarea acestui termen, acțiunile vor putea
fi oferite spre subscriere publicului.
(2) Operațiunea de majorare a capitalului social
efectuată fără acordarea dreptului de preferință către
acționarii existenți, prevăzută la alin. (1), este lovită de
nulitate absolută.
Art. 217. — (1) Adunarea generală va putea, pentru
motive temeinice, să ridice acționarilor dreptul de
subscriere a noilor acțiuni, în total sau în parte.
(2) Convocarea va trebui să cuprindă, în acest caz,
motivele majorării capitalului social, persoanele cărora
urmează a li se atribui noile acțiuni, numărul de acțiuni
atribuit fiecăreia dintre ele, valoarea de emisiune a
acțiunilor și bazele fixării acesteia.
(3) Pentru luarea hotărârii este necesară prezența a trei
pătrimi din numărul titularilor capitalului social și votul unui
număr de acționari care să reprezinte cel puțin jumătate
din capitalul social.
Art. 218. — Dreptul de preferință încetează, dacă noile
acțiuni reprezintă aporturi în natură.
Art. 219. — Hotărârea adunării generale privind
majorarea capitalului social are efect numai în măsura în
care a fost dusă la îndeplinire în termen de un an de la
data sa.
Art. 220. — (1) Acțiunile emise în schimbul aporturilor
în numerar vor trebui plătite, la data subscrierii, în
proporție de cel puțin 30% din valoarea lor nominală și,
integral, în termen de cel mult 3 ani de la data publicării
în Monitorul Oficial al României, Partea a IV-a, a hotărârii
adunării generale.
(2) În același termen vor trebui plătite acțiunile emise în
schimbul aporturilor în natură.
(3) Când s-a prevăzut o primă de emisiune, aceasta
trebuie integral plătită la data subscrierii.
(4) Dispozițiile art. 98 alin. (3) și ale art. 100 rămân
aplicabile.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
Art. 221. — Societatea cu răspundere limitată își va
majora capitalul social, cu respectarea dispozițiilor privitoare
la constituirea acestei societăți.

TITLUL V
Excluderea și retragerea asociaților
Art. 222. — (1) Poate fi exclus din societatea în nume
colectiv, în comandită simplă sau cu răspundere limitată:
a) asociatul care, pus în întârziere, nu aduce aportul la
care s-a obligat;
b) asociatul cu răspundere nelimitată în stare de
faliment sau care a devenit legalmente incapabil;
c) asociatul cu răspundere nelimitată care se amestecă
fără drept în administrație ori contravine dispozițiilor art. 80
și 82;
d) asociatul administrator care comite fraudă în dauna
societății sau se servește de semnătura socială sau de
capitalul social în folosul lui sau al altora.
(2) Dispozițiile acestui articol se aplică și comanditaților
în societatea în comandită pe acțiuni.
Art. 223. — (1) Excluderea se pronunță prin hotărâre
judecătorească la cererea societății sau a oricărui asociat.
(2) Când excluderea se cere de către un asociat, se
vor cita societatea și asociatul pârât.
(3) Ca urmare a excluderii, instanța judecătorească va
dispune, prin aceeași hotărâre, și cu privire la structura
participării la capitalul social a celorlalți asociați.
(4) Hotărârea irevocabilă de excludere se va depune, în
termen de 15 zile, la oficiul registrului comerțului pentru a
fi înscrisă, iar dispozitivul hotărârii se va publica la cererea
societății în Monitorul Oficial al României, Partea a IV-a.
Art. 224. — (1) Asociatul exclus răspunde de pierderi și
are dreptul la beneficii până în ziua excluderii sale, însă
nu va putea cere lichidarea lor până ce acestea nu sunt
repartizate conform prevederilor actului constitutiv.
(2) Asociatul exclus nu are dreptul la o parte
proporțională din patrimoniul social, ci numai la o sumă de
bani care să reprezinte valoarea acesteia.
Art. 225. — (1) Asociatul exclus rămâne obligat față de
terți pentru operațiunile făcute de societate, până în ziua
rămânerii definitive a hotărârii de excludere.
(2) Dacă, în momentul excluderii, sunt operațiuni în curs
de executare, asociatul este obligat să suporte consecințele
și nu-și va putea retrage partea ce i se cuvine decât după
terminarea acelor operațiuni.
Art. 226. — (1) Asociatul în societatea în nume colectiv,
în comandită simplă sau în societatea cu răspundere
limitată se poate retrage din societate:
a) în cazurile prevăzute în actul constitutiv;
b) cu acordul tuturor celorlalți asociați;
c) în lipsa unor prevederi în actul constitutiv sau când
nu se realizează acordul unanim asociatul se poate retrage
pentru motive temeinice, în baza unei hotărâri a
tribunalului, supusă numai recursului, în termen de 15 zile
de la comunicare.
(2) În situația prevăzută la alin. (1) lit. c), instanța
judecătorească va dispune, prin aceeași hotărâre, și cu
privire la structura participării la capitalul social a celorlalți
asociați.
(3) Drepturile asociatului retras, cuvenite pentru părțile
sale sociale, se stabilesc prin acordul asociaților ori de un
expert desemnat de aceștia sau, în caz de neînțelegere,
de tribunal.

23

TITLUL VI
Dizolvarea, fuziunea și divizarea societăților
comerciale
CAPITOLUL I
Dizolvarea societăților
Art. 227. — (1) Societatea se dizolvă prin:
a) trecerea timpului stabilit pentru durata societății;
b) imposibilitatea realizării obiectului de activitate al
societății sau realizarea acestuia;
c) declararea nulității societății;
d) hotărârea adunării generale;
e) hotărârea tribunalului, la cererea oricărui asociat,
pentru motive temeinice, precum neînțelegerile grave dintre
asociați, care împiedică funcționarea societății;
f) falimentul societății;
g) alte cauze prevăzute de lege sau de actul constitutiv
al societății.
(2) În cazul prevăzut la alin. (1) lit. a), asociații trebuie
să fie consultați de administratori, cu cel puțin 3 luni
înainte de expirarea duratei societății, cu privire la
eventuala prelungire a acesteia. În lipsă, la cererea
oricăruia dintre asociați, tribunalul va putea dispune, prin
încheiere, efectuarea consultării, conform art. 119.
Art. 228. — (1) Societatea pe acțiuni se dizolvă:
a) în cazul și în condițiile prevăzute de art. 158;
b) când capitalul social se reduce sub minimul legal;
c) când numărul acționarilor scade sub minimul legal.
(2) Societatea în comandită pe acțiuni sau cu
răspundere limitată se dizolvă în cazul și în condițiile
prevăzute de alin. (1) lit. a) și b).
(3) Dispozițiile alin. (1) și (2) nu se aplică în cazul în
care, în termen de 9 luni de la data constatării pierderii
sau reducerii capitalului social, acesta este reîntregit sau
este redus la suma rămasă ori la minimul legal sau când
societatea se transformă într-o altă formă la care capitalul
social existent corespunde.
(4) Dispozițiile alin. (1) lit. c) nu se aplică în cazul în
care, în termen de 9 luni de la data constatării reducerii
numărului de acționari sub minimul legal, acest număr este
completat.
Art. 229. — (1) Societățile în nume colectiv sau cu
răspundere limitată se dizolvă prin falimentul, incapacitatea,
excluderea, retragerea sau decesul unuia dintre asociați,
când, datorită acestor cauze, numărul asociaților s-a redus
la unul singur.
(2) Se exceptează cazul când în actul constitutiv există
clauză de continuare cu moștenitorii sau când asociatul
rămas hotărăște continuarea existenței societății sub forma
societății cu răspundere limitată cu asociat unic.
(3) Dispozițiile alineatelor precedente se aplică și
societăților în comandită simplă sau în comandită pe
acțiuni, dacă acele cauze privesc pe singurul asociat
comanditat sau comanditar.
Art. 230. — (1) În societățile în nume colectiv, dacă un
asociat decedează și dacă nu există convenție contrară,
societatea trebuie să plătească partea ce se cuvine
moștenitorilor, după ultimul bilanț contabil aprobat, în
termen de 3 luni de la notificarea decesului asociatului,
dacă asociații rămași nu preferă să continue societatea cu
moștenitorii care consimt la aceasta.
(2) Prevederile alin. (1) se aplică și societăților în
comandită simplă, în caz de deces al unuia dintre asociații

24

MONITORUL OFICIAL AL ROMÂNIEI, PARTEA I, Nr. 1.066/17.XI.2004

comanditați, în afară de cazul când moștenitorii săi nu
preferă să rămână în societate în această calitate.
(3) Moștenitorii rămân răspunzători, potrivit art. 224,
până la publicarea schimbărilor intervenite.
Art. 231. — (1) În caz de dizolvare a societății prin
hotărâre a asociaților, aceștia vor putea reveni, cu
majoritatea cerută pentru modificarea actului constitutiv,
asupra hotărârii luate, atât timp cât nu s-a făcut nici o
repartiție din activ.
(2) Noua hotărâre se menționează în registrul
comerțului, după care oficiul registrului comerțului o va
trimite Monitorului Oficial al României, spre publicare în
Partea a IV-a, pe cheltuiala societății.
(3) Creditorii și orice parte interesată pot face opoziție
la tribunal împotriva hotărârii, în condițiile art. 62.
Art. 232. — (1) Dizolvarea societăților comerciale trebuie
să fie înscrisă în registrul comerțului și publicată în
Monitorul Oficial al României, Partea a IV-a, în afară de
cazul prevăzut la art. 227 alin. (1) lit. a).
(2) Înscrierea și publicarea se vor face conform
art. 204, când dizolvarea are loc în baza unei hotărâri a
adunării generale, și în termen de 15 zile de la data la
care hotărârea judecătorească a devenit irevocabilă, când
dizolvarea a fost pronunțată de justiție.
(3) În cazul prevăzut la art. 227 alin. (1) lit. f),
dizolvarea se pronunță de tribunalul învestit cu procedura
falimentului.
Art. 233. — (1) Dizolvarea societății are ca efect
deschiderea procedurii lichidării. Dizolvarea are loc fără
lichidare, în cazul fuziunii ori divizării totale a societății sau
în alte cazuri prevăzute de lege.
(2) Din momentul dizolvării, administratorii nu mai pot
întreprinde noi operațiuni; în caz contrar, ei sunt personal
și solidar răspunzători pentru operațiunile pe care le-au
întreprins.
(3) Interdicția prevăzută la alin. (2) se aplică din ziua
expirării termenului fixat pentru durata societății ori de la
data la care dizolvarea a fost hotărâtă de adunarea
generală sau declarată prin sentință judecătorească.
(4) Societatea își păstrează personalitatea juridică pentru
operațiunile lichidării, până la terminarea acesteia.
Art. 234. — Dizolvarea societății înainte de expirarea
termenului fixat pentru durata sa are efect față de terți
numai după trecerea unui termen de 30 de zile de la
publicarea în Monitorul Oficial al României, Partea a IV-a.
Art. 235. — În societățile în nume colectiv, în comandită
simplă și în cele cu răspundere limitată, asociații pot
hotărî, o dată cu dizolvarea, cu cvorumul și majoritatea
prevăzute pentru modificarea actului constitutiv, și modul de
lichidare a societății, atunci când sunt de acord cu privire
la repartizarea și lichidarea patrimoniului societății și când
asigură stingerea pasivului sau regularizarea lui în acord
cu creditorii.
Art. 236. — (1) Dizolvarea unei societăți cu răspundere
limitată cu asociat unic atrage transmiterea universală a
patrimoniului societății către asociatul unic, fără lichidare.
(2) Transmiterea patrimoniului are loc și societatea își
încetează existența la următoarele date:
a) dacă nu s-a făcut opoziție, pe data expirării
termenului de introducere a opoziției;
b) dacă s-a făcut opoziție, pe data la care a devenit
irevocabilă hotărârea de respingere a opoziției sau, după
caz, hotărârea prin care se constată că societatea sau
asociatul unic a plătit datoriile ori a oferit garanții acceptate

de creditori sau a convenit cu aceștia un aranjament
pentru plata datoriilor.
Art. 237. — (1) La cererea oricărei persoane interesate,
precum și a Oficiului Național al Registrului Comerțului,
tribunalul va putea pronunța dizolvarea societății în cazurile
în care:
a) societatea nu mai are organe statutare sau acestea
nu se mai pot întruni;
b) societatea nu a depus, în cel mult 6 luni de la
expirarea termenelor legale, situațiile financiare anuale sau
alte acte care, potrivit legii, se depun la oficiul registrului
comerțului;
c) societatea și-a încetat activitatea, nu are sediul social
cunoscut ori nu îndeplinește condițiile referitoare la sediul
social sau asociații au dispărut ori nu au domiciliul
cunoscut sau reședința cunoscută;
d) societatea nu și-a completat capitalul social, în
condițiile legii.
(2) Dispozițiile alin. (1) lit. c) nu sunt aplicabile în cazul
în care societatea a fost în inactivitate temporară, anunțată
organelor fiscale și înscrisă în registrul comerțului. Durata
inactivității nu poate depăși 3 ani.
(3) Hotărârea tribunalului prin care s-a pronunțat
dizolvarea se înregistrează în registrul comerțului, se
comunică direcției generale a finanțelor publice județene,
respectiv a municipiului București, și se publică în
Monitorul Oficial al României, Partea a IV-a, pe cheltuiala
titularului cererii de dizolvare, acesta putând să se îndrepte
împotriva societății.
(4) În cazul mai multor hotărâri judecătorești de
dizolvare, pentru situațiile prevăzute la alin. (1), publicitatea
se va putea efectua în Monitorul Oficial al României,
Partea a IV-a, în forma unui tabel cuprinzând: codul unic
de înregistrare, denumirea, forma juridică și sediul societății
dizolvate, instanța care a dispus dizolvarea, numărul
dosarului, numărul și data hotărârii de dizolvare. În aceste
cazuri, tarifele de publicare în Monitorul Oficial al României,
Partea a IV-a, se reduc cu 50%.
(5) Orice persoană interesată poate face recurs
împotriva hotărârii de dizolvare, în termen de 30 de zile de
la efectuarea publicității, în condițiile alin. (3) și (4).
Dispozițiile art. 60 alin. (3) și (4) se aplică în mod
corespunzător.
(6) Pe data rămânerii irevocabile a hotărârii prin care
s-a admis dizolvarea, societatea va fi radiată din oficiu din
registrul comerțului.
CAPITOLUL II
Fuziunea și divizarea societăților
Art. 238. — (1) Fuziunea se face prin absorbirea unei
societăți de către o altă societate sau prin contopirea a
două sau mai multe societăți pentru a alcătui o societate
nouă.
(2) Divizarea se face prin împărțirea întregului
patrimoniu al unei societăți care își încetează existența
între două sau mai multe societăți existente sau care iau
astfel ființă.
(3) Societatea nu își încetează existența în cazul în
care o parte din patrimoniul ei se desprinde și se transmite
către una sau mai multe societăți existente sau care iau
astfel ființă.
(4) Fuziunea sau divizarea se poate face și între
societăți de forme diferite.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
(5) Societățile în lichidare pot fuziona sau se pot diviza,
numai dacă nu a început repartiția între asociați a părților
ce li s-ar cuveni din lichidare.
Art. 239. — (1) Fuziunea sau divizarea se hotărăște de
fiecare societate în parte, în condițiile stabilite pentru
modificarea actului constitutiv al societății.
(2) Când acțiunile sunt de mai multe categorii, hotărârea
asupra fuziunii/divizării, în temeiul art. 113 lit. h), este
subordonată rezultatului votului pe categorii, dat în condițiile
art. 115.
(3) Dacă, prin fuziune sau divizare, se înființează o
nouă societate, aceasta se constituie în condițiile prevăzute
de prezenta lege pentru forma de societate convenită.
Art. 240. — Fuziunea sau divizarea are ca efect
dizolvarea, fără lichidare, a societății care își încetează
existența și transmiterea universală a patrimoniului său
către societatea sau societățile beneficiare, în starea în
care se găsește la data fuziunii sau a divizării, în schimbul
atribuirii de acțiuni sau de părți sociale ale acestora către
asociații societății care încetează și, eventual, a unei sume
în bani, care nu poate depăși 10% din valoarea nominală
a acțiunilor sau a părților sociale atribuite.
Art. 241. — În baza hotărârii adunării generale a
acționarilor a fiecăreia dintre societățile care participă la
fuziune sau la divizare, administratorii acestora întocmesc
un proiect de fuziune sau de divizare, care va cuprinde:
a) forma, denumirea și sediul social al tuturor
societăților participante la operațiune;
b) fundamentarea și condițiile fuziunii sau ale divizării;
c) stabilirea și evaluarea activului și pasivului, care se
transmit societăților beneficiare;
d) modalitățile de predare a acțiunilor sau a părților
sociale și data de la care acestea dau dreptul la
dividende;
e) raportul de schimb al acțiunilor sau al părților sociale
și, dacă este cazul, cuantumul sultei; nu vor putea fi
schimbate pentru acțiuni emise de societatea absorbantă
acțiunile societății absorbite al căror titular este, direct sau
prin persoane interpuse, societatea absorbantă ori însăși
societatea absorbită;
f) cuantumul primei de fuziune sau de divizare;
g) drepturile care se acordă obligatarilor și orice alte
avantaje speciale;
h) data situației financiare de fuziune/divizare, care va fi
aceeași pentru toate societățile participante;
i) orice alte date care prezintă interes pentru operațiune.
Art. 242. — (1) Proiectul de fuziune sau de divizare,
semnat de reprezentanții societăților participante, se depune
la oficiul registrului comerțului unde este înmatriculată
fiecare societate, însoțit de o declarație a societății care
încetează a exista în urma fuziunii sau divizării, despre
modul cum a hotărât să stingă pasivul său.
(2) Proiectul de fuziune sau de divizare, vizat de
judecătorul delegat, se publică în Monitorul Oficial al
României, Partea a IV-a, pe cheltuiala părților, integral sau
în extras, potrivit dispoziției judecătorului delegat sau cererii
părților, cu cel puțin 30 de zile înaintea datelor ședințelor
în care adunările generale extraordinare urmează a hotărî,
în temeiul art. 113 lit. h), asupra fuziunii/divizării.
Art. 243. — (1) Oricare creditor al societății care
fuzionează sau se divide, având o creanță anterioară
publicării proiectului de fuziune sau de divizare, poate face
opoziție în condițiile art. 62.
(2) Opoziția suspendă executarea fuziunii sau a divizării
până la data la care hotărârea judecătorească a devenit

25

irevocabilă, în afară de cazul în care societatea debitoare
face dovada plății datoriilor sau oferă garanții acceptate de
creditori ori convine cu aceștia un aranjament pentru plata
datoriilor.
(3) Dispozițiile art. 62 rămân aplicabile.
Art. 244. — (1) Administratorii societăților care
fuzionează sau se divid vor pune la dispoziție
acționarilor/asociaților la sediul social, cu cel puțin o lună
înainte de data ședinței adunării generale extraordinare:
a) proiectul de fuziune/divizare;
b) darea de seamă a administratorilor, în care se va
justifica din punct de vedere economic și juridic necesitatea
fuziunii/divizării și se va stabili raportul de schimb al
acțiunilor/părților sociale;
c) situațiile financiare împreună cu rapoartele de
gestiune pe ultimele 3 exerciții financiare, precum și cu
3 luni înainte de data proiectului de fuziune/divizare;
d) raportul cenzorilor și, după caz, raportul auditorilor
financiari;
e) raportul unuia sau al mai multor experți, persoane
fizice sau juridice, desemnați cu respectarea art. 38 și 39,
de judecătorul delegat, asupra justeței raportului de schimb
al acțiunilor/părților sociale, în cazul societăților pe acțiuni,
în comandită pe acțiuni sau cu răspundere limitată; pentru
întocmirea raportului, fiecare dintre experți are dreptul să
obțină de la societățile care fuzionează/se divid toate
documentele și informațiile necesare și să efectueze
verificările corespunzătoare. Raportul va cuprinde:
— metodele folosite pentru a se ajunge la raportul de
schimb propus;
— aprecierea dacă acele metode au fost adecvate,
menționarea valorilor la care s-a ajuns prin fiecare metodă,
precum și opinia asupra importanței acestor metode între
cele pentru ajungerea la valorile respective;
— eventualele greutăți întâmpinate în cursul acțiunii de
evaluare;
f) evidența contractelor cu valori depășind 100.000.000 lei
în curs de executare și repartizarea lor, în caz de divizare
a societăților.
(2) Acționarii/asociații vor putea obține gratuit copii de
pe actele enumerate la alin. (1) sau extrase din ele.
Art. 245. — În cazul fuziunii prin absorbție,
administratorii societății absorbite, precum și experții care
au elaborat raportul prevăzut la art. 244 alin. (1) lit. e)
răspund civil față de acționarii/asociații societății absorbite
pentru pagubele pricinuite acestora datorită erorilor comise
în cadrul operațiunii de fuziune.
Art. 246. — (1) În cel mult două luni de la expirarea
termenului prevăzut la art. 243 sau, după caz, de la data
la care hotărârea judecătorească a devenit irevocabilă,
adunarea generală a fiecăreia dintre societățile participante
va hotărî asupra fuziunii sau divizării.
(2) Actele constitutive ale societăților nou-înființate prin
fuziune sau divizare se aprobă de adunarea generală a
societății sau a societăților care își încetează existența.
Art. 247. — Prin derogare de la prevederile art. 115,
atunci când fuziunea sau divizarea are ca efect mărirea
obligațiilor asociaților uneia dintre societățile participante,
hotărârea se ia cu unanimitate de voturi.
Art. 248. — (1) Actul modificator al actului constitutiv al
societății absorbante se înregistrează în registrul comerțului
în a cărui circumscripție își are sediul societatea și, vizat
de judecătorul delegat, se transmite, din oficiu, la Monitorul
Oficial al României, spre publicare în Partea a IV-a, pe
cheltuiala societății.

26

MONITORUL OFICIAL AL ROMÂNIEI, PARTEA I, Nr. 1.066/17.XI.2004

(2) Publicitatea pentru societățile absorbite poate fi
efectuată de societatea absorbantă, în cazurile în care
acele societăți nu au efectuat-o, în termen de 15 zile de la
vizarea actului modificator al actului constitutiv al societății
absorbante de către judecătorul delegat.
Art. 249. — Fuziunea sau divizarea are loc la
următoarele date:
a) în cazul constituirii uneia sau mai multor societăți
noi, la data înmatriculării în registrul comerțului a noii
societăți sau a ultimei dintre ele;
b) în celelalte cazuri, la data înscrierii în registrul
comerțului a mențiunii privind majorarea capitalului social al
societății absorbante.
Art. 250. — În cazul fuziunii prin absorbție, societatea
absorbantă dobândește drepturile și este ținută de
obligațiile societății pe care o absoarbe, iar în cazul fuziunii
prin contopire, drepturile și obligațiile societăților care își
încetează existența trec asupra noii societății astfel
înființate.
Art. 251. — (1) Societățile care dobândesc bunuri prin
efectul divizării răspund față de creditori pentru obligațiile
societății care și-a încetat existența prin divizare,
proporțional cu valoarea bunurilor dobândite, în afară de
cazul în care prin actul de divizare s-au stabilit alte
proporții.
(2) Dacă nu se poate stabili societatea răspunzătoare
pentru o obligație, societățile care au dobândit bunuri prin
divizare răspund solidar.
(3) Aportul unei părți din activul patrimoniului unei
societăți la una sau mai multe societăți existente sau care
iau astfel ființă, în schimbul acțiunilor sau părților sociale
ce se atribuie asociaților acelei societăți la societățile
beneficiare, este supus, în mod corespunzător, dispozițiilor
legale privind divizarea, dacă are loc prin desprindere
potrivit art. 238 alin. (3).

TITLUL VII
Lichidarea societăților comerciale
CAPITOLUL I
Dispoziții generale
Art. 252. — (1) Pentru lichidarea și repartizarea
patrimoniului social, chiar dacă în actul constitutiv se
prevăd norme în acest scop, sunt obligatorii următoarele
reguli:
a) până la preluarea funcției de către lichidatori,
administratorii continuă mandatul lor, cu excepția celor
prevăzute la art. 233;
b) actul de numire a lichidatorilor sau sentința care îi
ține locul și orice act ulterior, care ar aduce schimbări în
persoana acestora, trebuie depuse, prin grija lichidatorilor,
la oficiul registrului comerțului, pentru a fi înscrise de
îndată și publicate în Monitorul Oficial al României, Partea
a IV-a.
(2) Numai după îndeplinirea formalităților de la alin. (1)
lichidatorii vor depune semnătura lor în registrul comerțului
și vor exercita această funcție.
(3) În urma efectuării publicării prevăzute la alin. (2),
nici o acțiune nu se poate exercita pentru societate
sau contra acesteia decât în numele lichidatorilor sau
împotriva lor.
(4) În afară de dispozițiile prezentului titlu, se aplică
societăților în lichidare regulile stabilite prin actul constitutiv

și prin lege, în măsura în care nu sunt incompatibile cu
lichidarea.
(5) Toate actele emanând de la societate trebuie să
arate că aceasta este în lichidare.
Art. 253. — (1) Lichidatorii vor putea fi persoane fizice
sau persoane juridice. Lichidatorii persoane fizice sau
reprezentanții permanenți — persoane fizice ale societății
lichidatoare — trebuie să fie lichidatori autorizați, în
condițiile legii.
(2) Lichidatorii au aceeași răspundere ca și
administratorii.
(3) Lichidatorii sunt datori, îndată după preluarea
funcției, ca împreună cu administratorii societății să facă un
inventar și să încheie un bilanț, care să constate situația
exactă a activului și pasivului societății, și să le semneze.
(4) Lichidatorii sunt obligați să primească și să păstreze
patrimoniul societății, registrele ce li s-au încredințat de
administratori și actele societății. De asemenea, ei vor ține
un registru cu toate operațiunile lichidării, în ordinea
datei lor.
(5) Lichidatorii își îndeplinesc mandatul lor sub controlul
cenzorilor.
Art. 254. — În cazul societăților comerciale a căror
activitate s-a desfășurat în baza autorizației de mediu
prevăzute de Legea protecției mediului nr. 137/1995,
republicată, cu modificările și completările ulterioare,
lichidatorii sunt obligați să ia măsuri pentru efectuarea
bilanțului de mediu, prevăzut de această lege, și să
comunice rezultatele acestui bilanț agenției teritoriale pentru
protecția mediului.
Art. 255. — (1) În afară de puterile conferite de
asociați, cu aceeași majoritate cerută pentru numirea lor,
lichidatorii vor putea:
a) să stea în judecată și să fie acționați în interesul
lichidării;
b) să execute și să termine operațiunile de comerț
referitoare la lichidare;
c) să vândă, prin licitație publică, imobilele și orice
avere mobiliară a societății; vânzarea bunurilor nu se va
putea face în bloc;
d) să facă tranzacții;
e) să lichideze și să încaseze creanțele societății, chiar
în caz de faliment al debitorilor, dând chitanță;
f) să contracteze obligații cambiale, să facă împrumuturi
neipotecare și să îndeplinească orice alte acte necesare.
(2) Ei nu pot însă, în lipsă de dispoziții speciale în actul
constitutiv sau în actul lor de numire, să constituie ipoteci
asupra bunurilor societății, dacă nu vor fi autorizați de
instanță, cu avizul cenzorilor.
(3) Lichidatorii care întreprind noi operațiuni comerciale
ce nu sunt necesare scopului lichidării sunt răspunzători
personal și solidar de executarea lor.
Art. 256. — (1) Lichidatorii nu pot plăti asociaților nici o
sumă în contul părților ce li s-ar cuveni din lichidare,
înaintea achitării creditorilor societății.
(2) Asociații vor putea cere însă ca sumele reținute să
fie depuse la Casa de Economii și Consemnațiuni —
C.E.C. — S.A. ori la o bancă sau la una dintre unitățile
acestora și să se facă repartizarea asupra acțiunilor sau
părților sociale, chiar în timpul lichidării, dacă, în afară de
ceea ce este necesar pentru îndeplinirea tuturor obligațiilor
societății, scadente sau care vor ajunge la scadență, mai
rămâne un disponibil de cel puțin 10% din cuantumul lor.
(3) Împotriva deciziilor lichidatorilor creditorii societății pot
face opoziție în condițiile art. 62.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
Art. 257. — Lichidatorii care probează, prin prezentarea
situației financiare anuale, că fondurile de care dispune
societatea nu sunt suficiente să acopere pasivul exigibil
trebuie să ceară sumele necesare asociaților care răspund
nelimitat sau celor care nu au efectuat integral
vărsămintele, dacă aceștia sunt obligați, potrivit formei
societății, să le procure sau, dacă sunt debitori față de
societate, pentru vărsămintele neefectuate, la care erau
obligați în calitate de asociat.
Art. 258. — Lichidatorii care au achitat datoriile societății
cu propriii lor bani nu vor putea să exercite împotriva
societății drepturi mai mari decât acelea ce aparțineau
creditorilor plătiți.
Art. 259. — Creditorii societății au dreptul de a exercita
contra lichidatorilor acțiunile care decurg din creanțele
ajunse la termen, până la concurența bunurilor existente în
patrimoniul societății, și numai după aceea de a se
îndrepta împotriva asociaților, pentru plata sumelor datorate
din valoarea acțiunilor subscrise sau din aceea a
aporturilor la capitalul social.
Art. 260. — (1) Lichidarea societății trebuie terminată în
cel mult 3 ani de la data dizolvării. Pentru motive
temeinice, tribunalul poate prelungi acest termen cu cel
mult 2 ani.
(2) În termen de 15 zile de la terminarea lichidării,
lichidatorii vor cere radierea societății din registrul
comerțului, sub sancțiunea unei amenzi judiciare de
2.000.000 lei pentru fiecare zi de întârziere, care va fi
aplicată de judecătorul delegat, în urma sesizării oricărei
părți interesate, prin încheiere. Încheierea judecătorului
delegat este executorie și supusă recursului.
(3) Radierea se poate face și din oficiu.
(4) Lichidarea nu liberează pe asociați și nu împiedică
deschiderea procedurii de faliment a societății.
Art. 261. — (1) După aprobarea socotelilor și
terminarea repartiției, registrele și actele societății în nume
colectiv, în comandită simplă sau cu răspundere limitată,
ce nu vor fi necesare vreunuia dintre asociați, se vor
depune la asociatul desemnat de majoritate.
(2) În societățile pe acțiuni și în comandită pe acțiuni
registrele prevăzute de art. 177 alin. 1 lit. a)—f) vor fi
depuse la registrul comerțului la care a fost înregistrată
societatea, unde orice parte interesată va putea lua
cunoștință de ele cu autorizarea judecătorului delegat, iar
restul actelor societății vor fi depuse la Arhivele Naționale.
(3) Registrele tuturor societăților vor fi păstrate timp de
5 ani.
CAPITOLUL II
Lichidarea societăților în nume colectiv, în comandită
simplă sau cu răspundere limitată
Art. 262. — (1) Numirea lichidatorilor în societățile în
nume colectiv, în comandită simplă sau cu răspundere
limitată va fi făcută de toți asociații, dacă în contractul de
societate nu se prevede altfel.
(2) Dacă nu se va putea întruni unanimitatea voturilor,
numirea lichidatorilor va fi făcută de instanță, la cererea
oricărui asociat ori administrator, cu ascultarea tuturor
asociaților și administratorilor.
(3) Împotriva sentinței se poate declara numai recurs de
către asociați sau administratori, în termen de 15 zile de la
pronunțare.
Art. 263. — (1) După terminarea lichidării societății în
nume colectiv, în comandită simplă sau cu răspundere

27

limitată, lichidatorii trebuie să întocmească situația
financiară și să propună repartizarea activului între asociați.
(2) Asociatul nemulțumit poate face opoziție, în condițiile
art. 62, în termen de 15 zile de la notificarea situației
financiare de lichidare și a proiectului de repartizare.
(3) Pentru soluționarea opoziției, problemele referitoare
la lichidare vor fi separate de acelea ale repartizării, față
de care lichidatorii pot rămâne străini.
(4) După expirarea termenului prevăzut la alin. (2) sau
după ce sentința asupra opoziției a rămas irevocabilă,
situația financiară de lichidare și repartizare se consideră
aprobată și lichidatorii sunt liberați.
CAPITOLUL III
Lichidarea societăților pe acțiuni și în comandită
pe acțiuni
Art. 264. — (1) Numirea lichidatorilor în societățile pe
acțiuni și în comandită pe acțiuni se face de adunarea
generală, care hotărăște lichidarea, dacă, prin actul
constitutiv, nu se prevede altfel.
(2) Adunarea generală hotărăște cu majoritatea
prevăzută pentru modificarea actului constitutiv.
(3) Dacă majoritatea nu a fost obținută, numirea se face
de tribunal, la cererea oricăruia dintre administratori sau
asociați, cu citarea societății și a celor care au cerut-o.
Împotriva sentinței tribunalului se poate declara numai
recurs în termen de 15 zile de la pronunțare.
Art. 265. — (1) Administratorii vor prezenta lichidatorilor
o dare de seamă asupra gestiunii, pentru timpul trecut de
la ultima situație financiară aprobată până la începerea
lichidării.
(2) Lichidatorii au dreptul să aprobe darea de seamă și
să facă sau să susțină eventualele contestații cu privire la
aceasta.
Art. 266. — (1) Când unul sau mai mulți administratori
sunt numiți lichidatori, darea de seamă asupra gestiunii
administratorilor se va depune la oficiul registrului
comerțului și se va publica în Monitorul Oficial al României,
Partea a IV-a, împreună cu bilanțul final de lichidare.
(2) Când gestiunea trece peste durata unui exercițiu
financiar, darea de seamă trebuie anexată la prima situație
financiară pe care lichidatorii o prezintă adunării generale.
(3) Orice acționar poate face opoziție, în condițiile
art. 62, în termen de 15 zile de la publicare.
(4) Toate opozițiile făcute vor fi conexate, pentru a fi
soluționate printr-o singură sentință.
(5) Orice acționar are dreptul să intervină în instanță,
iar hotărârea va fi opozabilă și acționarilor neintervenienți.
Art. 267. — Dacă lichidarea se prelungește peste
durata exercițiului financiar, lichidatorii sunt obligați să
întocmească situația financiară anuală, conformându-se
dispozițiilor legii și actului constitutiv.
Art. 268. — (1) După terminarea lichidării, lichidatorii
întocmesc situația financiară finală, arătând partea ce se
cuvine fiecărei acțiuni din repartizarea activului societății,
însoțită de raportul cenzorilor sau, după caz, raportul
auditorilor financiari.
(2) Situația financiară, semnată de lichidatori, se va
depune, pentru a fi menționată, la oficiul registrului
comerțului și se va publica în Monitorul Oficial al României,
Partea a IV-a.
(3) Orice acționar poate face opoziție, în condițiile
art. 62.

28

MONITORUL OFICIAL AL ROMÂNIEI, PARTEA I, Nr. 1.066/17.XI.2004

Art. 269. — (1) Dacă termenul prevăzut la art. 266
alin. (3) a expirat fără a se face opoziție, situația financiară
se consideră aprobată de toți acționarii, iar lichidatorii sunt
liberați, sub rezerva repartizării activului societății.
(2) Independent de expirarea termenului, chitanța de
primire a celei din urmă repartiții ține loc de aprobare a
contului și a repartiției făcute fiecărui acționar.
Art. 270. — (1) Sumele cuvenite acționarilor, neîncasate
în termen de două luni de la publicarea situației financiare,
vor fi depuse la o bancă sau la una dintre unitățile
acesteia, cu arătarea numelui și prenumelui acționarului,
dacă acțiunile sunt nominative, sau a numerelor acțiunilor,
dacă ele sunt la purtător.
(2) Plata se va face persoanei arătate sau posesorului
acțiunilor, reținându-se titlul.

TITLUL VIII
Infracțiuni
Art. 271. — Se pedepsește cu închisoare de la unu la
5 ani fondatorul, administratorul, directorul, directorul
executiv sau reprezentantul legal al societății, care:
1. prezintă, cu rea-credință, în prospectele, rapoartele și
comunicările adresate publicului, date neadevărate asupra
constituirii societății ori asupra condițiilor economice ale
acesteia sau ascunde, cu rea-credință, în tot sau în parte,
asemenea date;
2. prezintă, cu rea-credință, acționarilor/asociaților o
situație financiară inexactă sau cu date inexacte asupra
condițiilor economice ale societății, în vederea ascunderii
situației ei reale;
3. refuză să pună la dispoziție experților, în cazurile și
în condițiile prevăzute la art. 26 și 38, documentele
necesare sau îi împiedică, cu rea-credință, să
îndeplinească însărcinările primite.
Art. 272. — Se pedepsește cu închisoare de la unu la
3 ani fondatorul, administratorul, directorul, directorul
executiv sau reprezentantul legal al societății, care:
1. dobândește, în contul societății, acțiuni ale altor
societăți la un preț pe care îl știe vădit superior valorii lor
efective sau vinde, pe seama societății, acțiuni pe care
aceasta le deține, la prețuri despre care are cunoștință că
sunt vădit inferioare valorii lor efective, în scopul obținerii,
pentru el sau pentru alte persoane, a unui folos în paguba
societății;
2. folosește, cu rea-credință, bunuri sau creditul de care
se bucură societatea, într-un scop contrar intereselor
acesteia sau în folosul lui propriu ori pentru a favoriza o
altă societate în care are interese direct sau indirect;
3. se împrumută, sub orice formă, direct sau printr-o
persoană interpusă, de la societatea pe care o
administrează, de la o societate controlată de aceasta ori
de la o societate care controlează societatea pe care el o
administrează sau face ca una dintre aceste societăți să îi
acorde vreo garanție pentru datorii proprii;
4. răspândește știri false sau întrebuințează alte
mijloace frauduloase care au ca efect mărirea sau
scăderea valorii acțiunilor sau a obligațiunilor societății ori a
altor titluri ce îi aparțin, în scopul obținerii, pentru el sau
pentru alte persoane, a unui folos în paguba societății;
5. încasează sau plătește dividende, sub orice formă,
din profituri fictive sau care nu puteau fi distribuite, în lipsă
de situație financiară ori contrarii celor rezultate din
aceasta;
6. încalcă dispozițiile art. 183.

Art. 273. — Se pedepsește cu închisoare de la 6 luni
la 5 ani administratorul, directorul, directorul executiv sau
reprezentantul legal al societății, care:
1. emite acțiuni de o valoare mai mică decât valoarea
lor legală ori la un preț inferior valorii nominale sau emite
noi acțiuni în schimbul aporturilor în numerar, înainte ca
acțiunile precedente să fi fost achitate în întregime;
2. se folosește, în adunările generale, de acțiunile
nesubscrise sau nedistribuite acționarilor;
3. acordă împrumuturi sau avansuri asupra acțiunilor
societății;
4. predă titularului acțiunile înainte de termen sau predă
acțiuni liberate în total sau în parte, în afară de cazurile
stabilite de lege, ori emite acțiuni la purtător fără a fi
achitate integral;
5. nu respectă dispozițiile legale referitoare la anularea
acțiunilor neachitate;
6. emite obligațiuni fără respectarea dispozițiilor legale
sau acțiuni fără să cuprindă mențiunile cerute de lege.
Art. 274. — Se pedepsește cu închisoare de la o lună
la un an sau cu amendă administratorul, directorul,
directorul executiv sau reprezentantul legal al societății,
care:
1. îndeplinește hotărârile adunării generale referitoare la
schimbarea formei societății, la fuziunea ori la divizarea
acesteia sau la reducerea capitalului social, înainte de
expirarea termenelor prevăzute de lege;
2. îndeplinește hotărârile adunării generale referitoare la
reducerea capitalului social, fără ca asociații să fi fost
executați pentru efectuarea vărsământului datorat ori fără
hotărârea adunării generale care îi scutește de plata
vărsămintelor ulterioare.
Art. 275. — (1) Se pedepsește cu închisoare de la o
lună la un an sau cu amendă administratorul care:
1. încalcă, chiar prin persoane interpuse sau prin acte
simulate, dispozițiile art. 149;
2. nu convoacă adunarea generală în cazurile prevăzute
de lege sau încalcă dispozițiile art. 193 alin. (2).
3. începe operațiuni în numele unei societăți cu
răspundere limitată, înainte de a se fi efectuat vărsământul
integral al capitalului social;
4. emite titluri negociabile reprezentând părți sociale ale
unei societăți cu răspundere limitată;
5. dobândește acțiuni ale societății în contul acesteia, în
cazurile interzise de lege.
(2) Cu pedeapsa prevăzută la alin. (1) se pedepsește
și asociatul care încalcă dispozițiile art. 127 sau ale
art. 193 alin. (2).
Art. 276. — Se pedepsește cu închisoare de la o lună
la un an sau cu amendă cenzorul care nu convoacă
adunarea generală în cazurile în care este obligat prin
lege.
Art. 277. — (1) Se pedepsește cu închisoare de la
3 luni la 3 ani persoana care a acceptat sau a păstrat
însărcinarea de cenzor, contrar dispozițiilor art. 161
alin. (2), sau persoana care a acceptat însărcinarea de
expert, cu încălcarea dispozițiilor art. 39.
(2) Hotărârile luate de adunările generale în baza unui
raport al unui cenzor sau expert, numit cu încălcarea
dispozițiilor art. 161 alin. (2) și ale art. 39, nu pot fi
anulate din cauza încălcării dispozițiilor cuprinse în acele
articole.
(3) Cu pedeapsa prevăzută la alin. (1) se pedepsește
și fondatorul, administratorul, directorul, directorul executiv
și cenzorul care exercită funcțiile sau însărcinările lor cu

MONITORUL OFICIAL AL ROMÂNIEI, PARTEA I, Nr. 1.066/17.XI.2004
încălcarea dispozițiilor prezentei legi referitoare la
incompatibilitate.
Art. 278. — (1) Dispozițiile art. 271—277 se aplică și
lichidatorului, în măsura în care se referă la obligații ce
intră în cadrul atribuțiilor sale.
(2) Se pedepsește cu pedeapsa prevăzută la art. 275
lichidatorul care face plăți asociaților cu încălcarea
dispozițiilor art. 256.
Art. 279. — (1) Se pedepsește cu închisoare de la
6 luni la 3 ani sau cu amendă acționarul sau deținătorul
de obligațiuni care:
1. trece acțiunile sau obligațiunile sale pe numele altor
persoane, în scopul formării unei majorități în adunarea
generală, în detrimentul altor acționari sau deținători de
obligațiuni;
2. votează, în adunări generale, în situația prevăzută la
pct. 1, ca proprietar de acțiuni sau de obligațiuni care în
realitate nu-i aparțin;
3. în cazurile nepermise de lege, își ia — în schimbul
unui avantaj material — obligația de a vota într-un anumit
sens în adunările generale sau de a nu lua parte la vot.
(2) Persoana care determină pe un acționar sau pe un
deținător de obligațiuni ca, în schimbul unei sume de bani
sau al unui alt avantaj material, să voteze într-un anumit
sens în adunările generale ori să nu ia parte la vot, se
pedepsește cu închisoare de la 6 luni la 3 ani sau cu
amendă.
Art. 280. — Se pedepsește cu închisoare de la unu la
5 ani, în afară de răspunderea pentru daunele pricinuite,
prin operațiunile sale, statului român și terților, cel care
exercită un comerț în favoarea și pe seama unor societăți
constituite în țară străină, în cazurile în care nu sunt
îndeplinite condițiile prevăzute de lege pentru funcționarea
acelor societăți în România.
Art. 281. — Faptele prevăzute în prezentul titlu, dacă
constituie — potrivit Codului penal sau unor legi speciale —
infracțiuni mai grave, se pedepsesc în condițiile și cu
sancțiunile prevăzute acolo.
Art. 282. — Se pedepsesc cu închisoare de la 3 la
12 ani persoanele vinovate de bancrută frauduloasă,
constând în una dintre următoarele fapte:
a) falsificarea, sustragerea sau distrugerea evidențelor
societății ori ascunderea unei părți din activul societății,
înfățișarea de datorii inexistente sau prezentarea în
registrul societății, în alt act ori în situațiile financiare a
unor sume nedatorate, fiecare dintre aceste fapte fiind
săvârșită în vederea diminuării aparente a valorii activelor;
b) înstrăinarea, în frauda creditorilor, în caz de faliment
al unei societăți, a unei părți însemnate din active.

TITLUL IX
Dispoziții finale și tranzitorii
Art. 283. — (1) Societățile comerciale, organizate în
baza Legii nr. 15/1990 privind reorganizarea unităților
economice de stat ca regii autonome și societăți
comerciale, cu modificările ulterioare, privatizate sau care
se vor privatiza, pot funcționa numai pe bază de statut.
(2) Modificând, în condițiile legii, statutul, asociații îl pot
denumi act constitutiv, fără ca prin aceasta să ia naștere o
societate comercială nouă.

29

(3) La societățile existente, asociații pot modifica actul
constitutiv, prevăzând în el documentele la care aceștia
urmează să aibă acces, în sensul art. 8 lit. i).
(4) Societățile comerciale cu capital integral ori majoritar
de stat pot funcționa cu orice număr de asociați.
Art. 284. — Încadrarea salariaților la societățile
comerciale se face pe bază de contract individual de
muncă, cu respectarea legislației muncii și asigurărilor
sociale.
Art. 285. — Dacă asociatul unic dintr-o societate cu
răspundere limitată este și administrator, poate beneficia de
pensie ca la asigurările sociale de stat, în măsura în care
a vărsat contribuția la asigurările sociale și pe aceea
pentru pensia suplimentară.
Art. 286. — Constituirea de societăți comerciale cu
participare străină, în asociere cu persoane juridice sau
persoane fizice române, sau cu capital integral străin se
efectuează cu respectarea dispozițiilor prezentei legi și ale
legii privind regimul investițiilor străine.*)
Art. 287. — Activitățile care nu pot face obiectul unei
societăți comerciale se stabilesc prin hotărâre a Guvernului.
Art. 288. — Pentru autentificarea actului constitutiv se
vor plăti taxele de timbru și onorariile notariale legale.
Art. 289. — În sensul prezentei legi, municipiul
București se asimilează cu județul.
Art. 290. — (1) Întreprinderile mici și asociațiile cu scop
lucrativ, persoane juridice, înființate în baza Decretului-lege
nr. 54/1990 privind organizarea și desfășurarea unor
activități economice pe baza liberei inițiative și reorganizate,
până la data de 17 septembrie 1991, în una dintre formele
de societate prevăzute de art. 2 din prezenta lege își vor
putea continua activitatea.
(2) Ele sunt succesoare de drept ale întreprinderilor mici
sau ale asociațiilor cu scop lucrativ din care provin.
Art. 291. — Prevederile din prezenta lege se
completează cu dispozițiile Codului comercial.
Art. 292. — Societățile cu participare străină înființate
până la data de 17 decembrie 1990 își vor putea continua
activitatea potrivit actului lor de constituire, aprobat în
condițiile legii.
Art. 293. — Guvernul va putea modifica, anual, prin
hotărâre, valoarea minimă a capitalului social stabilită la
art. 10 alin. (1), ținând seama de rata inflației, astfel încât,
până la data de 31 decembrie 2005, pentru societățile pe
acțiuni și în comandită pe acțiuni, capitalul social să nu fie
mai mic decât echivalentul în lei al sumei de 25.000 euro.
Hotărârea Guvernului va cuprinde și termenul pentru
completarea capitalului social.
Art. 294. — Pe data întrării în vigoare a prezentei legi
se abrogă prevederile art. 77 — 220 și 236 din Codul
comercial**), prevederile referitoare la întreprinderile mici și
la asociațiile cu scop lucrativ, cu personalitate juridică, din
Decretul-lege nr. 54/1990 privind organizarea și
desfășurarea unor activități economice pe baza liberei
inițiative, Decretul nr. 424/1972 privind constituirea și
funcționarea societăților mixte în România, cu excepția
art. 15, art. 28 alin. 1, art. 33 și art. 35 alin. 2 și 3,
Decretul-lege nr. 96/1990 privind unele măsuri pentru
atragerea investiției de capital străin în România.

*) Potrivit art. III din Ordonanța de urgență a Guvernului nr. 32/1997, aprobată cu modificări prin Legea nr. 195/1997, societățile comerciale
reglementate prin legi speciale rămân supuse și dispozițiilor acelor legi.
**) Potrivit art. IX din Ordonanța de urgență a Guvernului nr. 32/1997, aprobată cu modificări prin Legea nr. 195/1997, pe data intrării în
vigoare a acestei ordonanțe (28 iulie 1997) se abrogă art. 237—250 și art. 264—269 din Codul comercial.

30

MONITORUL OFICIAL AL ROMÂNIEI, PARTEA I, Nr. 1.066/17.XI.2004

L E G E A Nr. 64/1995*)
privind procedura reorganizării judiciare și a falimentului
CAPITOLUL I
Dispoziții generale
Art. 1. — (1) Prezenta lege se aplică următoarelor
categorii de persoane aflate în insolvență și care vor fi
denumite în continuare debitori:
a) comercianții:
1. societățile comerciale;
2. cooperativele de consum și cooperativele meșteșugărești,
denumite în continuare organizații cooperatiste, asociațiile
teritoriale ale cooperativelor de consum și meșteșugărești,
constituite potrivit Decretului-lege nr. 66/1990 privind
organizarea și funcționarea cooperației meșteșugărești, cu
modificările ulterioare, respectiv Legii nr. 109/1996 privind
organizarea și funcționarea cooperației de consum și a
cooperației de credit, cu modificările ulterioare, precum și
societățile cooperative;
3. persoanele fizice care acționează individual sau în
asociații familiale;
b) societățile agricole;
c) grupurile de interes economic.
(2) Prin insolvență se înțelege acea stare a patrimoniului
debitorului, caracterizată prin incapacitatea vădită de plată
a datoriilor exigibile cu sumele de bani disponibile.
Art. 2. — Scopul legii este instituirea unei proceduri
pentru acoperirea pasivului debitorului aflat în insolvență, fie
prin reorganizarea activității acestuia sau prin lichidarea
unor bunuri din averea lui până la stingerea pasivului, fie
prin faliment.
Art. 3. — În înțelesul prezentei legi, averea debitorului
cuprinde totalitatea bunurilor și drepturilor patrimoniale ale
acestuia — inclusiv cele dobândite în cursul procedurii
stabilite de prezenta lege — care pot face obiectul unei
executări silite, în condițiile Codului de procedură civilă.
Art. 4. — (1) Toate cheltuielile aferente procedurii
instituite prin prezenta lege vor fi suportate din averea
debitorului.
(2) Plățile se vor face dintr-un cont deschis la o unitate
a unei bănci, pe bază de dispoziții emise de debitor sau,
după caz, de administrator, iar în cursul falimentului, de
lichidator.
(3) Disponibilitățile bănești vor putea fi păstrate într-un
cont special de depozit bancar.
(4) În lipsa disponibilităților în contul debitorului se va
utiliza fondul de lichidare, constituit din taxele plătite de
persoanele fizice și/sau juridice registrului comerțului pentru
serviciile prestate de acesta.
(5) Fondul pevăzut la alin. (4) va fi constituit prin
majorarea cu 10% a taxelor percepute de oficiile registrului
comerțului.

CAPITOLUL II
Participanții la procedura reorganizării judiciare și a
falimentului
Art. 5. — (1) Organele care aplică procedura sunt:
instanțele judecătorești, judecătorul-sindic, administratorul și
lichidatorul.
(2) Organele prevăzute la alin. (1) trebuie să asigure
efectuarea cu celeritate a actelor și operațiunilor prevăzute
de prezenta lege, precum și realizarea în condițiile legii a
drepturilor și obligațiilor celorlalți participanți la aceste acte
și operațiuni.
SECȚIUNEA 1
Instanțele judecătorești

Art. 6. — Toate procedurile prevăzute de prezenta lege,
cu excepția recursului prevăzut la art. 8, sunt de
competența exclusivă a tribunalului în a cărui rază
teritorială se află sediul debitorului, astfel cum figurează
acesta în registrul comerțului, respectiv în registrul
societăților agricole, și sunt exercitate de un judecătorsindic desemnat de președintele tribunalului în condițiile
art. 9.
Art. 7. — (1) Citarea părților, precum și comunicarea
sau notificarea oricărui alt act de procedură se fac, de
regulă, în condițiile prevăzute la art. 85—94 din Codul de
procedură civilă.
(2) Prin excepție, îndeplinirea actelor menționate la
alin. (1) se va face prin publicitate, în cazurile expres
prevăzute de lege.
Art. 8. — (1) Curtea de apel va fi instanța de recurs,
pentru hotărârile date de judecătorul-sindic, în baza art. 11.
(2) Termenul de recurs este de 10 zile de la
comunicarea hotărârii, dacă legea nu prevede altfel.
(3) Recursul va fi judecat de completuri specializate, în
termen de 30 de zile de la înregistrarea dosarului la curtea
de apel. Citarea părților se face prin publicitate. În vederea
soluționării recursului, se trimit la curtea de apel în copie
certificată, sub semnătura grefierului-șef al tribunalului,
numai actele care interesează rezolvarea recursului.
(4) Prin derogare de la prevederile art. 300 alin. 2 și 3
din Codul de procedură civilă, cu modificările și
completările ulterioare, hotărârile judecătorului-sindic nu vor
putea fi suspendate de instanța de recurs.
(5) Prevederile alin. (4) nu se aplică în cazul judecării
recursului împotriva următoarelor hotărâri ale judecătoruluisindic:
a) hotărârea de respingere a contestației debitorului,
făcută în temeiul art. 38 alin. (5);
b) hotărârea prin care se decide intrarea în faliment,
pronunțată în condițiile art. 106;
c) hotărârea de soluționare a contestației la planul de
distribuire a fondurilor obținute din lichidare și din încasarea
de creanțe, făcută în temeiul art. 121.

*) Republicată în temeiul dispozițiilor art. VIII alin. (1) din Legea nr. 149/2004 pentru modificarea și completarea Legii nr. 64/1995 privind
procedura reorganizării judiciare și a falimentului, precum și a altor acte normative cu incidență asupra acestei proceduri, publicată în Monitorul Oficial
al României, Partea I, nr. 424 din 12 mai 2004, dându-se textelor o nouă numerotare.
Legea nr. 64/1995 a mai fost republicată în Monitorul Oficial al României, Partea I, nr. 608 din 13 decembrie 1999 și a fost rectificată în Monitorul
Oficial al României, Partea I, nr. 89 din 28 februarie 2000, iar ulterior a mai fost modificată prin Ordonanța Guvernului nr. 38/2002 pentru modificarea
și completarea Legii nr. 64/1995 privind procedura reorganizării judiciare și a falimentului, publicată în Monitorul Oficial al României, Partea I, nr. 95 din
2 februarie 2002, aprobată cu modificări și completări prin Legea nr. 82/2003, publicată în Monitorul Oficial al României, Partea I, nr. 194 din 26 martie 2003.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
(6) Pentru toate cererile de recurs formulate împotriva
hotărârilor pronunțate de judecătorul-sindic în cadrul
procedurii deschise împotriva unui debitor se constituie un
singur dosar.
SECȚIUNEA a 2-a
Judecătorul-sindic

Art. 9. — Judecătorul-sindic este nominalizat, în fiecare
caz, de președintele tribunalului, dintre judecătorii
desemnați ca judecători-sindici, în temeiul art. 12 alin. 3
din Legea nr. 92/1992*) pentru organizarea judecătorească,
republicată, cu modificările ulterioare.
Art. 10. — În îndeplinirea îndatoririlor sale judecătorulsindic va putea desemna, prin încheiere, persoane de
specialitate, stabilindu-le și retribuția. Retribuțiile vor fi
plătite în conformitate cu art. 4.
Art. 11. — (1) Principalele atribuții ale judecătoruluisindic, în cadrul prezentei legi, sunt:
a) darea hotărârii de deschidere a procedurii;
b) judecarea contestației debitorului împotriva cererii
introductive a creditorilor pentru începerea procedurii;
c) desemnarea, prin hotărâre, a administratorului sau a
lichidatorului, stabilirea atribuțiilor acestora, controlul asupra
activității lor și, dacă este cazul, înlocuirea lor;
d) judecarea cererilor de a se ridica debitorului dreptul
de a-și mai conduce activitatea;
e) judecarea acțiunilor introduse de administrator sau de
lichidator pentru anularea unor transferuri cu caracter
patrimonial, anterioare deschiderii procedurii;
f) judecarea contestațiilor debitorului ori ale creditorilor
împotriva măsurilor luate de administrator sau de lichidator;
g) confirmarea planului de reorganizare sau, după caz,
de lichidare, după votarea lui de către creditori;
h) hotărârea de a se continua activitatea debitorului, în
caz de reorganizare;
i) soluționarea obiecțiilor la rapoartele trimestriale și la
cel final ale administratorului sau ale lichidatorului;
j) autentificarea actelor juridice încheiate de lichidator,
pentru a căror validitate este necesară forma autentică;
k) darea hotărârii de închidere a procedurii.
(2) Dacă examinarea chestiunilor supuse deliberării în
ședințele de judecată prezidate de judecătorul-sindic nu se
poate finaliza într-o singură zi, deliberarea va continua de
drept în prima zi lucrătoare următoare, fără o nouă
înștiințare, procedându-se astfel în continuare până la
rezolvarea tuturor chestiunilor.
Art. 12. — Hotărârile judecătorului-sindic sunt definitive
și executorii. Ele pot fi atacate separat cu recurs.
Art. 13. — În orice stadiu al procedurii, tribunalul poate
înlocui un judecător-sindic cu altul, prin încheiere motivată,
dată în Camera de consiliu.
SECȚIUNEA a 3-a
Adunarea creditorilor. Comitetul creditorilor

Art. 14. — (1) Adunarea creditorilor va fi convocată și
prezidată de către administrator sau, după caz, de către
lichidator, dacă legea sau judecătorul-sindic nu dispune
altfel; secretariatul ședințelor adunărilor creditorilor este în
sarcina administratorului sau, după caz, a lichidatorului.
(2) Creditorii cunoscuți vor fi convocați de administrator
sau de lichidator în cazurile prevăzute de lege și ori de
câte ori va fi necesar.

31

(3) Adunarea creditorilor va fi convocată și la cererea
creditorilor deținând creanțe în valoare de cel puțin 30%
din valoarea totală a acestora.
Art. 15. — (1) Convocarea creditorilor va trebui să
cuprindă ordinea de zi a ședinței.
(2) Orice deliberare asupra unei chestiuni necuprinse în
convocare este nulă, cu excepția cazului în care la ședință
participă titularii tuturor creanțelor.
(3) Creditorii pot fi reprezentați în adunare prin
împuterniciți, pentru fiecare adunare, cu procură specială și
legalizată sau, în cazul creditorilor bugetari și al celorlalte
persoane juridice, cu delegație semnată de conducătorul
unității.
(4) Nu se va ține seama de declarațiile scrise trimise
de creditori, cu excepția cazurilor în care legea admite
votul prin adeziune. În cazul în care este permisă votarea
prin corespondență, creditorii își pot transmite votul
printr-un înscris în format electronic căruia i s-a încorporat,
atașat sau asociat o semnătură electronică extinsă, bazată
pe un certificat calificat valabil.
(5) La ședințele adunării creditorilor vor participa
2 delegați ai salariaților debitorului, votând pentru creanțele
reprezentând salariile și alte drepturi bănești.
(6) Dacă examinarea chestiunilor supuse deliberării
creditorilor nu se poate finaliza într-o singură zi, deliberarea
va continua de drept în prima zi lucrătoare următoare, fără
o nouă înștiințare, procedându-se astfel în continuare până
la rezolvarea tuturor chestiunilor.
(7) Procesul-verbal al adunării creditorilor va fi semnat
de președintele ședinței și va cuprinde în rezumat
dezbaterile ținute, votul creditorilor pentru fiecare chestiune
și deciziile adoptate.
Art. 16. — (1) În cadrul ședințelor adunării creditorilor
aceștia vor putea desemna un comitet al creditorilor și vor
avea dreptul să analizeze situația debitorului, rapoartele
întocmite de comitetul creditorilor, măsurile luate de
administrator sau de lichidator și efectele acestora și să
propună, motivat, și alte măsuri.
(2) Cu excepția cazurilor în care legea cere o majorare
specială, ședințele vor avea loc în prezența titularilor de
creanțe însumând cel puțin 30% din valoarea totală a
creanțelor împotriva averii debitorului, iar deciziile adunării
creditorilor se adoptă cu votul titularilor unei majorități, prin
valoare, a creanțelor prezente.
(3) Calculul valorii totale a creanțelor prevăzute la
alin. (2) împotriva averii debitorului se va determina prin
raportare la următoarele criterii:
a) ulterior afișării tabelului definitiv și până la
confirmarea unui plan de reorganizare, astfel cum reiese
din cuprinsul tabelului definitiv;
b) ulterior confirmării planului de reorganizare și până la
afișarea tabelului definitiv consolidat, astfel cum reiese din
planul de reorganizare confirmat; și
c) ulterior afișării tabelului definitiv consolidat, astfel cum
reiese din cuprinsul acestuia.
(4) Planul de reorganizare va fi supus votului adunării
creditorilor, în condițiile stabilite la art. 99.
Art. 17. — (1) Judecătorul-sindic va desemna, dacă
este necesar, în raport cu proporțiile cazului, un comitet
format din 3—7 creditori dintre cei cu creanțele garantate
și chirografare cele mai mari, prin valoare, înscriși în lista
prevăzută la art. 33, 39, respectiv art. 40.

*) Art. 12 alin. 3 din Legea nr. 92/1992 pentru organizarea judecătorească a fost abrogat prin Legea nr. 304/2004 privind organizarea judiciară,
publicată în Monitorul Oficial al României, Partea I, nr. 576 din 29 iunie 2004, prevederile acestuia fiind preluate de art. 50 din noua reglementare.

32

MONITORUL OFICIAL AL ROMÂNIEI, PARTEA I, Nr. 1.066/17.XI.2004

(2) Desemnarea se va face fie prin hotărârea de
deschidere a procedurii, fie după prezentarea sau
întocmirea listei de creditori, dacă lista nu este disponibilă
la data deschiderii procedurii.
(3) În cadrul primei ședințe a adunării creditorilor aceștia
vor putea alege un comitet format din 3—7 creditori dintre
cei cu creanțe garantate și cei chirografari, care se oferă
voluntar; comitetul astfel desemnat va înlocui comitetul
desemnat anterior de judecătorul-sindic.
(4) Dacă nu se va obține majoritatea necesară,
judecătorul-sindic va putea desemna comitetul potrivit
criteriilor prevăzute la alin. (1) sau va putea menține
comitetul desemnat anterior.
(5) În cursul activității sale judecătorul-sindic va putea
cere asistența comitetului creditorilor sau a unui delegat al
acestuia.
Art. 18. — (1) Comitetul creditorilor face parte dintre cei
îndreptățiți ca, atunci când debitorul nu și-a declarat
intenția de reorganizare în condițiile art. 33, respectiv
art. 39, ori nu a fost propus de debitor sau nu a fost
confirmat un plan de reorganizare, să ceară judecătoruluisindic să ridice debitorului dreptul de administrare.
(2) Comitetul creditorilor poate fi autorizat de
judecătorul-sindic să introducă acțiuni pentru anularea unor
transferuri cu caracter patrimonial — făcute de debitor în
frauda creditorilor —, atunci când astfel de acțiuni nu au
fost introduse de administrator sau de lichidator.
SECȚIUNEA a 4-a
Adunarea generală a membrilor sau asociaților/acționarilor.
Reprezentantul membrilor sau asociaților/acționarilor

Art. 19. — (1) Pe perioada desfășurării procedurii
prevăzute de prezenta lege adunarea generală a
asociaților/acționarilor va fi convocată ori de câte ori se va
considera necesar și va fi prezidată de administrator sau
lichidator, dacă legea ori judecătorul-sindic nu dispune
altfel.
(2) Adunarea generală a asociaților/acționarilor va fi
convocată și la cererea asociaților/acționarilor reprezentând
cel puțin 10% din capitalul social sau o cotă mai mică,
dacă în actul constitutiv se prevede astfel.
(3) Prevederile alin. (1) și (2) se aplică în mod
corespunzător adunării generale a membrilor grupurilor de
interes economic și, respectiv, ai societăților cooperative; în
cazul acestor persoane juridice, procentul prevăzut la
alin. (2) se raportează la numărul membrilor acestora.
(4) Membrilor sau, după caz, asociaților/acționarilor li se
vor notifica, în condițiile legii, în mod obligatoriu:
a) hotărârea de deschidere a procedurii;
b) propunerea de îndeplinire a unor acte, operațiuni și
plăți care depășesc condițiile obișnuite de exercitare a
activității curente;
c) solicitarea de intrare în faliment, precum și hotărârea
judecătorului-sindic de intrare în faliment a debitorului;
d) propunerea de vânzare în bloc sau de vânzare a
imobilelor;
e) raportul final și bilanțul general, întocmite de
lichidator;
f) hotărârea de închidere a procedurii.
Art. 20. — (1) În cadrul ședințelor adunării generale a
membrilor sau, după caz, a asociaților/acționarilor, aceștia
vor desemna, pe cheltuiala lor, un reprezentant, persoană
fizică sau juridică, care să le reprezinte interesele și vor
avea dreptul să analizeze situația debitorului, rapoartele
întocmite de reprezentantul membrilor ori, după caz, al
asociaților/acționarilor, măsurile luate de administrator sau
de lichidator și efectele acestora și să propună, motivat, și
alte măsuri.

(2) Cu excepția cazurilor în care legea cere o majoritate
specială, ședințele vor avea loc în prezența asociaților/
acționarilor reprezentând cel puțin jumătate din capitalul
social, iar deciziile se adoptă cu majoritate simplă,
raportată la capitalul social reprezentat. În toate cazurile
însă deciziile se adoptă doar cu votul asociaților/acționarilor
reprezentând cel puțin o treime din capitalul social.
(3) Pentru grupurile de interes economic și, respectiv,
societățile cooperative, procentele prevăzute la alin. (2) se
raportează la numărul membrilor acestora.
(4) Comunicarea sau notificarea oricărui act de
procedură către membri sau, după caz, asociați/acționari se
realizează la adresa reprezentantului membrilor ori, după
caz, al asociaților/acționarilor, aleasă de acesta.
(5) Reprezentantul membrilor sau, după caz, al
asociaților/acționarilor este împuternicit să exercite orice
drepturi ori atribuții pe care le poate exercita debitorul
persoană fizică, cu excepția cazurilor în care legea
prevede că acestea vor fi exercitate de membri sau, după
caz, asociați/acționari, individual ori în alte condiții.
(6) În cazurile prevăzute la art. 19 alin. (4) lit. b), c), d)
și e), reprezentantul membrilor sau, după caz, al
asociaților/acționarilor va putea formula obiecții în condițiile
stabilite de lege, dar nu va participa la exercitarea votului
pentru aprobarea măsurilor respective, dacă un astfel de
vot este prevăzut de lege.
Art. 21. — (1) Judecătorul-sindic va desemna un
reprezentant dintre primii 3 asociați/acționari titulari ai
părților sociale/acțiunilor cele mai mari, prin valoare.
(2) Desemnarea se va putea face fie prin hotărârea de
deschidere a procedurii, fie ulterior.
(3) În cadrul primei ședințe a adunării generale a
asociaților/acționarilor sau ulterior, aceștia vor putea alege,
pe cheltuiala lor, un reprezentant, persoană fizică sau
juridică; reprezentantul astfel desemnat va înlocui
reprezentantul desemnat anterior de judecătorul-sindic.
(4) În cursul activității sale judecătorul-sindic va putea
cere asistența reprezentantului asociaților/acționarilor sau a
unui delegat al acestuia.
(5) Prevederile alin. (1)—(4) se aplică, în mod
corespunzător, în ceea ce privește desemnarea
reprezentantului membrilor grupului de interes economic
sau, după caz, ai societăților cooperative.
Art. 22. — Reprezentantul membrilor sau, după caz, al
asociaților/acționarilor poate îndeplini următoarele atribuții:
a) propunerea de desemnare a unui administrator;
b) consultarea cu administratorul sau lichidatorul cu
privire la desfășurarea și administrarea procedurii;
c) examinarea actelor săvârșite de debitor, administrator
sau lichidator, a activității și situației financiare a
debitorului, precum și a posibilității de continuare a
activității acestuia;
d) formularea și negocierea unui plan de reorganizare,
precum și informarea și consilierea membrilor sau, după
caz, a asociaților/acționarilor cu privire la conținutul oricărui
alt plan propus;
e) efectuarea oricăror alte activități necesare pentru
protejarea intereselor membrilor sau, după caz, ale
asociaților/acționarilor.
SECȚIUNEA a 5-a
Administratorul

Art. 23. — (1) În cadrul primei ședințe a adunării
creditorilor sau ulterior, creditorii care dețin cel puțin 50%
din valoarea totală a creanțelor pot decide desemnarea
unui administrator — persoană fizică sau societate

MONITORUL OFICIAL AL ROMÂNIEI, PARTEA I, Nr. 1.066/17.XI.2004
comercială —, stabilindu-i și remunerația, în conformitate
cu criteriile aprobate prin hotărâre a Guvernului.
(2) Creditorii nemulțumiți pot contesta decizia prevăzută
la alin. (1), în termen de 3 zile, la judecătorul-sindic, care
va soluționa, de urgență și deodată, toate contestațiile
printr-o încheiere prin care va desemna administratorul
propus de creditori sau, după caz, va menține
administratorul desemnat prin hotărârea de deschidere a
procedurii.
(3) Dacă în termenul stabilit la alin. (2) decizia adunării
creditorilor nu este contestată, judecătorul-sindic, printr-o
încheiere, va desemna administratorul propus de creditori,
dispunând totodată încetarea atribuțiilor administratorului pe
care l-a desemnat prin hotărârea de deschidere a
procedurii.
(4) Administratorul, persoană fizică sau societate
comercială, inclusiv reprezentantul acesteia, trebuie să aibă
calitatea de practician în reorganizare și lichidare, în
condițiile legii.
(5) Nu poate fi desemnat administrator sau lichidator
persoana fizică care nu poate fi fondator, administrator,
director, cenzor sau reprezentant al unei societăți
comerciale, potrivit art. 6 alin. (2) și art. 138 din Legea
nr. 31/1990 privind societățile comerciale, republicată.
(6) În situațiile prevăzute la art. 149 din Legea
nr. 31/1990, republicată, administratorul/lichidatorul are
obligația de abținere. În cazul neconformării, persoana
interesată poate iniția procedura recuzării, conform
dispozițiilor Codului de procedură civilă, care se aplică în
mod corespunzător.
(7) Înainte de desemnarea sa administratorul trebuie să
facă dovada că este asigurat pentru răspundere
profesională, prin subscrierea unei polițe de asigurare
valabile care să acopere eventualele prejudicii cauzate în
îndeplinirea atribuțiilor sale. Riscul asigurat trebuie să
reprezinte consecința activității administratorului pe perioada
exercitării calității sale.
(8) Este interzis administratorului, sub sancțiunea
revocării din funcție și a reparării eventualelor prejudicii
cauzate, să diminueze, în mod direct sau indirect, valoarea
sumei asigurate prin contractul de asigurare.
Art. 24. — Principalele atribuții ale administratorului, în
cadrul prezentei legi, sunt:
a) examinarea activității debitorului în raport cu situația
de fapt și întocmirea unui raport amănunțit asupra cauzelor
și împrejurărilor care au dus la apariția stării de insolvență,
cu menționarea persoanelor cărora le-ar fi imputabilă,
precum și asupra posibilității reale de reorganizare efectivă
a activității debitorului ori a motivelor care nu permit
reorganizarea și supunerea acelui raport judecătorului-sindic
într-un termen stabilit de acesta, dar care nu va putea
depăși 60 de zile de la desemnarea administratorului;
b) întocmirea actelor prevăzute la art. 33 alin. (1), în
cazul în care debitorul nu și-a îndeplinit obligația respectivă
înăuntrul termenelor legale, precum și verificarea,
corectarea și completarea informațiilor cuprinse în actele
respective, când acestea au fost prezentate de debitor;
c) elaborarea planului de reorganizare a activității
debitorului, în funcție de cuprinsul raportului menționat la
lit. a) și în condițiile și termenele prevăzute la art. 91;
d) supravegherea operațiunilor de gestionare a
patrimoniului debitorului;
e) conducerea integrală, respectiv în parte, a activității
debitorului, cu precizarea expresă, în acest caz, a
atribuțiilor sale și a condițiilor de efectuare a plăților din
contul averii debitorului;
f) stabilirea datelor ședințelor adunării creditorilor;

33

g) introducerea de acțiuni pentru anularea actelor
frauduloase încheiate de debitor în dauna drepturilor
creditorilor, precum și a unor transferuri cu caracter
patrimonial, a unor operațiuni comerciale încheiate de
debitor și a constituirii unor garanții acordate de acesta,
susceptibile a prejudicia drepturile creditorilor;
h) aplicarea sigiliilor, inventarierea bunurilor și luarea
măsurilor corespunzătoare pentru conservarea lor;
i) sesizarea de urgență a judecătorului-sindic în cazul în
care constată că nu există bunuri în averea debitorului ori
că acestea sunt insuficiente pentru a acoperi cheltuielile
administrative;
j) menținerea sau denunțarea unor contracte încheiate
de debitor;
k) verificarea creanțelor și, atunci când este cazul,
formularea de obiecțiuni la acestea;
l) urmărirea încasării creanțelor referitoare la bunurile
din averea debitorului sau la sumele de bani transferate de
către debitor înainte de deschiderea procedurii;
m) cu condiția confirmării de către judecătorul-sindic,
încheierea de tranzacții, descărcarea de datorii,
descărcarea fidejusorilor, renunțarea la garanții reale;
n) sesizarea judecătorului-sindic în legătură cu orice
problemă care ar cere o soluționare de către acesta;
o) orice alte atribuții stabilite prin încheiere de către
judecătorul-sindic, cu excepția celor prevăzute de lege în
competența exclusivă a acestuia.
Art. 25. — (1) Administratorul va depune la dosarul
cauzei un raport lunar, cuprinzând descrierea modului în
care s-a achitat de atribuțiile sale, precum și justificarea
cheltuielilor efectuate în condițiile art. 120 alin. (1) și
art. 122.
(2) Debitorul persoană fizică, reprezentantul membrilor
sau al asociaților/acționarilor, oricare dintre creditori, precum
și orice altă persoană interesată pot face contestație
împotriva măsurilor luate de administrator.
(3) Contestația trebuie să fie înregistrată în termen de
5 zile de la depunerea raportului prevăzut la alin. (1).
(4) Judecătorul-sindic va soluționa contestația, în termen
de 10 zile de la înregistrarea ei, în Camera de consiliu, cu
citarea contestatorului și a administratorului, putând, dacă
va considera necesar, să suspende executarea măsurii
contestate.
Art. 26. — (1) Judecătorul-sindic va sancționa cu
amendă judiciară de la 5.000.000 lei la 10.000.000 lei
refuzul, fără motive temeinice, al practicianului în
reorganizare și lichidare de a accepta desemnarea ca
administrator.
(2) În exercitarea atribuției de control prevăzute la
art. 11 alin. (1) lit. c) judecătorul-sindic poate desființa
măsurile ilegale luate de administrator, chiar dacă nu au
fost contestate, putând, dacă va considera necesar, să
citeze în Camera de consiliu administratorul și persoanele
interesate.
(3) În orice stadiu al procedurii, pentru motive temeinice,
judecătorul-sindic poate dispune, prin încheiere, înlocuirea
administratorului.
(4) În vederea adoptării măsurii menționate la alin. (3),
judecătorul-sindic îi va cita în Camera de consiliu pe
administrator și comitetul creditorilor.
(5) Judecătorul-sindic va sancționa administratorul cu
amendă judiciară de la 5.000.000 lei la 20.000.000 lei în
cazul în care acesta, din culpă sau cu rea-credință, nu își
îndeplinește sau îndeplinește cu întârziere atribuțiile
prevăzute de lege sau stabilite de judecătorul-sindic.
(6) Dacă prin fapta prevăzută la alin. (5) administratorul
a cauzat un prejudiciu, judecătorul-sindic va putea, la

34

MONITORUL OFICIAL AL ROMÂNIEI, PARTEA I, Nr. 1.066/17.XI.2004

cererea oricărei părți interesate, să-l oblige pe administrator
la acoperirea prejudiciului produs.
(7) În cazul amenzilor și al despăgubirii prevăzute la
alin. (1), (5) și (6), urmează a se aplica în mod
corespunzător dispozițiile art. 1084 și 1085 din Codul de
procedură civilă.
Art. 27. — În vederea îndeplinirii atribuțiilor sale
administratorul va putea desemna persoane de specialitate.
Numirea și nivelul retribuțiilor acestor persoane vor fi
supuse aprobării judecătorului-sindic.
SECȚIUNEA a 6-a
Lichidatorul

Art. 28. — (1) În cazul în care dispune trecerea la
faliment, judecătorul-sindic va desemna un lichidator,
aplicându-se, în mod corespunzător, art. 23, 25, 26, 27 și
art. 101 alin. (5).
(2) Atribuțiile administratorului încetează la momentul
stabilirii atribuțiilor lichidatorului de către judecătorul-sindic.
(3) Poate fi desemnat lichidator și administratorul
desemnat anterior.
Art. 29. — Principalele atribuții ale lichidatorului, în
cadrul prezentei legi, sunt:
a) examinarea activității debitorului în raport cu situația
de fapt și întocmirea unui raport amănunțit asupra cauzelor
și împrejurărilor care au dus la insolvență, cu menționarea
persoanelor cărora le-ar fi imputabilă, și supunerea acelui
raport judecătorului-sindic într-un termen stabilit de acesta,
dar care nu va putea depăși 60 de zile de la desemnarea
lichidatorului, dacă un raport cu acest obiect nu fusese
întocmit anterior de administrator;
b) conducerea activității debitorului;
c) introducerea de acțiuni pentru anularea actelor
frauduloase încheiate de debitor în dauna drepturilor
creditorilor, precum și a unor transferuri cu caracter
patrimonial, a unor operațiuni comerciale încheiate de
debitor și a constituirii unor garanții acordate de acesta,
susceptibile a prejudicia drepturile creditorilor;
d) aplicarea sigiliilor, inventarierea bunurilor și luarea
măsurilor corespunzătoare pentru conservarea lor;
e) menținerea sau denunțarea unor contracte încheiate
de debitor;
f) verificarea creanțelor și, atunci când este cazul,
formularea de obiecțiuni la acestea;
g) urmărirea încasării creanțelor din averea debitorului,
rezultate din transferul de bunuri sau de sume de bani
efectuat de acesta înaintea deschiderii procedurii;
h) primirea plăților pe seama debitorului și consemnarea
lor în contul averii debitorului;
i) vânzarea bunurilor din averea debitorului în
conformitate cu prevederile prezentei legi;
j) încheierea de tranzacții, descărcarea de datorii,
descărcarea fidejusorilor, renunțarea la garanții reale sub
condiția confirmării de către judecătorul-sindic;
k) sesizarea judecătorului-sindic cu orice problemă care
ar cere o soluționare de către acesta;
l) orice alte atribuții stabilite prin încheiere de către
judecătorul-sindic.
Art. 30. — (1) Actele încheiate de lichidator, pentru a
căror validitate este necesară forma autentică, vor fi
supuse autentificării judecătorului-sindic.
(2) Judecătorul-sindic va pronunța o încheiere de
autentificare, în baza căreia actul va putea fi înscris în
registrele de publicitate.

CAPITOLUL III
Procedura
SECȚIUNEA 1
Cererile introductive

Art. 31. — (1) Procedura va începe pe baza unei cereri
introduse la tribunal de către debitor sau de către creditori.
(2) Banca Națională a României, Comisia Națională a
Valorilor Mobiliare și Comisia de Supraveghere a
Asigurărilor vor putea introduce cerere împotriva
persoanelor juridice aflate sub supravegherea și controlul
acestora, care, potrivit datelor de care autoritățile respective
dispun, îndeplinesc criteriile prevăzute de dispozițiile legale
speciale pentru pornirea procedurii prevăzute de prezenta
lege.
§ 1. Cererea debitorului
Art. 32. — (1) Debitorul aflat în stare de insolvență este
obligat să adreseze tribunalului o cerere pentru a fi supus
dispozițiilor prezentei legi, în termen de maximum 30 de zile
de la apariția stării de insolvență.
(2) Va putea să adreseze tribunalului o cerere pentru a
fi supus dispozițiilor prezentei legi și debitorul în cazul
căruia apariția stării de insolvență este iminentă.
(3) Cererile persoanelor juridice vor fi semnate de
persoanele care, potrivit actelor constitutive sau statutelor,
au calitatea de a le reprezenta.
(4) Introducerea prematură și cu rea-credință de către
debitor a unei cereri de deschidere a procedurii atrage
răspunderea patrimonială a debitorului persoană fizică sau
a reprezentanților legali ai persoanelor juridice debitoare,
pentru prejudiciile pricinuite.
Art. 33. — (1) Cererea debitorului va trebui să fie
însoțită de următoarele acte:
a) bilanțul și copii de pe registrele contabile curente;
b) o listă completă a tuturor bunurilor debitorului,
incluzând toate conturile și băncile prin care debitorul își
rulează fondurile; pentru bunurile grevate se vor menționa
datele din registrele de publicitate;
c) o listă a numelor și a adreselor creditorilor, oricum
ar fi creanțele acestora: certe sau sub condiție, lichide sau
nelichide, scadente sau nescadente, necontestate sau
contestate, arătându-se suma, cauza și drepturile de
preferință;
d) o listă cuprinzând plățile și transferurile patrimoniale
efectuate de debitor în cele 120 de zile anterioare
formulării cererii introductive;
e) contul de profit și pierderi pe anul anterior depunerii
cererii;
f) o listă a membrilor grupului de interes economic sau,
după caz, a asociaților cu răspundere nelimitată, pentru
societățile în nume colectiv și cele în comandită;
g) o declarație prin care debitorul își arată intenția de
intrare în faliment sau de reorganizare, conform unui plan,
prin restructurarea activității sau prin lichidarea, în tot sau
în parte, a averii, în vederea stingerii datoriilor sale; dacă
această declarație nu va fi depusă până la expirarea
termenului stabilit la alin. (2), se prezumă că debitorul este
de acord cu începerea falimentului;
h) o declarație pe propria răspundere sau un certificat
de la registrul societăților agricole ori, după caz, oficiul
registrului comerțului în a cărui rază teritorială se află
domiciliul profesional/sediul social, din care să rezulte dacă
a mai fost supus procedurii prevăzute de prezenta lege
într-un interval de 5 ani anterior formulării cererii
introductive.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
(2) Dacă debitorul nu dispune la momentul înregistrării
cererii de vreuna dintre informațiile prevăzute la alin. (1)
lit. a)—f) și h), el va putea înregistra acea informație la
tribunal, în termen de 10 zile; dacă nu o va face, cererea
sa va fi respinsă.
Art. 34. — (1) În cazul unei cereri introduse de o
societate în nume colectiv sau în comandită, acea cerere
nu va fi considerată ca fiind făcută și de asociații cu
răspundere nelimitată sau, în condițiile art. 36—38, și
împotriva lor.
(2) O cerere introdusă de un asociat cu răspundere
nelimitată sau împotriva acestuia pentru datoriile sale va fi
fără efecte juridice cu privire la societatea în nume colectiv
sau în comandită din care face parte.
(3) Prevederile alin. (1) și (2) se aplică, în mod
corespunzător, în privința cererilor introduse de grupurile de
interes economic sau de membrii acestora.
Art. 35. — Nu vor fi primite de tribunal cererile de
reorganizare ale debitorilor, care în ultimii 5 ani precedenți
au mai făcut o astfel de cerere sau au fost obiectul unei
astfel de cereri introduse de creditori.
§ 2. Cererile creditorilor
Art. 36. — (1) Orice creditor care are una sau mai
multe creanțe certe, lichide și exigibile poate introduce la
tribunal o cerere împotriva unui debitor care este prezumat
în insolvență din cauza încetării plăților față de acesta timp
de cel puțin 30 de zile, în următoarele condiții:
a) dacă creanțele izvorăsc din raporturi de muncă sau
raporturi obligaționale civile, acestea trebuie să aibă un
cuantum superior valorii însumate a 6 salarii medii pe
economie, stabilite în condițiile legii și calculate la data
formulării cererii introductive;
b) în celelalte cazuri creanțele trebuie să aibă un
cuantum superior echivalentului în lei al sumei de
3.000 euro, calculat la data formulării cererii introductive;
c) în cazul unui creditor care deține creanțe din ambele
categorii menționate la lit. a) și b), cuantumul total al
creanțelor trebuie să fie superior valorii însumate a
6 salarii medii pe economie, stabilite în condițiile legii și
calculate la data formulării cererii introductive.
(2) Dacă între momentul formulării cererii de către un
creditor și cel al judecării acestei cereri de către
judecătorul-sindic sunt formulate cereri de către alți
creditori, judecătorul sindic va dispune conexarea acestora
și va stabili îndeplinirea condițiilor prevăzute la alin. (1)
referitoare la cuantumul minim al creanțelor în raport cu
valoarea însumată a creanțelor tuturor creditorilor care au
formulat cereri.
(3) Dacă s-a deschis o procedură într-un dosar,
celelalte eventuale dosare aflate pe rol, cu același obiect,
vor fi conexate la primul dosar.
Art. 37 — După înregistrarea unei cereri introductive,
președintele tribunalului va nominaliza de îndată
judecătorul-sindic, potrivit art. 9.
SECȚIUNEA a 2-a
Deschiderea procedurii și efectele deschiderii procedurii

Art. 38. — (1) Dacă cererea debitorului corespunde
condițiilor stabilite la art. 32, 33 și 35, judecătorul-sindic va
pronunța o încheiere de deschidere a procedurii, pe care o
va notifica în condițiile art. 75. În cazul în care creditorii
se opun deschiderii procedurii în termen de 15 zile de la
publicarea notificării, judecătorul-sindic va ține, în termen
de 10 zile, o ședință la care vor fi citați debitorul și
creditorii care se opun deschiderii procedurii, în urma

35

căreia va soluționa, deodată, printr-o sentință, toate
opozițiile.
(2) În termen de 48 de ore de la înregistrarea cererii
creditorilor, judecătorul-sindic va comunica cererea, în
copie, debitorului și va dispune afișarea unei copii la ușa
instanței.
(3) Dacă, în termen de 5 zile de la primirea copiei,
debitorul contestă că ar fi în stare de insolvență, în
condițiile stabilite la art. 36, judecătorul-sindic va ține, în
termen de 10 zile, o ședință la care vor fi citați debitorul și
creditorii care au introdus cererea.
(4) La cererea debitorului, judecătorul-sindic îi poate
obliga pe creditorii care au introdus cererea să
consemneze, în termen de 15 zile, la o bancă, o cauțiune
de cel mult 10% din valoarea creanțelor. Cauțiunea va fi
restituită creditorilor, dacă cererea lor va fi admisă. Dacă
cererea va fi respinsă, cauțiunea poate fi folosită pentru a
acoperi pagubele suferite de debitor. Dacă nu este
consemnată în termen cauțiunea, cererea introductivă va fi
respinsă.
(5) Dacă judecătorul-sindic stabilește că debitorul este
în stare de insolvență, îi va respinge contestația și va
deschide procedura printr-o sentință.
(6) Dacă judecătorul-sindic stabilește că debitorul nu
este în stare de insolvență, respinge cererea creditorilor și
dispune ca sentința să fie afișată la ușa instanței. În cazul
respingerii cererii, aceasta va fi considerată ca lipsită de
orice efect chiar de la înregistrarea ei.
(7) Dacă debitorul nu contestă în termenul prevăzut la
alin. (3) că ar fi în stare de insolvență, judecătorul-sindic
va da o sentință de deschidere a procedurii.
Art. 39. — În termen de 10 zile de la deschiderea
procedurii, potrivit art. 38 alin. (5) sau (7), debitorul este
obligat să depună la dosarul cauzei actele și informațiile
prevăzute la art. 33 alin. (1).
Art. 40. — Dacă debitorul nu a prezentat informațiile
prevăzute la art. 33 alin. (1) lit. b), c), d), e) și h) sau le-a
prezentat în mod necorespunzător, administratorul poate,
pe cheltuiala averii debitorului, să angajeze, în condițiile
legii, unul sau mai mulți experți de specialitate care,
folosind bilanțul, registrele contabile și documentele
contabile și extracontabile ale debitorului, să le
întocmească sau, după caz, să le corecteze cu maximă
urgență.
Art. 41. — Prin hotărârea de deschidere a procedurii
judecătorul-sindic va desemna un administrator, stabilindu-i
atribuțiile, potrivit art. 24, precum și remunerația, în
conformitate cu criteriile aprobate prin hotărâre a
Guvernului.
Art. 42. — De la data deschiderii procedurii se
suspendă toate acțiunile judiciare sau extrajudiciare pentru
realizarea creanțelor asupra debitorului sau bunurilor sale.
Art. 43. — (1) Creditorul titular al unei creanțe garantate
cu ipotecă, gaj sau altă garanție reală mobiliară ori drept
de retenție, de orice fel, poate solicita judecătorului-sindic
ridicarea suspendării menționate la art. 42 cu privire la
creanța sa și valorificarea imediată, în cadrul procedurii, a
bunului asupra căruia poartă garanția sau dreptul de
retenție, în una dintre următoarele situații:
A. a) atunci când valoarea obiectului garanției este pe
deplin acoperită de valoarea totală a creanțelor și părților
de creanțe garantate cu acel obiect; și
b) obiectul garanției nu prezintă o importanță vitală
pentru reușita unei reorganizări care, în cazul concret, ar
avea șanse efective de realizare;

36

MONITORUL OFICIAL AL ROMÂNIEI, PARTEA I, Nr. 1.066/17.XI.2004

B. atunci când nu există o protecție corespunzătoare a
creanței garantate în raport cu obiectul garanției, datorită:
— diminuării valorii obiectului garanției sau existenței
unui pericol real ca aceasta să sufere o diminuare
apreciabilă;
— diminuării valorii părții garantate dintr-o creanță cu
rang inferior, ca urmare a acumulării dobânzilor, majorărilor
și penalităților de orice fel la o creanță garantată cu rang
superior;
— lipsei unei asigurări a obiectului garanției împotriva
riscului pieirii sau deteriorării.
(2) În cazurile prevăzute la alin. (1) lit. B judecătorulsindic va putea respinge cererea de ridicare a suspendării
formulată de creditor, dacă administratorul/debitorul propune
în schimb adoptarea uneia sau mai multor măsuri menite a
oferi o protecție corespunzătoare creanței garantate a
creditorului, precum:
a) efectuarea de plăți periodice în favoarea creditorului,
pentru acoperirea diminuării valorii obiectului garanției ori a
valorii părții garantate dintr-o creanță cu rang inferior;
b) efectuarea de plăți periodice în favoarea creditorului,
pentru satisfacerea dobânzilor, majorărilor și penalităților de
orice fel și, respectiv, pentru reducerea capitalului creanței
sub cota de diminuare a valorii obiectului garanției ori a
valorii părții garantate dintr-o creanță cu rang inferior;
c) novația obligației de garanție prin constituirea unei
garanții suplimentare, reale sau personale, ori prin
substituirea obiectului garanției cu un alt obiect.
(3) Reclamantul într-o cerere de ridicare a suspendării
trebuie să facă dovada faptului prevăzut la alin. (1)
lit. A.a), rămânând debitorului/administratorului sau altei
părți interesate sarcina producerii dovezii contrare și,
respectiv, a celorlalte elemente.
Art. 44. — Deschiderea procedurii suspendă orice
termene de prescripție a acțiunilor prevăzute la art. 42.
Termenele vor reîncepe să curgă după 30 de zile de la
închiderea procedurii.
Art. 45. — Nici o dobândă, majorare sau penalitate de
orice fel ori cheltuială nu va putea fi adăugată creanțelor
născute anterior deschiderii procedurii și negarantate cu
ipotecă, gaj sau altă garanție reală mobiliară ori drept de
retenție, de orice fel, sau părților negarantate din creanțele
garantate cu astfel de garanții, de la data deschiderii
procedurii, în afară de cazul în care, prin programul de
plată a creanțelor cuprins în planul de reorganizare, se
derogă de la prevederile de mai sus.
Art. 46. — (1) După ce s-a dispus deschiderea
procedurii potrivit art. 38, este interzis administratorilor
debitorilor persoane juridice, sub sancțiunea nulității, să
înstrăineze, fără acordul judecătorului-sindic, acțiunile ori
părțile lor sociale sau de interes, deținute de debitorul care
face obiectul acestei proceduri.
(2) Judecătorul-sindic va dispune indisponibilizarea
acțiunilor ori a părților sociale sau de interes, potrivit
alin. (1), în registrele speciale de evidență sau în conturile
înregistrate electronic.
Art. 47. — Debitorul are obligația de a pune la
dispoziție administratorului sau, după caz, lichidatorului
toate informațiile cerute de acesta cu privire la activitatea
și averea sa, precum și lista cuprinzând plățile și
transferurile patrimoniale făcute de el în cele 120 de zile
anterioare deschiderii procedurii.
Art. 48. — (1) După rămânerea irevocabilă a hotărârii
de deschidere a procedurii, toate actele și corespondența
emise de debitor, administrator sau lichidator vor cuprinde,
în mod obligatoriu și cu caractere vizibile, în limbile
română, engleză și franceză, mențiunea îîn insolvență“.

(2) După intrarea în reorganizare judiciară sau faliment,
actele și corespondența vor purta, în condițiile menționate
la alin. (1), mențiunea îîn reorganizare judiciară“ sau, după
caz îîn faliment“.
(3) Prejudiciile suferite de terții de bună-credință, ca
urmare a nerespectării obligației menționate la alin. (1) și
(2), vor fi reparate în mod exclusiv de persoanele care au
încheiat actele ca reprezentanți legali ai debitorului, fără a
fi atinsă averea debitorului.
Art. 49. — (1) În afară de cazurile prevăzute de
prezenta lege sau de cele autorizate de judecătorul-sindic,
toate actele, operațiunile și plățile efectuate de debitor
ulterior deschiderii procedurii sunt nule.
(2) Debitorul și/sau, după caz, administratorul sunt
obligați să întocmească și să păstreze regulat o listă
cuprinzând toate actele și operațiunile încheiate după
deschiderea procedurii, cu precizarea naturii și valorii
acestora și a datelor de identificare ale cocontractanților.
Art. 50. — (1) Deschiderea procedurii ridică debitorului
dreptul de administrare — constând în dreptul de a-și
conduce activitatea, de a-și administra bunurile din avere
și de a dispune de acestea —, dacă acesta nu și-a
declarat, în condițiile art. 33 alin. (1) lit. g) sau, după caz,
ale art. 39, intenția de reorganizare.
(2) Cu excepția cazurilor prevăzute expres de lege,
prevederile alin. (1) sunt aplicabile și bunurilor pe care
debitorul le-ar dobândi ulterior deschiderii procedurii.
(3) Judecătorul-sindic va putea ordona ridicarea, în tot
sau în parte, a dreptului de administrare al debitorului o
dată cu desemnarea unui administrator, indicând totodată
și condițiile de exercitare a acestuia.
(4) Dreptul de administrare al debitorului încetează de
drept la data la care se dispune începerea falimentului.
(5) Creditorii, comitetul creditorilor ori reprezentantul
membrilor sau, după caz, al asociaților/acționarilor pot
oricând adresa judecătorului-sindic o cerere de a se ridica
debitorului dreptul de administrare, având ca justificare
pierderile continue din averea debitorului sau lipsa
probabilității de realizare a unui plan rațional de activitate.
(6) Judecătorul-sindic va examina în termen de 15 zile
cererea prevăzută la alin. (5), într-o ședință la care vor fi
citați debitorul, creditorii, administratorul, comitetul
creditorilor și reprezentantul membrilor sau, după caz, al
asociaților/acționarilor.
Art. 51. — (1) Judecătorul-sindic va da dispoziții tuturor
băncilor la care debitorul are disponibil în conturi să nu
dispună de acestea fără un ordin al său sau al
administratorului/lichidatorului.
(2) Încălcarea dispozițiilor judecătorului-sindic, menționate
la alin. (1), atrage răspunderea băncilor pentru prejudiciul
creat, precum și o amendă judiciară de la 4.000.000 lei la
10.000.000 lei.
Art. 52. — (1) Pe perioada în care debitorul sau/și
administratorul exercită dreptul de administrare, acesta
poate îndeplini orice acte și operațiuni — inclusiv utilizarea,
vânzarea și închirierea de bunuri — și poate efectua plăți,
dacă toate acestea se încadrează în condițiile obișnuite de
exercitare a activității curente.
(2) Actele, operațiunile și plățile care depășesc condițiile
menționate la alin. (1) vor putea fi autorizate de
judecătorul-sindic; acesta va convoca o ședință în termen
de maximum 20 de zile de la data primirii cererii,
înștiințându-i pe creditori despre posibilitatea de a depune
contestații motivate cu cel puțin 5 zile înainte de data
convocării.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
(3) În cadrul ședinței prevăzute la alin. (2), judecătorulsindic va soluționa toate contestațiile și va decide, prin
încheiere, asupra cererii formulate de debitor/administrator.
(4) În cazul propunerilor de înstrăinare a bunurilor din
averea debitorului grevate de garanții, se va ține seama de
prevederile art. 43 referitoare la acordarea unei protecții
corespunzătoare creanței garantate.
Art. 53. — Dacă la data deschiderii procedurii un act
juridic nu devenise opozabil terților, înscrierile, transcrierile,
intabulările și orice alte formalități specifice necesare
acestui scop, efectuate după data deschiderii procedurii,
sunt fără efect față de masa creditorilor, cu excepția
cazului în care cererea sau sesizarea, legal formulată, a
fost primită de instanța, autoritatea sau instituția
competentă cel mai târziu în ziua premergătoare hotărârii
de deschidere a procedurii.
Art. 54. — Deschiderea procedurii de insolvență nu
afectează dreptul unui creditor de a invoca compensarea
creanței sale cu cea a debitorului asupra sa, atunci când
condițiile prevăzute de lege în materie de compensare
legală sunt îndeplinite la data deschiderii procedurii.
Art. 55. — Bunurile înstrăinate de administrator sau
lichidator, în exercițiul atribuțiilor sale prevăzute de
prezenta lege, sunt dobândite libere de orice sarcini,
precum ipoteci, garanții reale mobiliare sau drepturi de
retenție, de orice fel, ori măsuri asigurătorii.
Art. 56. — (1) Administratorul va întocmi și va supune
judecătorului-sindic, în termenul stabilit de judecătorul-sindic,
dar care nu va putea depăși 60 de zile de la desemnarea
administratorului, un raport amănunțit asupra cauzelor și
împrejurărilor care au dus la apariția insolvenței debitorului,
cu menționarea persoanelor cărora le-ar fi imputabilă.
(2) Raportul va indica dacă există o posibilitate reală de
reorganizare efectivă a activității debitorului ori, după caz,
motivele care nu permit reorganizarea și, în acest caz,
propunerea de intrare în faliment.
(3) Raportul prin care se propune intrarea în faliment a
debitorului va fi supus aprobării adunării generale a
creditorilor la prima ședință a acesteia.
(4) Judecătorul-sindic va dispune, în termen de 48 de
ore de la primirea raportului prevăzut la alin. (3),
publicarea unui anunț referitor la raport în Monitorul Oficial
al României, Partea a IV-a, și în două ziare cu largă
difuzare, cu indicarea datei ședinței adunării creditorilor și a
faptului că este admisibilă votarea prin scrisoare, cu
legalizarea semnăturii creditorului de către notarul public,
comunicată prin orice mijloace și înregistrată la tribunal cu
cel puțin 3 zile înainte de data fixată pentru exprimarea
votului.
(5) Administratorul va asigura posibilitatea consultării
raportului la sediul său, pe cheltuiala solicitantului. O copie
de pe raport va fi depusă la grefa tribunalului și la registrul
comerțului sau, după caz, la registrul societăților agricole și
va fi comunicată debitorului.
Art. 57. — (1) În cadrul primei ședințe a adunării
creditorilor, administratorul îi va informa pe creditorii
prezenți despre voturile valabile primite în scris cu privire
la raportul prin care se propune intrarea în faliment a
debitorului.
(2) Adunarea creditorilor va aproba raportul prevăzut la
alin. (1) prin votul titularilor a cel puțin două treimi din
creanțele prezente la vot.
(3) În baza hotărârii adunării creditorilor de aprobare a
raportului prevăzut la alin. (1), judecătorul-sindic va decide,
prin încheiere, intrarea în faliment a debitorului în condițiile
art. 106.

37

(4) Prevederile alin. (1)—(3) nu se aplică în cazul în
care, până la data primei ședințe a adunării creditorilor, a
fost admis un plan de reorganizare de către judecătorulsindic.
SECȚIUNEA a 3-a
Situația unor acte juridice ale debitorului

Art. 58. — Acțiunile introduse de administrator în
aplicarea dispozițiilor prezentei secțiuni sunt scutite de
taxele de timbru. Toate acțiunile și cererile introduse de
lichidatorul judiciar sunt scutite de plata taxei de timbru.
Art. 59. — Măsurile prevăzute în prezenta secțiune se
aplică atât în cazurile de reorganizare sau de lichidare
conform unui plan, cât și în cele de faliment.
Art. 60. — Administratorul sau, după caz, lichidatorul
poate introduce la judecătorul-sindic acțiuni pentru anularea
actelor frauduloase încheiate de debitor în dauna drepturilor
creditorilor, în cei 3 ani anteriori deschiderii procedurii.
Art. 61. — (1) Administratorul sau, după caz, lichidatorul
poate introduce la judecătorul-sindic acțiuni pentru anularea
constituirilor sau transferurilor de drepturi patrimoniale către
terți și pentru restituirea de către aceștia a bunurilor
transmise și a valorii altor prestații executate, realizate de
debitor prin următoarele acte:
a) acte de transfer cu titlu gratuit, efectuate în cei 3 ani
anteriori deschiderii procedurii; sunt exceptate sponsorizările
în scop umanitar;
b) operațiuni comerciale în care prestația debitorului
depășește vădit pe cea primită, efectuate în cei 3 ani
anteriori deschiderii procedurii;
c) acte încheiate, în cei 3 ani anteriori deschiderii
procedurii, cu intenția tuturor părților implicate în acestea
de a sustrage bunuri de la urmărirea de către creditori sau
de a le leza în orice alt fel drepturile;
d) acte de transfer de proprietate către un creditor
pentru stingerea unei datorii anterioare sau în folosul
acestuia, efectuate în cele 120 de zile anterioare
deschiderii procedurii, dacă suma pe care creditorul ar
putea să o obțină în caz de faliment al debitorului este
mai mică decât valoarea actului de transfer;
e) constituirea ori perfectarea unei garanții reale pentru
o creanță care era chirografară, în cele 120 de zile
anterioare deschiderii procedurii;
f) plățile anticipate ale datoriilor, efectuate în cele 120
de zile anterioare deschiderii procedurii, dacă scadența lor
fusese stabilită pentru o dată ulterioară deschiderii
procedurii.
(2) Următoarele operațiuni, încheiate în anul anterior
deschiderii procedurii, cu persoane aflate în raporturi
juridice cu debitorul, vor putea, de asemenea, să fie
anulate și prestațiile recuperate, dacă sunt în paguba
creditorilor:
a) cu un asociat comanditat sau cu un asociat deținând
cel puțin 20% din capitalul societății comerciale ori, după
caz, din drepturile de vot în adunarea generală a
asociaților, atunci când debitorul este respectiva societate
în comandită, respectiv o societate agricolă, în nume
colectiv sau cu răspundere limitată;
b) cu un membru sau administrator, atunci când
debitorul este un grup de interes economic;
c) cu un acționar deținând cel puțin 20% din acțiunile
debitorului ori, după caz, din drepturile de vot în adunarea
generală a acționarilor, atunci când debitorul este
respectiva societate pe acțiuni;
d) cu un administrator, director sau un membru al
organelor de supraveghere a debitorului, societate

38

MONITORUL OFICIAL AL ROMÂNIEI, PARTEA I, Nr. 1.066/17.XI.2004

cooperativă, societate pe acțiuni, cu răspundere limitată
sau, după caz, societate agricolă;
e) cu orice altă persoană fizică ori juridică, deținând o
poziție dominantă asupra debitorului sau activității sale;
f) cu un coindivizar asupra unui bun comun.
Art. 62. — (1) Acțiunea pentru anularea unui transfer
patrimonial, potrivit art. 60 sau 61, poate fi introdusă de
administrator/lichidator în termen de un an de la data
expirării termenului stabilit pentru întocmirea raportului
prevăzut la art. 24 lit. a), dar nu mai târziu de 18 luni de
la data deschiderii procedurii.
(2) Judecătorul-sindic poate autoriza comitetul creditorilor
să introducă o astfel de acțiune, dacă administratorul/
lichidatorul nu o face.
Art. 63. — Prin excepție de la dispozițiile art. 61, nu se
va putea cere anularea unui transfer cu caracter
patrimonial, făcut de către debitor în cursul desfășurării
normale a activității sale.
Art. 64. — (1) Terțul dobânditor în cadrul unui transfer
patrimonial, anulat conform art. 62, va trebui să restituie
averii debitorului bunul transferat sau, dacă bunul nu mai
există, valoarea acestuia de la data transferului efectuat de
către debitor.
(2) Terțul dobânditor, care a restituit averii debitorului
bunul sau valoarea bunului ce-i fusese transferat de către
debitor, va avea împotriva averii o creanță de aceeași
valoare, cu condiția ca terțul să fi acceptat transferul cu
bună-credință și fără intenția de a-i împiedica, întârzia ori
înșela pe creditorii debitorului.
(3) Terțul dobânditor cu titlu gratuit de bună-credință va
restitui bunurile în starea în care se găsesc, iar în lipsa
acestora, va restitui diferența de valoare cu care s-a
îmbogățit. În caz de rea-credință, terțul va restitui, în toate
cazurile, întreaga valoare, precum și fructele percepute.
Art. 65. — (1) Administratorul, lichidatorul sau comitetul
creditorilor va putea intenta acțiune pentru a recupera de
la subdobânditor bunul ori valoarea bunului transferat de
către debitor numai dacă subdobânditorul nu a plătit
valoarea corespunzătoare a bunului și cunoștea sau trebuia
să cunoască faptul că transferul inițial este susceptibil de a
fi anulat.
(2) În cazul în care subdobânditorul este soț, rudă sau
afin până la gradul al patrulea inclusiv al debitorului, se
prezumă relativ că acesta a cunoscut împrejurarea
menționată la alin. (1).
Art. 66. — (1) Cererea pentru anularea unui transfer cu
caracter patrimonial se va nota, din oficiu, în registrele de
publicitate aferente.
(2) O persoană obținând un titlu sau dobândind o
garanție ori un alt drept real asupra bunului respectiv, după
efectuarea unei astfel de notări, va avea titlul sau dreptul
său condiționat de dreptul de a fi recuperat bunul.
Art. 67. — (1) În vederea creșterii la maximum a valorii
averii debitorului, administratorul/lichidatorul poate să
mențină sau să denunțe orice contract, închirierile
neexpirate sau alte contracte pe termen lung, atâta timp
cât aceste contracte nu vor fi fost executate în totalitate ori
substanțial
de
către
toate
părțile
implicate.
Administratorul/lichidatorul trebuie să răspundă, în termen
de 30 de zile, unei notificări a contractantului, prin care i
se cere să opteze pentru menținerea ori denunțarea
contractului; în lipsa unui astfel de răspuns,
administratorul/lichidatorul nu va mai putea cere executarea
contractului, acesta fiind socotit denunțat.
(2) În cazul denunțării unui contract, o acțiune pentru
despăgubiri poate fi introdusă de către contractant
împotriva debitorului.

(3) Administratorul/lichidatorul va putea menține
contractele de credit și va putea, cu acordul
cocontractanților, să le modifice clauzele, astfel încât
acestea să asigure echivalența viitoarelor prestații ale
debitorului. Modificările vor fi supuse aprobării judecătoruluisindic, care va avea în vedere dacă ele sunt atât în
folosul averii debitorului, cât și în cel al averii creditorilor.
(4) Dacă vânzătorul unui bun imobil a reținut titlul de
proprietate până la plata integrală a prețului vânzării,
vânzarea va fi considerată executată de către vânzător și
nu va fi supusă prevederilor alin. (1).
(5) Un contract de muncă sau de închiriere, în calitate
de locatar, va putea fi denunțat numai cu respectarea
termenelor legale de preaviz.
(6) Într-un contract prevăzând plăți periodice din partea
debitorului, menținerea contractului nu îl va obliga pe
administrator/lichidator să facă plăți restante pentru
perioadele anterioare deschiderii procedurii. Pentru astfel de
plăți pot fi formulate cereri împotriva debitorului.
Art. 68. — Dacă un bun mobil, vândut debitorului și
neplătit de acesta, era în tranzit la data deschiderii
procedurii și bunul nu este încă la dispoziția debitorului și
nici alte părți nu au dobândit drepturi asupra lui, atunci
vânzătorul își poate lua înapoi bunul. În acest caz toate
cheltuielile vor fi suportate de către vânzător și el va trebui
să restituie debitorului orice avans din preț. Dacă
vânzătorul admite ca bunul să fie livrat, el va putea
recupera prețul prin înscrierea creanței sale în tabelul de
creanțe. Dacă administratorul/lichidatorul cere ca bunul să
fie livrat, el va trebui să ia măsuri să se plătească din
averea debitorului întregul preț datorat în baza contractului.
Art. 69. — Dacă debitorul este parte într-un contract
prevăzând transferul anumitor mărfuri, titluri reprezentative
ale mărfurilor sau active financiare, cotate pe o piață
reglementată de mărfuri, servicii și instrumente financiare
derivate, la o anumită dată sau într-o perioadă determinată
de timp, și scadența cade sau perioada se termină după
data deschiderii procedurii, diferența dintre prețul de
cumpărare și prețul cotat, la data menționată mai sus, pe
piața reglementată respectivă sau pe piețele locului de
livrare ori, dacă nu poate fi stabilit locul, la cea mai
apropiată piață reglementată, va trebui să fie plătită averii
debitorului, dacă aceasta este creditoare, și va fi înscrisă
în tabelul de creanțe, dacă este o obligație a averii
debitorului.
Art. 70. — Dacă un comisionar, care deține titluri pentru
bunuri ce urmează a fi primite ori pentru marfă, devine
subiectul unei cereri introductive, comitentul va fi îndreptățit
să-și ia înapoi titlurile ori marfa sau să ceară ca valoarea
lor să fie plătită de către comisionar.
Art. 71. — (1) Dacă un debitor deține marfă în calitate
de consignatar sau orice alt bun care aparține altuia, la
data înregistrării cererii introductive, a expirării termenului
pentru contestarea cererii creditorilor de către debitor sau a
respingerii contestației debitorului împotriva acestei cereri,
proprietarul va avea dreptul să-și recupereze bunul, dacă
este îngăduit așa ceva prin contract, în afară de cazul în
care debitorul are un drept de garanție valabil asupra
bunului.
(2) Dacă la una dintre datele menționate la alin. (1)
marfa nu este în posesiunea debitorului și el nu o poate
recupera de la deținătorul actual, proprietarul va fi
îndreptățit să aibă creanța înregistrată în tabelul de
creanțe, cu valoarea pe care marfa o avea la acea dată.
Dacă debitorul este în posesiunea mărfii la acea dată, dar
a pierdut ulterior posesiunea, proprietarul poate cere ca

MONITORUL OFICIAL AL ROMÂNIEI, PARTEA I, Nr. 1.066/17.XI.2004
întreaga valoare a mărfii să fie înscrisă în tabelul de
creanțe.
Art. 72. — Faptul că un proprietar al unui imobil
închiriat este debitor în prezenta procedură nu va desființa
contractul de închiriere, în afară de cazul în care va fi fost
stipulat astfel. Cu toate acestea, administratorul/lichidatorul
poate să refuze să asigure prestarea oricăror servicii
datorate de proprietar chiriașului pe timpul închirierii. În
acest caz chiriașul poate evacua clădirea și poate
introduce o acțiune sau poate deține în continuare imobilul,
scăzând din chiria pe care o plătește costul serviciilor
datorate de proprietar. Dacă chiriașul alege să continue a
deține imobilul, el nu va fi îndreptățit la vreo acțiune în
despăgubiri împotriva debitorului, ci va avea numai dreptul
de a scădea din chiria pe care o plătește costul serviciilor
datorate de proprietar.
Art. 73. — Administratorul/lichidatorul poate să denunțe
un contract prin care debitorul s-a obligat să efectueze
anumite servicii specializate sau cu caracter strict personal,
în afară de cazul în care creditorul acceptă efectuarea
prestației de către o persoană desemnată de
administrator/lichidator.
Art. 74. — (1) Dacă un asociat dintr-o societate
agricolă, societate în nume colectiv, societate în comandită
ori cu răspundere limitată sau acționarul unei societăți pe
acțiuni este debitor într-o procedură prevăzută de prezenta
lege și dacă implicarea debitorului într-o astfel de
procedură nu atrage dizolvarea acelei societăți,
administratorul/lichidatorul poate cere lichidarea drepturilor
debitorului în acea societate, potrivit ultimei situații
financiare aprobate, sau poate propune ca debitorul să fie
păstrat ca asociat, dacă ceilalți asociați sunt de acord.
(2) Prevederile alin. (1) se aplică, în mod corespunzător,
în cazul membrilor societăților cooperative și ai grupurilor
de interes economic.
SECȚIUNEA a 4-a
Primele măsuri

Art. 75. — (1) În urma deschiderii procedurii,
administratorul va trimite o notificare tuturor creditorilor
menționați în lista depusă de debitor în conformitate cu
art. 33 sau art. 39 ori, după caz, întocmită în condițiile
art. 40, debitorului și oficiului registrului comerțului sau,
după caz, registrului societăților agricole unde debitorul
este înmatriculat, pentru efectuarea mențiunii.
(2) Dacă creditorii cu sediul sau cu domiciliul în
străinătate au reprezentanți în țară, notificarea va fi trimisă
acestora din urmă.
(3) Notificarea prevăzută la alin. (1) se va publica
totodată, pe cheltuiala averii debitorului, într-un ziar de
largă circulație.
Art. 76. — (1) Notificarea va cuprinde:
a) termenul limită de depunere, de către creditori, a
opozițiilor la hotărârea de deschidere a procedurii,
pronunțată ca urmare a cererii formulate de debitor, în
condițiile art. 38 alin. (1), precum și termenul de
soluționare a opozițiilor, care nu va depăși 10 zile de la
data expirării termenului de depunere a acestora;
b) termenul limită pentru înregistrarea cererii de
admitere a creanțelor asupra averii debitorului, care va fi
de maximum 60 de zile de la deschiderea procedurii,
precum și cerințele pentru ca o creanță înregistrată să fie
considerată valabilă;
c) termenul de verificare a creanțelor, întocmire, afișare
și comunicare a tabelului preliminar al creanțelor, care nu

39

va depăși 30 de zile de la expirarea termenului prevăzut la
lit. b);
d) termenul de definitivare a tabelului creanțelor, care
nu va depăși 30 de zile de la expirarea termenului
prevăzut la lit. c);
e) locul, data și ora primei ședințe a adunării
creditorilor.
(2) Ședința de întrunire a adunării creditorilor va fi
convocată la un termen situat în primele 10 zile de la
expirarea termenului prevăzut la alin. (1) lit. d).
(3) În funcție de circumstanțele cauzei și pentru motive
temeinice, judecătorul-sindic va putea hotărî o majorare a
termenelor prevăzute la alin. (1) lit. b), c) și d) cu
maximum 30, 15, respectiv 15 zile.
Art. 77. — Dacă debitorul are bunuri supuse
transcripției, inscripției sau înregistrării în registrele de
publicitate, va fi trimisă instanțelor, autorităților sau
instituțiilor care țin aceste registre o copie de pe hotărârea
de deschidere a procedurii, spre a se face mențiune.
Art. 78. — (1) Cu excepția salariaților ale căror creanțe
vor fi înregistrate de administrator conform evidențelor
contabile, toți ceilalți creditori, ale căror creanțe sunt
anterioare datei de deschidere a procedurii, vor depune
cererea de admitere a creanțelor în termenul fixat în
hotărârea de deschidere a procedurii; declarațiile de
creanțe vor fi înregistrate într-un registru care se va păstra
la grefa tribunalului.
(2) Prevederile alin. (1) se aplică, în mod corespunzător,
titularilor de acțiuni la purtător.
(3) Cererea de admitere a creanțelor trebuie făcută
chiar dacă acestea nu sunt stabilite printr-un titlu.
(4) Creanțele nescadente sau sub condiție la data
deschiderii procedurii vor fi admise provizoriu la masa
credală și vor fi îndreptățite să participe la distribuiri de
sume în măsura îngăduită de prezenta lege.
(5) Sunt considerate sub condiție și acele creanțe care
pot fi valorificate împotriva debitorului numai după
executarea unui codebitor principal.
Art. 79. — (1) Cererea va cuprinde: numele/denumirea
creditorului, domiciliul/sediul, suma datorată, temeiul
creanței, precum și mențiuni cu privire la eventualele
drepturi de preferință sau garanții.
(2) La cerere vor fi anexate documentele justificative ale
creanței și ale actelor de constituire de garanții.
(3) Posesorii de titluri de valoare la ordin sau la
purtător pot solicita administratorului restituirea titlurilor
originale și păstrarea la dosar a unor copii certificate de
acesta. Administratorul va face mențiunea pe original
despre prezentarea acestora. Originalele vor fi prezentate
din nou la orice repartiție de sume între creditori, precum
și la exercitarea votului în adunarea creditorilor.
Art. 80. — (1) Toate creanțele vor fi supuse procedurii
de verificare prevăzute de prezenta lege, cu excepția
creanțelor constatate prin titluri executorii.
(2) Nu sunt supuse acestei proceduri creanțele bugetare
rezultând dintr-un titlu executoriu necontestat în termenele
prevăzute de legi speciale.
(3) Prin creanțe bugetare, în sensul prezentei legi, se
înțelege creanțele izvorâte din impozite, taxe, contribuții,
amenzi și alte venituri bugetare, precum și accesoriile
acestora, respectiv dobânzi, penalități și penalități de
întârziere.
(4) Toate creanțele prezentate pentru a fi admise și
înregistrate la grefa tribunalului vor fi prezumate valabile și
corecte dacă nu sunt contestate de către debitor,
administrator sau creditori.

40

MONITORUL OFICIAL AL ROMÂNIEI, PARTEA I, Nr. 1.066/17.XI.2004

Art. 81. — (1) Administratorul va proceda de îndată la
verificarea fiecărei cereri și a documentelor depuse și va
putea efectua o cercetare amănunțită pentru a stabili
legitimitatea, valoarea exactă și prioritatea fiecărei creanțe.
(2) În vederea îndeplinirii atribuției prevăzute la alin. (1),
administratorul va putea solicita explicații de la debitor, va
putea să poarte discuții cu fiecare creditor, solicitându-i,
dacă consideră necesar, informații și documente
suplimentare.
Art. 82. — Creanțele negarantate și părțile negarantate
ale creanțelor garantate, care nu sunt scadente la data
înregistrării cererii de admitere, vor fi înscrise în tabelul de
creanțe cu întreaga lor valoare, însă, în cursul falimentului,
orice distribuire de sumă pentru astfel de creanțe se va
face cu observarea dispozițiilor art. 124.
Art. 83. — (1) Creanțele constând în obligații, care nu
au fost calculate în valoare monetară sau a căror valoare
este supusă modificării, vor fi calculate de către
administrator și înscrise în tabelul de creanțe cu valoarea
nominală pe care ele o aveau la data deschiderii
procedurii. Judecătorul-sindic va decide asupra oricărei
contestații împotriva calculului făcut de administrator pentru
astfel de creanțe.
(2) Creanțele exprimate în valută vor fi înregistrate la
valoarea lor în lei, la cursul Băncii Naționale a României
existent la data deschiderii procedurii.
Art. 84. — O creanță a unui creditor cu mai mulți
debitori solidari va fi înscrisă în toate tabelele de creanțe
ale debitorilor cu valoarea nominală, până va fi complet
acoperită. Nici o reducere a sumei creanței prevăzute în
tabelul de creanțe nu va fi făcută în vreunul dintre tabelele
de creanțe ale debitorilor, până ce creditorul a fost deplin
satisfăcut, în numerar sau în bunuri. Dacă totalul sumelor
distribuite creditorului, în toate acțiunile cu debitorii, va
depăși totalul sumei care îi este datorată, acesta va trebui
să restituie sumele primite în plus, care vor fi reînscrise ca
fonduri în averea debitorilor, proporțional cu sumele pe
care fiecare dintre debitori le-a plătit peste ceea ce era
datorat.
Art. 85. — (1) Un creditor care, înainte de înregistrarea
unei cereri de admitere, a primit o plată parțială pentru
creanța sa de la un codebitor sau de la un fidejusor al
debitorului poate avea creanța înscrisă în tabelul de
creanțe numai pentru partea pe care nu a încasat-o încă.
(2) Un codebitor sau un fidejusor, care este îndreptățit
la restituire ori la despăgubire din partea debitorului pentru
suma plătită, va fi trecut în tabelul de creanțe cu suma pe
care a plătit-o creditorului. În acest caz, creditorul comun
are dreptul de a cere să i se plătească, până la achitarea
integrală a creanței sale, cota cuvenită codebitorului sau
fidejusorului, rămânând creditor al acestuia doar pentru
suma neachitată.
(3) Codebitorul sau fidejusorul debitorului, care pentru
asigurarea regresului său are asupra bunurilor acestuia un
drept de garanție, concură la masa credală, pentru a face
posibilă realizarea garanției sale, dar prețul obținut din
vânzarea bunurilor grevate va fi atribuit creditorului,
scăzându-se din suma ce este datorată.
Art. 86. — (1) Ca rezultat al verificărilor făcute,
administratorul va întocmi și va înregistra la tribunal un
tabel preliminar cuprinzând toate creanțele împotriva averii
debitorului, precizând că sunt: chirografare, garantate, cu
priorități, sub condiție sau nescadente și arătând pentru
fiecare numele/denumirea creditorului, suma pentru care s-a
cerut verificarea și suma cu care a fost trecut în tabel.
(2) La creanțele garantate cu un drept de preferință se
vor arăta titlul din care izvorăște preferința, rangul acesteia

și motivele pentru care creanțele sau drepturile de
preferință au fost trecute parțial în tablou sau au fost
înlăturate.
(3) Tabelul preliminar va fi, totodată, afișat de grefă la
ușa instanței, întocmindu-se în acest sens un proces-verbal
de afișare, și va fi comunicat debitorului.
(4) O dată cu afișarea tabelului, administratorul va
trimite imediat notificări creditorilor, ale căror creanțe sau
drepturi de preferință au fost trecute parțial în tabelul
preliminar sau înlăturate, precizând totodată și motivele.
Art. 87. — (1) Debitorul, creditorii și orice altă parte
interesată vor putea să formuleze contestații cu privire la
creanțele și drepturile de preferință trecute de administrator
în tabelul preliminar al creanțelor.
(2) Contestațiile trebuie depuse la tribunal cu cel puțin
10 zile înainte de data stabilită, prin sentința de deschidere
a procedurii, pentru definitivarea tabelului de creanțe.
(3) La termenul stabilit prin sentința de deschidere a
procedurii pentru definitivarea tabelului de creanțe,
judecătorul-sindic va soluționa deodată, printr-o singură
sentință, toate contestațiile, chiar dacă pentru soluționarea
unora ar fi nevoie de administrare de probe; în acest din
urmă caz, judecătorul-sindic poate să admită, în tot sau în
parte, creanțele, în mod provizoriu, la masa credală, atât
în ceea ce privește deliberările, cât și repartițiile.
(4) Dacă se admite creanța fără dreptul de preferință
pretins, aceasta va participa la repartițiile sumelor obținute
din valorificarea bunurilor negrevate de garanții.
(5) Din sumele care s-ar obține din valorificarea
bunurilor supuse dreptului de preferință contestat se va
consemna partea ce s-ar cuveni acelei creanțe.
Art. 88. — (1) După ce toate contestațiile la creanțe au
fost soluționate, administratorul va înregistra, de îndată, la
tribunal și va avea grijă să fie afișat la sediul acestuia
tabelul definitiv al tuturor creanțelor împotriva averii
debitorului, arătând suma, prioritatea și situația — garantată
sau negarantată — a fiecărei creanțe.
(2) După înregistrarea tabelului definitiv, numai titularii
creanțelor înregistrate în tabelul definitiv pot să participe la
votul asupra planului de reorganizare, la adunările
creditorilor și la orice repartiții de sume în caz de faliment.
Art. 89. — (1) După expirarea termenului de depunere
a contestațiilor, prevăzut la art. 87 alin. (2), și până la
închiderea procedurii, orice parte interesată poate face
contestație împotriva trecerii unei creanțe sau a unui drept
de preferință în tabloul definitiv al creanțelor, în cazul
descoperirii existenței unui fals, dol sau erori esențiale care
au determinat admiterea creanței sau a dreptului de
preferință, precum și în cazul descoperirii unor titluri
hotărâtoare și până atunci necunoscute.
(2) Judecarea contestației se va face de judecătorulsindic, după citarea contestatorului și a celorlalte părți
interesate.
(3) Până la judecarea irevocabilă a contestației,
judecătorul-sindic va putea declara creanța sau dreptul de
preferință contestat ca admis numai provizoriu.
Art. 90. — (1) Cu excepția cazului în care notificarea
deschiderii procedurii s-a făcut cu încălcarea dispozițiilor
art. 7, titularul de creanțe anterioare deschiderii procedurii,
care nu depune cererea de admitere a creanțelor până la
expirarea termenului prevăzut la art. 76 alin. (1) lit. b), este
decăzut, cât privește creanțele respective, din următoarele
drepturi:
1. dreptul de a participa și de a vota în cadrul adunării
creditorilor;
2. dreptul de a participa la distribuirile de sume în
cadrul reorganizării și falimentului;

MONITORUL OFICIAL AL ROMÂNIEI, PARTEA I, Nr. 1.066/17.XI.2004
3. dreptul de a-și realiza creanțele împotriva debitorului
sau a membrilor ori asociaților cu răspundere nelimitată ai
persoanei juridice debitoare, ulterior închiderii procedurii,
sub rezerva ca debitorul să nu fi fost condamnat pentru
bancrută simplă sau frauduloasă ori să nu i se fi stabilit
răspunderea pentru efectuarea de plăți ori transferuri
frauduloase.
(2) Decăderea va putea fi invocată oricând, de orice
parte interesată, pe cale de acțiune sau excepție.
SECȚIUNEA a 5-a
Planul

Art. 91. — (1) Următoarele categorii de persoane vor
putea propune un plan de reorganizare în condițiile de mai
jos:
a) debitorul, o dată cu formularea cererii sale
introductive sau ulterior, până la afișarea tabelului definitiv
al creanțelor, dacă acesta și-a prezentat intenția de
reorganizare în condițiile prevăzute la art. 33, respectiv
art. 39;
b) administratorul, de la data desemnării sale și până la
împlinirea unui termen de 30 de zile de la data afișării
tabelului definitiv al creanțelor;
c) comitetul creditorilor, reprezentantul membrilor sau,
după caz, al asociaților/acționarilor, în termen de 30 de zile
de la data afișării tabelului definitiv al creanțelor.
(2) La cererea oricărei părți interesate, judecătorul-sindic
poate scurta, pentru motive temeinice, perioadele prevăzute
la alin. (1).
(3) Planul va prevedea fie reorganizarea și continuarea
activității debitorului, fie lichidarea unor bunuri din averea
acestuia.
(4) Nu vor putea propune un plan de reorganizare
debitorul care, într-un interval de 5 ani anterior formulării
cererilor introductive, a mai fost subiect al procedurii
instituite în baza prezentei legi și nici debitorul care a fost
condamnat definitiv pentru: bancrută frauduloasă, gestiune
frauduloasă, abuz de încredere, înșelăciune, delapidare,
mărturie mincinoasă, infracțiuni de fals ori infracțiuni
prevăzute în Legea concurenței nr. 21/1996, cu modificările
și completările ulterioare.
(5) Nerespectarea termenelor prevăzute la alin. (1)
conduce la decăderea părților respective din dreptul de a
depune un plan de reorganizare și, ca urmare, la trecerea,
din dispoziția judecătorului-sindic, la faliment.
Art. 92. — (1) Planul de reorganizare va indica
perspectivele de redresare în raport cu posibilitățile și
specificul activității debitorului, cu mijloacele financiare
disponibile și cu cererea pieței față de oferta debitorului și
va cuprinde măsuri concordante cu interesele creditorilor și
ale membrilor sau asociaților/acționarilor, precum și cu
ordinea publică, inclusiv în ceea ce privește modalitatea de
selecție, desemnare și înlocuire a administratorilor și
directorilor.
(2) Planul de reorganizare va indica modalitatea și
termenele la care se face lichidarea totală sau parțială a
pasivului pentru fiecare creditor înscris în tabloul final de
creanțe.
(3) Executarea planului de reorganizare nu va putea
depăși 2 ani, socotiți de la data confirmării.
(4) Planul de reorganizare va menționa:
a) categoriile de creanțe care nu sunt defavorizate;
b) tratamentul categoriilor de creanțe defavorizate;
c) dacă și în ce măsură debitorul, membrii grupului de
interes economic, asociații din societățile în nume colectiv

41

și asociații comanditați din societățile în comandită vor fi
descărcați de răspundere;
d) ce despăgubiri urmează a fi oferite titularilor tuturor
categoriilor de creanțe, în comparație cu valoarea
estimativă ce ar putea fi primită prin distribuire în caz de
faliment; valoarea estimativă se va calcula la data
propunerii planului.
(5) Planul va specifica măsurile adecvate pentru
punerea sa în aplicare, cum ar fi:
A. păstrarea, în întregime sau în parte, de către debitor,
a conducerii activității sale, inclusiv dreptul de dispoziție
asupra bunurilor din averea sa, cu supravegherea activității
sale de către un administrator desemnat în condițiile legii;
B. obținerea de resurse financiare pentru susținerea
realizării planului și sursele de proveniență ale acestora;
C. transmiterea tuturor sau a unora dintre bunurile averii
debitorului către una sau mai multe persoane fizice sau
juridice, constituite anterior sau ulterior confirmării planului;
D. fuziunea debitorului sau absorbirea sa cu sau de
către o altă persoană juridică;
E. lichidarea tuturor sau a unora dintre bunurile averii
debitorului, separat sau în bloc, libere de orice sarcini, sau
distribuirea acestora către creditorii debitorului, în contul
creanțelor pe care aceștia le au față de averea debitorului;
F. modificarea sau stingerea garanțiilor reale, cu
acordarea obligatorie, în beneficiul creditorului garantat, a
unei garanții sau protecții echivalente, în condițiile
prevăzute de art. 43 alin. (2) lit. c);
G. prelungirea datei scadenței, precum și modificarea
ratei dobânzii, penalității sau a oricărei alte clauze din
cuprinsul contractului sau a celorlalte izvoare ale obligațiilor
sale;
H. modificarea actului constitutiv al debitorului, vizând
inclusiv majorarea capitalului social;
I. emiterea de titluri de valoare de către debitor sau
oricare dintre persoanele menționate la lit. C. și D., în
condițiile prevăzute de Legea nr. 31/1990 privind societățile
comerciale, republicată, și de Ordonanța de urgență a
Guvernului nr. 28/2002 privind valorile mobiliare, serviciile
de investiții financiare și piețele reglementate*), prin
următoarele metode:
a) în schimbul următoarelor categorii de bunuri:
numerar, drepturi reale principale, drepturi de proprietate
intelectuală, titluri de valoare;
b) prin conversie a creanțelor; sau
c) prin orice altă metodă adecvată;
J. inserarea în actul constitutiv al debitorului —
persoană juridică — sau al persoanelor menționate la
lit. C. și D. a unor prevederi;
a) de prohibire a emiterii de acțiuni fără drept de vot;
b) de determinare, în cazul diferitelor categorii de acțiuni
ordinare, a unei distribuții corespunzătoare a votului între
aceste categorii; și
c) în cazul categoriilor de acțiuni preferențiale cu
dividend prioritar față de alte categorii de acțiuni, de
reglementare satisfăcătoare a numirii administratorilor
reprezentând categoriile de acțiuni respective în ipoteza
neonorării obligației de plată a dividendelor.
(6) Amânările, eșalonările, scutirile sau reducerile la
plata obligațiilor bugetare se înscriu în plan în condițiile
prevăzute de legea specială în materie.

*) Ordonanța de urgență a Guvernului nr. 28/2002 privind valorile mobiliare, serviciile de investiții financiare și piețele reglementate a fost
abrogată și înlocuită prin Legea nr. 297/2004 privind piața de capital, publicată în Monitorul Oficial al României, Partea I, nr. 571 din 29 iunie 2004.

42

MONITORUL OFICIAL AL ROMÂNIEI, PARTEA I, Nr. 1.066/17.XI.2004

(7) Pentru neachitarea obligațiilor bugetare datorate atât
înainte, cât și după deschiderea procedurii de reorganizare
judiciară, debitorul datorează majorări de întârziere și
penalități de întârziere conform legii speciale în materie,
până la data achitării acestora sau, după caz, până la data
intrării în faliment.
Art. 93. — (1) În vederea administrării eficiente a
procedurii, planul poate desemna o categorie separată de
creanțe, compusă numai din creanțe chirografare având o
valoare redusă, valoare pe care judecătorul-sindic o
consideră adecvată.
(2) Planul va stabili același tratament pentru fiecare
creanță din cadrul unei categorii distincte, cu excepția
cazului în care deținătorul unei creanțe din categoria
respectivă consimte un tratament mai puțin favorabil
pentru creanța sa.
Art. 94. — (1) Respectând prevederile art. 92, planul de
reorganizare va putea să:
a) defavorizeze orice categorie de creanțe chirografare
sau garantate;
b) mențină sau să denunțe, în condițiile art. 67—74,
orice contract la care debitorul este parte;
c) prevadă realizarea unei tranzacții cu privire la
creanțele debitorului față de terți;
d) prevadă vânzarea totală sau parțială a bunurilor din
averea debitorului și distribuirea sumelor de bani obținute
către creditori;
e) modifice drepturile titularilor de creanțe garantate sau
chirografare ori să lase nemodificate drepturile aferente
oricărei categorii de creanțe.
(2) În cazul în care debitorul este persoană fizică,
planul propus nu poate prevedea utilizarea, sub orice
formă, sau înstrăinarea bunurilor acestuia, exceptate, total
sau parțial, de la executare silită, decât în condițiile
dispozițiilor legale.
Art. 95. — (1) Se prezumă că o categorie de creanțe
este defavorizată de plan dacă, pentru oricare dintre
creanțele categoriei respective, planul prevede o modificare
fie a creanței, fie a condițiilor de realizare a acesteia.
(2) Nu se consideră modificare a creanței sau a
condițiilor de realizare a acesteia situația în care planul
propus prevede revenirea la condițiile de realizare a
creanței anterioare survenirii evenimentelor care au condus
la modificarea condițiilor respective, cum ar fi neplata uneia
sau mai multor rate scadente ale unui împrumut, la
termenele și în condițiile stipulate în contract, care conduce
la accelerarea plății întregului rest al împrumutului.
Art. 96. — Dacă proiectul planului de reorganizare, în
vederea redresării prin continuarea activității, prevede
restrângeri de personal din rațiuni economice, se vor indica
măsurile deja luate și se vor expune acțiunile și
perspectivele de natură să ducă la reorientarea
profesională a personalului.
Art. 97. — (1) Câte o copie de pe planul propus va fi
depusă la grefa tribunalului și la registrul comerțului sau,
după caz, la registrul societăților agricole și va fi
comunicată debitorului, administratorului, comitetului
creditorilor și reprezentantului membrilor sau, după caz, al
asociaților/ acționarilor.
(2) Judecătorul-sindic va convoca o ședință, în termen
de 20 de zile de la înregistrarea planului la tribunal, la
care vor fi citați cei care au propus planul și persoanele
menționate la alin. (1) și în care planul va fi admis sau
respins de judecătorul-sindic, după audierea persoanelor
citate.
(3) Judecătorul-sindic va putea admite un plan propus
de părțile legal îndreptățite, care conține toate informațiile
și care denotă șanse obiective de realizare. Judecătorul-

sindic poate să ceară părerea unui expert practician în
reorganizare și lichidare autorizat, confirmând posibilitatea
de realizare a planului, înainte de admiterea lui. Plata
expertului va fi suportată din averea debitorului.
(4) Dacă mai multe planuri au fost propuse și admise la
intervale relativ scurte de timp, judecătorul-sindic va căuta
să le supună împreună la vot în adunarea creditorilor.
Art. 98. — (1) După admiterea planului, judecătorulsindic va dispune convocarea adunării creditorilor într-un
termen cuprins între 30 și 45 de zile, dar nu mai devreme
de afișarea tabelului definitiv al creanțelor. Debitorul și
administratorul vor fi convocați.
(2) Judecătorul-sindic va dispune, în termen de 48 de
ore de la admitere, publicarea unui anunț referitor la
propunerea planului în Monitorul Oficial al României, Partea
a IV-a, și în două ziare cu largă răspândire, cu indicarea
celui care l-a propus, a datei când se va vota cu privire la
plan și a faptului că este admisibilă votarea prin scrisoare,
cu legalizarea semnăturii creditorului de către notarul
public, comunicată prin orice mijloace și înregistrată la
tribunal cu cel puțin 5 zile înainte de data fixată pentru
exprimarea votului, precum și a datei de confirmare a
planului, care va avea loc în maximum 15 zile de la data
exprimării votului asupra planului.
(3) Acționarii și creditorii cu titluri de valoare la purtător
vor trebui să depună originalele la administrator cu cel
puțin 5 zile înainte de data fixată pentru exprimarea
votului, sub sancțiunea decăderii din dreptul de a vota.
(4) Din momentul publicării, toate părțile interesate vor fi
socotite că au cunoștință despre plan și data de exprimare
a votului. În toate cazurile, debitorul va asigura posibilitatea
consultării planului la sediul său, pe cheltuiala solicitantului.
Art. 99. — (1) La începutul ședinței de vot, judecătorulsindic va informa creditorii prezenți despre voturile valabile
primite în scris.
(2) Creditorii cu creanțe subordonate, membrii, asociații
și acționarii pot participa la ședință, dar pot vota cu privire
la plan doar în cazul în care acesta le acordă mai puțin
decât ar primi în cazul falimentului.
(3) Nu vor fi incluse în cvorum și nu vor participa la
votarea asupra planului de reorganizare, propus de
debitorul persoană fizică, creanțele al căror titular este soț,
rudă sau afin, până la gradul al patrulea inclusiv, cu
debitorul.
(4) Fiecare creanță beneficiază de un drept de vot, pe
care titularul acesteia îl exercită în categoria de creanțe din
care face parte creanța respectivă.
(5) Sub rezerva prevederilor art. 93 alin. (1),
următoarele creanțe constituie categorii distincte de creanțe,
care votează separat:
a) fiecare creanță garantată care depășește 10% din
valoarea tuturor creanțelor împotriva averii debitorului;
b) toate celelalte creanțe garantate;
c) creanțele menționate la art. 122 pct. 3;
d) creanțele menționate la art. 122 pct. 4;
e) creanțele menționate la art. 122 pct. 5;
f) creanțele creditorilor chirografari.
(6) Creanțele următoarelor categorii de persoane vor
constitui categorii distincte de creanțe și vor participa la
vot, în cazul în care titularii acestora sunt îndreptățiți să
voteze conform alin. (2):
a) titularii fiecărei categorii de creanțe subordonate, în
conformitate cu prevederile art. 122 pct. 9;
b) membrii, asociații și acționarii, pentru drepturile
reziduale derivând din calitatea lor.
(7) Un plan va fi socotit acceptat de către o categorie
de creanțe dacă în categoria respectivă planul este
acceptat în următoarele condiții cumulative:

MONITORUL OFICIAL AL ROMÂNIEI, PARTEA I, Nr. 1.066/17.XI.2004
a) de către o majoritate de două treimi din valoarea
creanțelor din acea categorie;
b) de către cel puțin jumătate din numărul titularilor de
creanțe din categoria respectivă.
(8) În cazul categoriilor de creanțe care nu sunt
defavorizate de plan, se consideră că acestea au acceptat
planul și nu e necesară votarea planului de către creanțele
categoriei respective.
(9) În cazul în care planul prevede că, pentru creanțele
dintr-o anumită categorie, nu se va primi nimic, se
consideră că acestea au respins planul și nu e necesară
votarea planului de către creanțele categoriei respective.
Art. 100. — (1) La data stabilită, un plan va fi confirmat
de către judecătorul-sindic, dacă sunt întrunite cumulativ
următoarele condiții:
A. cel puțin 3 dintre categoriile de creanțe menționate
la art. 99 alin. (5) acceptă sau sunt socotite că acceptă
planul, cu condiția ca minimum una dintre categoriile
defavorizate să accepte planul;
B. fiecare categorie defavorizată de creanțe care a
respins planul va fi supusă unui tratament corect și
echitabil prin plan;
C. fiecare creanță care a respins planul va fi supusă
unui tratament corect și echitabil prin plan.
(2) Tratament corect și echitabil există atunci când sunt
îndeplinite cumulativ următoarele condiții:
a) nici una dintre categoriile care resping planul și nici
o creanță care respinge planul nu primesc mai puțin decât
ar fi primit în cazul falimentului;
b) nici o categorie sau nici o creanță aparținând unei
categorii nu primește mai mult decât valoarea totală a
creanței sale;
c) în cazul în care o categorie defavorizată respinge
planul, nici un membru, asociat, acționar sau categorie de
creanțe cu rang inferior categoriei defavorizate
neacceptante, astfel cum rezultă din ordinea de prioritate
prevăzută la art. 122, nu primește nimic. Se consideră că
membrii, asociații sau acționarii nu primesc nimic și în
cazul în care planul prevede că aceștia vor primi o valoare
cel mult egală cu o nouă contribuție financiară pe care au
efectuat-o în favoarea debitorului, până la data confirmării
planului, cu titlu irevocabil și nesupusă vreunei alte condiții
decât cea a confirmării planului.
(3) Doar un singur plan de reorganizare va fi confirmat.
(4) Dacă în condițiile alin. (1) pot fi confirmate mai
multe planuri, judecătorul-sindic va confirma planul
debitorului. Dacă planul debitorului nu întrunește condițiile
prevăzute la alin. (1), judecătorul-sindic va confirma planul
care este acceptat de cele mai multe categorii
defavorizate.
(5) Confirmarea unui plan de reorganizare împiedică
propunerea, admiterea, votarea sau confirmarea oricărui alt
plan.
Art. 101. — (1) Când hotărârea care confirmă un plan
intră în vigoare, activitatea debitorului este reorganizată în
mod corespunzător; creanțele și drepturile creditorilor și ale
celorlalte părți interesate sunt modificate astfel cum este
prevăzut în plan. În cazul unei executări silite, planul
confirmat va fi socotit ca o hotărâre definitivă împotriva
debitorului.
(2) Creditorii conservă acțiunile lor, pentru întreaga
valoare a creanțelor, împotriva codebitorilor și fidejusorilor
debitorului, chiar dacă au votat pentru acceptarea planului.
(3) Dacă nici un plan nu este confirmat și termenul
pentru propunerea unui plan, în condițiile art. 91, a expirat,
judecătorul-sindic va dispune începerea de îndată a
procedurii falimentului, în condițiile art. 106 și următoarele.

43

(4) Remunerațiile persoanelor angajate în temeiul
art. 10, al art. 23 alin. (1), al art. 27, al art. 28 și al
art. 97 alin. (3) și alte cheltuieli administrative vor fi
achitate la momentul prevăzut, după caz, de lege, cu
excepția cazurilor în care părțile interesate ar accepta, în
scris, alte termene de plată. Planul trebuie să precizeze
cum va fi asigurată această plată.
(5) Plata va putea fi făcută trimestrial, pe bază de acte
legale.
SECȚIUNEA a 6-a
Reorganizarea

Art. 102. — (1) În urma confirmării unui plan de
reorganizare, debitorul își va conduce activitatea sub
supravegherea administratorului și în conformitate cu planul
confirmat, până când judecătorul-sindic va dispune, motivat,
ca reorganizarea să înceteze și să se treacă la faliment, în
condițiile art. 106 și următoarele.
(2) În cazul reorganizării unei persoane juridice, aceasta
va fi condusă de persoanele legal împuternicite să o
reprezinte, sub supravegherea administratorului. Acționarii,
asociații și membrii cu răspundere limitată nu au dreptul de
a interveni în conducerea activității ori în administrarea
averii debitoarei, cu excepția și în limita cazurilor expres și
limitativ prevăzute în lege și în planul de reorganizare.
(3) Debitorul va fi obligat să îndeplinească, fără
întârziere, schimbările de structură prevăzute în plan.
Art. 103. — (1) Orice furnizor de servicii — electricitate,
gaze naturale, apă, servicii telefonice sau altele asemenea —
nu are dreptul, în perioada de reorganizare, să schimbe,
să refuze ori să întrerupă temporar un astfel de serviciu
către debitor sau către averea debitorului.
(2) Prin derogare de la alin. (1), judecătorul-sindic
poate, la cererea furnizorului, să dispună ca debitorul să
depună o cauțiune la o bancă, ca o condiție pentru
îndatorirea furnizorului de a-i presta serviciile sale, în timpul
desfășurării procedurii prevăzute în prezenta lege. O astfel
de cauțiune nu va putea depăși 30% din costul serviciilor
prestate debitorului și neachitate.
Art. 104. — (1) Dacă debitorul nu se conformează
planului sau desfășurarea activității aduce pierderi averii
sale, administratorul, comitetul creditorilor sau oricare dintre
creditori, precum și reprezentantul membrilor ori, după caz,
al asociaților/acționarilor poate solicita oricând judecătoruluisindic să aprobe intrarea în faliment, în condițiile art. 106
și următoarele.
(2) Înregistrarea cererii menționate la alin. (1) nu
suspendă continuarea activității debitorului până când
judecătorul-sindic nu hotărăște asupra ei, printr-o încheiere.
(3) Dacă judecătorul-sindic aprobă o astfel de cerere,
modificările aduse creanțelor prin planul de reorganizare
rămân definitive.
Art. 105. — (1) Debitorul sau, după caz, administratorul
va trebui să prezinte, trimestrial, rapoarte judecătoruluisindic asupra situației financiare a averii debitorului.
Rapoartele vor fi înregistrate la grefa tribunalului și
debitorul sau, după caz, administratorul va notifica aceasta
tuturor creditorilor, în vederea consultării rapoartelor.
(2) De asemenea, administratorul va prezenta și situația
cheltuielilor efectuate pentru bunul mers al activității, în
vederea recuperării acestora, potrivit art. 101 alin. (4).
Asupra acestei cereri judecătorul-sindic se va pronunța prin
încheiere.
(3) Creditorii vor fi convocați la sfârșitul fiecărui trimestru
pentru a asculta raportul și darea de seamă contabilă.

44

MONITORUL OFICIAL AL ROMÂNIEI, PARTEA I, Nr. 1.066/17.XI.2004
SECȚIUNEA a 7-a
Falimentul

Art. 106. — (1) Judecătorul-sindic va decide, prin
încheiere, intrarea în faliment în următoarele cazuri:
A.a) debitorul și-a declarat intenția de a intra în faliment
ori nu și-a declarat intenția de reorganizare; și
b) nici unul dintre celelalte subiecte îndreptățite nu a
propus un plan de reorganizare, în condițiile prevăzute la
art. 91, sau nici unul dintre planurile propuse nu a fost
acceptat și confirmat;
B.a) debitorul și-a declarat intenția de reorganizare, dar
nu a propus un plan de reorganizare ori planul propus de
acesta nu a fost acceptat și confirmat; și
b) nici unul dintre celelalte subiecte îndreptățite nu a
propus un plan de reorganizare, în condițiile prevăzute la
art. 91, sau nici unul dintre planurile propuse nu a fost
acceptat și confirmat;
C. obligațiile de plată și celelalte sarcini asumate nu
sunt îndeplinite, în condițiile stipulate prin planul confirmat,
sau desfășurarea activității debitorului în decursul
reorganizării aduce pierderi averii sale;
D. a fost aprobat raportul administratorului prin care se
propune intrarea în faliment a debitorului, potrivit art. 57.
(2) Prin încheierea prin care se decide intrarea în
faliment, judecătorul-sindic va pronunța dizolvarea societății
debitoare și va dispune:
a) ridicarea dreptului de administrare al debitorului;
b) desemnarea unui lichidator, precum și stabilirea
atribuțiilor și a remunerației acestuia, în conformitate cu
criteriile aprobate prin hotărâre a Guvernului;
c) termenul maxim de predare a gestiunii averii de la
debitor/administrator către lichidator, împreună cu lista
actelor și operațiunilor efectuate după deschiderea
procedurii, menționată la art. 49 alin. (2);
d) întocmirea și predarea către lichidator, în termen de
maximum 10 zile de la intrarea în faliment, a unei liste
cuprinzând numele și adresele creditorilor și toate creanțele
acestora la data intrării în faliment, cu indicarea celor
născute după deschiderea procedurii;
e) notificarea intrării în faliment.
(3) Încheierea va indica și termenele prevăzute la
art. 107 alin. (2).
(4) Prevederile art. 45 se aplică în mod corespunzător
în ceea ce privește creanțele existente la data intrării în
faliment.
(5) După intrarea în faliment, dispozițiile art. 75—90 vor
fi aplicate, dacă este necesar, în mod corespunzător, în
ceea ce privește creanțele născute între data deschiderii
procedurii și data intrării în faliment, precum și procedura
de admitere a acestora.
Art. 107. — (1) Lichidatorul va trimite o notificare tuturor
creditorilor menționați în lista depusă de debitor/
administrator, menționată la art. 106 alin. (2) lit. d),
debitorului și oficiului registrului comerțului sau, după caz,
registrului societăților agricole unde debitorul este
înmatriculat, pentru efectuarea mențiunii. Dispozițiile
alin. (2) și (3) ale art. 75 se aplică în mod corespunzător.
(2) Notificarea va cuprinde:
a) termenul-limită pentru înregistrarea cererii de admitere
a creanțelor menționate la alin. (3), în vederea întocmirii
tabelului suplimentar, care va fi de maximum 45 de zile de
la data intrării în faliment, precum și cerințele pentru ca o
creanță înregistrată să fie considerată valabilă;
b) termenul de verificare a creanțelor menționate la
alin. (3), întocmire, afișare și comunicare a tabelului
preliminar al acestora, care nu va depăși 30 de zile de la
expirarea termenului prevăzut la lit. a);

c) termenul de depunere la tribunal a contestațiilor, care
va fi de cel puțin 10 zile înainte de data stabilită, prin
încheierea de intrare în faliment, pentru definitivarea
tabelului suplimentar;
d) termenul de definitivare a tabelului suplimentar al
creanțelor menționate la alin. (3) și de întocmire a tabelului
definitiv consolidat, care nu va depăși 30 de zile de la
expirarea termenului prevăzut la lit. b).
(3) Vor fi supuse verificării toate creanțele asupra averii
debitorului, născute după data deschiderii procedurii.
(4) Creanțele admise în tabelul definitiv de creanțe, în
condițiile art. 88, nu vor mai fi supuse verificării; titularii
acestor creanțe vor putea să formuleze contestații cu privire
la creanțele și drepturile de preferință trecute de
administrator în tabelul preliminar prevăzut la alin. (2) lit. b).
(5) Tabelul definitiv consolidat va cuprinde totalitatea
creanțelor admise împotriva averii debitorului, existente la
data intrării în faliment, cu respectarea dispozițiilor art. 108.
(6) Titularilor de creanțe născute după deschiderea
procedurii, care nu depun cererea de admitere a creanțelor
în termenul prevăzut la alin. (2) lit. a), li se aplică, în mod
corespunzător, prevederile art. 90.
Art. 108. — În cazul intrării în faliment după
confirmarea unui plan de reorganizare, titularii creanțelor
participă la distribuiri cu valoarea acestora, astfel cum au
fost prezentate în planul confirmat, mai puțin cota încasată
în cursul reorganizării.
Art. 109. — Garanțiile reale și personale constituite
pentru îndeplinirea obligațiilor asumate prin planul de
reorganizare rămân valabile în favoarea creditorilor pentru
plata sumelor datorate acestora potrivit planului de
reorganizare.
Art. 110. — (1) Creditorii nu sunt obligați să restituie
sumele încasate în cursul reorganizării.
(2) Actele cu titlu gratuit, efectuate între data confirmării
planului de reorganizare și intrarea în faliment, vor fi
anulate.
(3) Celelalte acte efectuate în intervalul menționat la
alin. (2), exceptându-le pe cele făcute cu respectarea
dispozițiilor art. 52 alin. (1) și (2) și pe cele permise
expres de planul de reorganizare, sunt prezumate ca fiind
în frauda creditorilor și vor fi anulate, cu excepția cazului
în care cocontractantul dovedește buna sa credință la
momentul încheierii actului.
§1. Măsuri premergătoare lichidării
Art. 111. — (1) Vor fi puse sub sigilii: magazinele,
magaziile, depozitele, birourile, corespondența comercială,
arhiva, dispozitivele de stocare și prelucrare a informației,
contractele, mărfurile și orice alte bunuri mobile aparținând
averii debitorului.
(2) Nu vor fi puse sub sigilii:
a) obiectele care vor trebui valorificate de urgență, spre
a se evita deteriorarea lor materială sau pierderea din
valoare;
b) registrele de contabilitate;
c) cambiile și alte titluri de valoare scadente sau care
urmează a fi scadente în scurt timp, precum și acțiunile ori
alte titluri de participație ale debitorului, care vor fi luate de
lichidator pentru a fi încasate sau pentru a efectua
activitățile de conservare cerute;
d) numerarul pe care lichidatorul îl va depune la bancă
în contul averii debitorului.
(3) Când debitorul are bunuri și în alte județe,
judecătorul-sindic va trimite notificări tribunalelor din acele
județe, în vederea sigilării de urgență a bunurilor.
(4) Documentele întocmite de alte tribunale, certificând
că sigiliile au fost aplicate, vor fi trimise judecătorului-sindic.
(5) În timpul acțiunii de sigilare, lichidatorul va lua
măsurile necesare pentru conservarea bunurilor.

MONITORUL OFICIAL AL ROMÂNIEI, PARTEA I, Nr. 1.066/17.XI.2004
Art. 112. — (1) Dacă averea debitorului poate fi
inventariată complet într-o singură zi, lichidatorul va putea
proceda imediat la inventariere, fără a aplica sigiliile. În
toate celelalte cazuri el va proceda la inventariere în cel
mai scurt timp posibil. Debitorul va trebui să fie de față și
să asiste la inventar, dacă judecătorul-sindic dispune astfel.
Dacă debitorul nu se va prezenta, el nu va putea contesta
datele din inventar.
(2) Lichidatorul, pe măsura desfășurării inventarierii, ia
în posesie bunurile, devenind depozitarul lor judiciar.
Art. 113. — (1) Inventarul va trebui să descrie toate
bunurile debitorului, chiar și pe cele nepuse sub sigiliu, și
să indice valoarea lor aproximativă la data inventarului. La
cererea comitetului creditorilor sau a lichidatorului,
judecătorul-sindic poate numi un expert, pe cheltuiala averii
debitorului, pentru evaluarea bunurilor.
(2) Actul de inventar va fi semnat de lichidator, de
debitor și de expert, dacă este cazul.
§ 2. Efectuarea lichidării
Art. 114. — (1) Lichidarea bunurilor din averea
debitorului va fi efectuată de lichidator sub controlul
judecătorului-sindic.
(2) Cu excepția cazurilor prevăzute expres de lege,
lichidarea va începe de îndată după finalizarea de către
lichidator a inventarierii bunurilor din averea debitorului.
Bunurile vor putea fi vândute în bloc — ca un ansamblu în
stare de funcționare — sau individual. Dacă bunurile nu se
pot vinde prin negociere directă, acestea vor fi vândute la
licitație, în condițiile prevăzute de Codul de procedură
civilă, cu modificările și completările ulterioare.
(3) Lichidatorul va angaja în numele debitorului un
evaluator, persoană fizică sau juridică, ce va evalua
bunurile din averea debitorului, în conformitate cu
standardele internaționale de evaluare.
(4) În funcție de circumstanțele cauzei și pe cât posibil,
bunurile din averea debitorului vor fi evaluate atât
individual, cât și în bloc; prin bloc, ca ansamblu funcțional,
se înțelege o parte sau toate bunurile debitorului, necesare
pentru desfășurarea unei afaceri, pentru care un
cumpărător oferă un preț nedefalcat pe bunurile
componente.
Art. 115. — (1) În caz de necesitate sau utilitate
învederată a vânzării în bloc, lichidatorul va prezenta
judecătorului-sindic un raport în care vor fi indicate,
descrise și evaluate bunurile ce urmează a fi vândute
împreună, precizându-se și sarcinile de care, eventual, sunt
grevate, însoțit de propuneri vizând modalitățile de vânzare.
O copie de pe raport va fi depusă la grefa tribunalului,
unde va putea fi studiată de orice parte interesată.
(2) Raportul prevăzut la alin. (1) va cuprinde propuneri
privind modalitatea de vânzare în bloc, după cum urmează:
a) vânzare prin negociere directă către un cumpărător
deja identificat, cu precizarea condițiilor minime ale
contractului, cum ar fi prețul și modalitatea de plată;
b) vânzare prin negociere directă, fără cumpărător
identificat, cu precizarea prețului minim propus. În acest
caz, lichidatorul poate negocia prețul concret al vânzării
bunurilor, iar dacă prețul minim nu se poate obține,
adunarea creditorilor se va întruni din nou pentru a decide
dacă prețul minim inițial scade sau urmează să se treacă
la vânzarea individuală a bunurilor;
c) vânzare prin licitație, în condițiile prevăzute de Codul
de procedură civilă, cu modificările și completările
ulterioare.
(3) Judecătorul-sindic va convoca adunarea creditorilor
în termen de maximum 20 de zile de la data primirii
sesizării lichidatorului, înștiințându-i pe creditori despre
posibilitatea studierii raportului.
(4) În cazul în care vânzarea în bloc nu este necesară,
iar cumpărătorul nu este identificat în mod ferm prin raport,
*) A se vedea nota de la art. 92.

45

adunarea creditorilor poate fixa un preț minim la care
bunurile se pot vinde în bloc. Dacă acest preț nu este
obținut, iar adunarea creditorilor nu decide altfel, bunurile
vor fi vândute individual.
(5) Dacă adunarea creditorilor aprobă raportul,
judecătorul-sindic va da, printr-o încheiere, dispoziție
lichidatorului să efectueze actele și operațiunile de
lichidare, în condițiile propuse în raport.
(6) Prevederile alin. (1)—(5) se aplică, în mod
corespunzător, și pentru autorizarea vânzării în bloc a
creanțelor deținute de debitor împotriva unor terțe
persoane.
Art. 116. — (1) Imobilele vor putea fi vândute direct, în
urma propunerii lichidatorului, aprobată de judecătorulsindic.
(2) Propunerea lichidatorului va trebui să identifice
imobilul prin situația de pe teren și prin datele din
registrele de publicitate imobiliară și să arate sarcinile de
care este grevat.
(3) Judecătorul-sindic va convoca o ședință, în termen
de maximum 20 de zile de la data primirii cererii,
notificând propunerea debitorului și creditorilor cu garanții
reale asupra bunului și înștiințându-i despre posibilitatea de
a depune contestații motivate cu cel puțin 5 zile înainte de
data convocării.
(4) În cadrul ședinței prevăzute la alin. (3), judecătorulsindic va soluționa toate contestațiile și va decide, prin
încheiere, asupra propunerii formulate de lichidator;
încheierea va fi notificată celor menționați la alin. (3), dacă
nu au dat urmare citării, afișată la imobilul care urmează a
fi vândut și publicată în două ziare locale de largă
difuzare.
(5) Vânzarea va putea fi făcută, sub sancțiunea nulității,
numai după 20 de zile de la data ultimei publicări în ziar.
Art. 117. — Veniturile obținute din administrarea
clădirilor sau a altor bunuri ale averii debitorului vor fi
depuse în contul averii acestuia și vor fi împărțite
creditorilor în același timp cu prețul obținut din vânzarea
acelor bunuri.
Art. 118. — Valorile mobiliare vor fi vândute în condițiile
Ordonanței de urgență a Guvernului nr. 28/2002*).
Art. 119. — Lichidatorul va încheia contracte de
vânzare-cumpărare; sumele realizate din vânzări vor fi
depuse în contul prevăzut la art. 4 alin. (2) și recipisele
vor fi predate judecătorului-sindic.
Art. 120. — (1) Fondurile obținute din vânzarea
bunurilor din averea debitorului, grevate, în favoarea
creditorului, de ipoteci, gajuri sau alte garanții reale
mobiliare ori drepturi de retenție, de orice fel, vor fi
distribuite în următoarea ordine:
1. taxe, timbre și orice alte cheltuieli aferente vânzării
bunurilor respective, inclusiv cheltuielile necesare pentru
conservarea și administrarea acestor bunuri, precum și
plata retribuțiilor persoanelor angajate în condițiile art. 28;
2. creanțele creditorilor garantați, cuprinzând tot
capitalul, dobânzile, majorările și penalitățile de orice fel,
precum și cheltuielile.
(2) În cazul în care sumele realizate din vânzarea
acestor bunuri ar fi insuficiente pentru plata în întregime a
respectivelor creanțe garantate, creditorii vor avea, pentru
diferență, creanțe chirografare care vor veni în concurs cu
cele cuprinse în categoria corespunzătoare, potrivit naturii
lor, prevăzute la art. 122, și vor fi supuse dispozițiilor
art. 45. Dacă după plata sumelor prevăzute la alin. (1)
rezultă o diferență în plus, aceasta va fi depusă, prin grija
lichidatorului, în contul averii debitorului.

46

MONITORUL OFICIAL AL ROMÂNIEI, PARTEA I, Nr. 1.066/17.XI.2004

(3) Un creditor cu creanță garantată este îndreptățit să
participe la orice distribuire de sumă, făcută înaintea
vânzării bunului supus garanției lui. Sumele primite din
acest fel de distribuiri vor fi scăzute din cele pe care
creditorul ar fi îndreptățit să le primească ulterior din prețul
obținut prin vânzarea bunului supus garanției sale, dacă
aceasta este necesar pentru a împiedica un astfel de
creditor să primească mai mult decât ar fi primit dacă
bunul supus garanției sale ar fi fost vândut anterior
distribuirii.
§ 3. Distribuirea sumelor realizate în urma lichidării
Art. 121. — (1) La fiecare 3 luni, calculate de la data
începerii lichidării, lichidatorul va prezenta judecătoruluisindic un raport asupra fondurilor obținute din lichidare și
din încasarea de creanțe și un plan de distribuire între
creditori. Raportul va prevedea și plata retribuției sale și a
celorlalte cheltuieli, menționate la art. 122 pct. 1.
(2) Pentru motive temeinice, judecătorul-sindic poate
prelungi cu cel mult o lună sau poate scurta termenul de
prezentare a raportului și a planului de distribuire. Planul
de distribuire va fi înregistrat la grefa tribunalului și
lichidatorul va notifica aceasta fiecărui creditor. O copie de
pe raport și o copie de pe planul de distribuire vor fi
afișate la ușa tribunalului.
(3) Orice creditor poate formula contestații la raport și
la plan, în termen de 10 zile de la afișare. O copie de pe
contestație se comunică, de urgență, lichidatorului și
debitorului.
(4) În termen de 20 de zile de la afișare, judecătorulsindic va ține cu lichidatorul, cu debitorul și cu creditorii o
ședință în care va soluționa, deodată, prin sentință, toate
contestațiile.
Art. 122. — Creanțele vor fi plătite, în cazul falimentului,
în următoarea ordine:
1. taxele, timbrele și orice alte cheltuieli aferente
procedurii instituite prin prezenta lege, inclusiv cheltuielile
necesare pentru conservarea și administrarea bunurilor din
averea debitorului, precum și plata remunerațiilor
persoanelor angajate în condițiile art. 10, art. 23 alin. (1),
art. 27, art. 28 și ale art. 97 alin. (3), sub rezerva celor
prevăzute la art. 101 alin. (4);
2. creanțele reprezentând creditele, cu dobânzile și
cheltuielile aferente, acordate de instituții de credit după
deschiderea procedurii, precum și creanțele rezultând din
continuarea activității debitorului după deschiderea
procedurii;
3. creanțele izvorâte din raporturi de muncă, pe cel mult
6 luni anterioare deschiderii procedurii;
4. creanțele bugetare;
5. creanțele reprezentând sumele datorate de către
debitor unor terți în baza unor obligații de întreținere,
alocații pentru minori sau de plată a unor sume periodice
destinate asigurării mijloacelor de existență;
6. creanțele reprezentând sumele stabilite de
judecătorul-sindic pentru întreținerea debitorului și a familiei
sale, dacă acesta este persoană fizică;
7. creanțele reprezentând credite bancare, cu cheltuielile
și dobânzile aferente, cele rezultate din livrări de produse,
prestări de servicii sau alte lucrări, precum și din chirii;
8. alte creanțe chirografare;
9. creanțele subordonate, în următoarea ordine de
preferință:
a) creditele acordate persoanei juridice debitoare de
către un asociat sau acționar deținând cel puțin 10% din
capitalul social, respectiv din drepturile de vot în adunarea
generală a asociaților, ori, după caz, de către un membru
al grupului de interes economic;
b) creanțele izvorând din acte cu titlu gratuit;

10. creanțele membrilor, asociaților sau acționarilor
persoanei juridice debitoare, derivând din dreptul rezidual al
calității lor, în conformitate cu prevederile legale și
statutare.
Art. 123. – Sumele de distribuit între creditori în același
rang de prioritate vor fi acordate proporțional cu suma
alocată pentru fiecare creanță, prin tabelul menționat la
art. 107 alin. (2) lit. d).
Art. 124. — (1) Titularilor de creanțe dintr-o categorie li
se vor putea distribui sume numai după deplina îndestulare
a titularilor de creanțe din categoria ierarhic superioară,
potrivit ordinii prevăzute la art. 122.
(2) În cazul insuficienței sumelor necesare acoperirii
valorii integrale a creanțelor cu același rang de prioritate,
titularii acestora vor primi o cotă falimentară, reprezentând
suma proporțională cu procentul pe care creanța lor îl
deține în categoria creanțelor respective.
Art. 125. — În cazul în care bunurile care alcătuiesc
averea unui grup de interes economic ori a unei societăți
în nume colectiv sau în comandită nu sunt suficiente
pentru plata creanțelor înregistrate în tabelul definitiv
consolidat al creanțelor, împotriva grupului sau societății,
judecătorul-sindic va autoriza executarea silită, în condițiile
legii, împotriva asociaților cu răspundere nelimitată sau,
după caz, membrilor, pronunțând o sentință definitivă și
executorie, care va fi pusă în executare de lichidator, prin
executor judecătoresc.
Art. 126. — Cu ocazia distribuirilor parțiale următoarele
sume vor fi consemnate:
1. sume proporționale datorate creditorilor ale căror
creanțe sunt supuse unei condiții suspensive care nu s-a
realizat încă;
2. sume proporționale, datorate proprietarilor de titluri la
ordin sau la purtător și care au originalele titlurilor, dar nu
le-au prezentat;
3. sume proporționale, datorate creanțelor admise
provizoriu;
4. rezervele destinate să acopere cheltuielile viitoare ale
averii debitorului.
Art. 127. — Pentru creditorii cu creanțe înscrise în
tabelul de creanțe, cărora li s-au alocat sume numai
parțial, sau cu creanțe sub condiție suspensivă și care au
luat parte la distribuire, sumele cuvenite vor fi păstrate la
bancă, într-un cont special de depozit, până ce situația lor
va fi lămurită.
Art. 128. — (1) După ce bunurile din averea debitorului
au fost lichidate, lichidatorul va supune judecătorului-sindic
un raport final împreună cu un bilanț general; copii de pe
acestea vor fi comunicate tuturor creditorilor și debitorului
și vor fi afișate la ușa tribunalului. Judecătorul-sindic va
convoca adunarea creditorilor la un termen de maximum
30 de zile de la afișarea raportului final. Creditorii pot
formula obiecții la raportul final cu cel puțin 5 zile înainte
de data convocării.
(2) La data ședinței, judecătorul-sindic va soluționa, prin
încheiere, toate obiecțiunile la raportul final, îl va aproba
sau va dispune, dacă este cazul, modificarea corespunzătoare
a acestuia.
(3) Creanțele care la data înregistrării raportului final vor
fi încă sub condiție nu vor participa la vreo distribuire.
Art. 129. — După ce judecătorul-sindic aprobă raportul
final al lichidatorului acesta va trebui să facă distribuirea
finală a tuturor fondurilor din averea debitorului. Fondurile
nereclamate în termen de 90 de zile de către cei
îndreptățiți la ele vor fi depuse de către lichidator la bancă,
în contul averii debitorului, iar extrasul de cont, la tribunal.
Ele vor putea fi folosite în condițiile art. 4 alin. (4).

MONITORUL OFICIAL AL ROMÂNIEI, PARTEA I, Nr. 1.066/17.XI.2004
SECȚIUNEA a 8-a
Închiderea procedurii

Art. 130. — În orice stadiu al procedurii prevăzute de
prezenta lege, judecătorul-sindic va putea da o sentință de
închidere a procedurii, dacă se constată că nu există
bunuri în averea debitorului ori că acestea sunt insuficiente
pentru a acoperi cheltuielile administrative și nici un
creditor nu se oferă să avanseze sumele corespunzătoare.
Art. 131. — (1) O procedură de reorganizare prin
continuarea activității sau lichidare pe bază de plan va fi
închisă, printr-o sentință, în urma îndeplinirii tuturor
obligațiilor de plată asumate în planul confirmat. Dacă o
procedură începe ca reorganizare, dar apoi devine faliment,
aceasta va fi închisă în conformitate cu alin. (2).
(2) O procedură de faliment va fi închisă atunci când
judecătorul-sindic a aprobat raportul final, când toate
fondurile sau bunurile din averea debitorului au fost
distribuite și când fondurile nereclamate au fost depuse la
bancă. În urma unei cereri a lichidatorului, judecătorulsindic va pronunța o sentință, închizând procedura, iar în
cazul persoanelor juridice dispunând și radierea acestora.
Art. 132. — Judecătorul-sindic va pronunța o sentință
de închidere a procedurii chiar înainte ca bunurile din
averea debitorului să fi fost lichidate în întregime, dacă
creanțele au fost complet acoperite prin distribuirile făcute.
Art. 133. — (1) În cazul procedurii deschise în urma
formulării cererii introductive de către debitor, în condițiile
art. 32, dacă judecătorul-sindic constată, la expirarea
termenului pentru înregistrarea cererilor de admitere a
creanțelor, că nu s-a depus nici o cerere, va pronunța o
sentință de închidere a procedurii și de revocare a hotărârii
de deschidere a procedurii.
(2) În cazul prevăzut la alin. (1), închiderea procedurii
nu produce efectele prevăzute la art. 136. Cu toate
acestea, operațiunile de administrare, legal făcute asupra
averii debitorului, își vor produce efectele, iar drepturile
dobândite până la revocare rămân neatinse.
Art. 134. — Sentința de închidere a procedurii va fi
notificată de judecătorul-sindic debitorului, tuturor
creditorilor, membrilor sau, după caz, asociaților/acționarilor,
direcției teritoriale a finanțelor publice și oficiului registrului
comerțului sau, după caz, registrului societăților agricole
unde debitorul este înmatriculat, pentru efectuarea
mențiunii, și se va afișa în extras la sediul tribunalului.
Art. 135. — Prin închiderea procedurii judecătorul-sindic,
administratorul/lichidatorul și toate persoanele care i-au
asistat sunt descărcați de orice îndatoriri sau
responsabilități cu privire la procedură, debitor și averea lui,
creditori, titulari de garanții, acționari sau asociați.
Art. 136. — (1) Prin închiderea procedurii de faliment,
debitorul persoană fizică va fi descărcat de obligațiile pe
care le avea înainte de intrarea în faliment, însă sub
rezerva de a nu fi găsit vinovat de bancrută frauduloasă
sau de plăți ori transferuri frauduloase; în astfel de situații
el va fi descărcat de obligații numai în măsura în care
acestea au fost plătite în cadrul procedurii, cu excepția
cazului prevăzut la art. 90 alin. (1) pct. 3.
(2) Nu beneficiază de descărcarea de obligații prevăzută
la alin. (1) debitorul persoană fizică care a beneficiat, într-o
procedură de reorganizare sau de faliment anterioară, de o
măsură similară, intervenită cu cel mult 5 ani anterior
deschiderii procedurii subsecvente.
(3) Pe data confirmării unui plan de reorganizare,
debitorul este descărcat de diferența dintre valoarea
obligațiilor pe care le avea înainte de confirmarea planului
și cea prevăzută în plan, cu excepția cazului în care sunt
îndeplinite cumulativ următoarele condiții:

47

a) planul de reorganizare al debitorului persoană fizică
prevede lichidarea totală sau substanțială a bunurilor din
averea debitorului;
b) planul prevede că debitorul nu va mai continua
activitatea comercială după executarea planului; și
c) la momentul confirmării planului, debitorul nu ar
beneficia de măsura descărcării de obligații în cazul în
care s-ar afla într-o procedură de faliment.
(4) Descărcarea de obligații a debitorului nu atrage
descărcarea de obligații a fidejusorului sau codebitorului
principal.
CAPITOLUL IV
Răspunderea membrilor organelor de conducere
Art. 137. — (1) Judecătorul-sindic poate dispune ca o
parte a pasivului debitorului, persoană juridică, ajuns în
stare de insolvență, să fie suportată de către membrii
organelor de conducere — administratori, directori, cenzori
și de orice altă persoană — care au contribuit la ajungerea
debitorului în această situație, prin una dintre următoarele
fapte:
a) au folosit bunurile sau creditele persoanei juridice în
folosul propriu sau în cel al unei alte persoane;
b) au făcut acte de comerț în interes personal, sub
acoperirea persoanei juridice;
c) au dispus, în interes personal, continuarea unei
activități care ducea în mod vădit persoana juridică la
încetarea de plăți;
d) au ținut o contabilitate fictivă, au făcut să dispară
unele documente contabile sau nu au ținut contabilitatea în
conformitate cu legea;
e) au deturnat sau au ascuns o parte din activul
persoanei juridice ori au mărit, în mod fictiv, pasivul
acesteia;
f) au folosit mijloace ruinătoare pentru a procura
persoanei juridice fonduri, în scopul întârzierii încetării de
plăți;
g) în luna precedentă încetării plăților au plătit sau au
dispus să se plătească cu preferință unui creditor, în
dauna celorlalți creditori.
(2) Aplicarea dispozițiilor alin. (1) nu înlătură aplicarea
legii penale pentru faptele care constituie infracțiuni.
Art. 138. — Sumele depuse potrivit art. 137 alin. (1) vor
intra în averea debitorului și vor fi destinate, în caz de
reorganizare, completării fondurilor necesare continuării
activității debitorului, iar în caz de faliment, acoperirii
pasivului.
Art. 139. — În vederea luării măsurilor prevăzute la
art. 137, judecătorul-sindic va dispune măsuri asigurătorii,
din oficiu sau la sesizarea făcută de către administrator/
lichidator, de către oricare dintre creditori, membri sau,
după caz, asociați/acționari.
Art. 140. — (1) Executarea silită împotriva persoanelor
prevăzute la art. 137 alin. (1) se efectuează potrivit Codului
de procedură civilă, cu excepția cazurilor în care legea
specială dispune altfel.
(2) După închiderea procedurii falimentului, sumele
rezultate din executarea silită vor fi depuse într-un cont
bancar distinct la dispoziția judecătorului-sindic pentru
distribuirea acestor sume, în condițiile legii.
CAPITOLUL V
Infracțiuni și pedepse
Art. 141. — (1) Constituie infracțiunea de bancrută
simplă și se pedepsește cu închisoare de la 3 luni la un
an sau cu amendă neintroducerea sau introducerea tardivă,
de către debitorul persoană fizică ori reprezentantul legal al
persoanei juridice debitoare, a cererii de deschidere a
procedurii în termenul prevăzut la art. 32.

48

MONITORUL OFICIAL AL ROMÂNIEI, PARTEA I, Nr. 1.066/17.XI.2004

(2) Constituie infracțiunea de bancrută frauduloasă și se
sancționează cu pedeapsa prevăzută la art. 282 din Legea
nr. 31/1990 privind societățile comerciale, republicată, fapta
persoanei care:
a) falsifică, sustrage sau distruge evidențele debitorilor
prevăzuți la art. 1 alin. (1) lit. a) pct. 2 și 3, lit. b) și c) ori
ascunde o parte din activul averii acestora;
b) înfățișează datorii inexistente sau prezintă în
registrele debitorilor prevăzuți la art. 1 alin. (1) lit. a) pct. 2
și 3, lit. b) și c), în alt act sau în situația financiară, sume
nedatorate, fiecare dintre aceste fapte fiind săvârșite în
vederea diminuării aparente a valorii activelor;
c) înstrăinează, în frauda creditorilor, în caz de
insolvență a debitorilor prevăzuți la art. 1 alin. (1) lit. a)
pct. 2 și 3, lit. b) și c), o parte însemnată din active.
Art. 142. — (1) Infracțiunea de gestiune frauduloasă,
prevăzută la art. 214 alin. 1 din Codul penal*), se
pedepsește cu închisoare de la 3 la 8 ani, atunci când
este săvârșită de administratorul ori lichidatorul averii
debitorului, precum și de către orice reprezentant sau
prepus al acestuia.
(2) Infracțiunea de gestiune frauduloasă, prevăzută la
art. 214 alin. 2 din Codul penal*), se pedepsește cu
închisoare de la 5 la 12 ani, atunci când este săvârșită de
administratorul ori lichidatorul averii debitorului, precum și
de către orice reprezentant sau prepus al acestuia, dacă
fapta nu constituie o infracțiune mai gravă.
(3) Tentativa infracțiunilor prevăzute la alin. (1) și (2) se
pedepsește.
Art. 143. — (1) Însușirea, folosirea sau traficarea de
către administratorul ori lichidatorul averii debitorului,
precum și de către orice reprezentant sau prepus al
acestuia de bani, valori ori alte bunuri pe care le
gestionează sau le administrează constituie infracțiunea de
delapidare și se pedepsește cu închisoare de la un an la
15 ani și interzicerea unor drepturi.
(2) În cazul în care delapidarea a avut consecințe
deosebit de grave, pedeapsa este închisoarea de la 10 ani
la 20 de ani și interzicerea unor drepturi.
(3) Tentativa infracțiunilor prevăzute la alin. (1) și (2) se
pedepsește.
Art. 144. — Fapta persoanei care, în nume propriu sau
prin persoane interpuse, solicită înregistrarea unei cereri de
admitere a unei creanțe inexistente asupra averii debitorului

se pedepsește cu închisoare de la 3 luni la un an sau cu
amendă.
Art. 145. — Refuzul debitorului persoană fizică sau al
administratorului, directorului, directorului executiv sau
reprezentantului legal al debitorului, persoană juridică, de a
pune la dispoziție judecătorului-sindic, administratorului sau
lichidatorului judiciar, în condițiile prevăzute la art. 39,
documentele și informațiile prevăzute la art. 33 alin. (1)
lit. a)—f) sau împiedicarea acestora, cu rea-credință, de a
întocmi documentația respectivă se pedepsește cu
închisoare de la un an la 3 ani sau cu amendă.
Art. 146. — Infracțiunile prevăzute la art. 141—145 se
judecă în primă instanță de tribunal, cu celeritate.
CAPITOLUL VI
Dispoziții tranzitorii și finale
Art. 147 — Dispozițiile prezentei legi se completează, în
măsura compatibilității lor, cu cele ale Codului de
procedură civilă și ale Codului comercial român.
Art. 148. — Cuantumul amenzii**) stabilite la art. 51
alin. (2) se va modifica periodic prin hotărâre a Guvernului,
în funcție de indicele inflației.
Art. 149. — Procedura aplicabilă regiilor autonome
aflate în stare de insolvență se va stabili prin lege
specială.
Art. 150. — (1) Prezenta lege intră în vigoare la data
publicării ei în Monitorul Oficial al României, Partea I, și se
aplică la 60 de zile de la data intrării ei în vigoare***).
(2) Pe data aplicării prezentei legi se abrogă:
— art. 695—888 (Cartea a III-a — Despre faliment) și
art. 936—944 (Dispozițiuni speciale de procedură în
materie de faliment) din Codul comercial român;
— art. 34—38 (Dispozițiuni relative la faliment) din
Regulamentul pentru punerea în aplicare a Codului
comercial român, publicat în Monitorul Oficial nr. 126 din
10 septembrie 1887.
Art. 151. — Procedurile falimentare deschise până la
data punerii în aplicare a prezentei legi vor continua să fie
administrate și lichidate potrivit dispozițiilor Codului
comercial român.

*) În conformitate cu prevederile Legii nr. 301/2004 — Codul penal, publicată în Monitorul Oficial al României, Partea I, nr. 575 din 29 iunie
2004, care va intra în vigoare în termen de un an de la data publicării în Monitorul Oficial al României, Partea I, sediul materiei pentru infracțiunea de
gestiune frauduloasă îl constituie art. 258.
**) Art. 148, fost art. 1281, așa cum a fost introdus prin Ordonanța Guvernului nr. 38/2002, nemodificat ulterior, avea următoarea redactare:
îCuantumul amenzilor stabilite la art. 32 alin. (2) și art. 402 alin. (2) și (4) se va modifica periodic prin hotărâre a Guvernului, în funcție de
indicele inflației“.
Alin. (2) al art. 32, care stabilea o amendă în sarcina debitorului, a fost abrogat prin dispozițiile art. I pct. 45 din Legea nr. 149/2004. Art. 32
a devenit prin renumerotare art. 39.
Alin. (2) al art. 402, care stabilea o amendă în sarcina oficiilor poștale, stațiilor de cale ferată, antrepozitelor, depozitelor portuare și altor locuri
de înmagazinare din circumscripția în care debitorul are domiciliul profesional/sediul social ori filiale sau sucursale, a fost abrogat prin dispozițiile art. I
pct. 53 din Legea nr. 149/2004. Art. 402 a devenit prin renumerotare art. 51.
***) Legea nr. 64/1995 a fost publicată în Monitorul Oficial al României, Partea I, nr. 130 din 29 iunie 1995.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 1.066/17.XI.2004 conține 48 de pagini.

Prețul de vânzare 55.500 lei

ISSN 1453—4495

