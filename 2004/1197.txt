Anul 172 (XVI) — Nr. 1.197

PARTEA

I

LEGI, DECRETE, HOTĂRÂRI ȘI ALTE ACTE

Marți, 14 decembrie 2004

SUMAR
Nr.

Pagina

LEGI ȘI DECRETE
561. — Lege pentru înființarea comunei Perșinari prin
reorganizarea comunei Văcărești, județul
Dâmbovița ................................................................
1.047. — Decret privind promulgarea Legii pentru
înființarea comunei Perșinari prin reorganizarea
comunei Văcărești, județul Dâmbovița ...................

Nr.

Pagina

567. — Lege privind statutul personalului auxiliar de
specialitate al instanțelor judecătorești și al
parchetelor de pe lângă acestea ...........................
1–2

2

3–12

1.061. — Decret pentru promulgarea Legii privind statutul
personalului auxiliar de specialitate al instanțelor
judecătorești și al parchetelor de pe lângă acestea

13

DECIZII ALE CURȚII CONSTITUȚIONALE
564. — Lege pentru completarea art. 4 din Legea
nr. 752/2001 privind organizarea și funcționarea
Academiei Române .................................................
1.058. — Decret privind promulgarea Legii pentru
completarea art. 4 din Legea nr. 752/2001 privind
organizarea și funcționarea Academiei Române ......

LEGI

Decizia nr. 480 din 9 noiembrie 2004 referitoare la
excepția de neconstituționalitate a dispozițiilor
art. 317 din Codul penal ..........................................

13–15

Rectificări .............................................................................

2–3

16

3

ȘI

DECRETE

PARLAMENTUL ROMÂNIEI
CAMERA DEPUTAȚILOR

SENATUL

LEGE
pentru înființarea comunei Perșinari prin reorganizarea comunei Văcărești, județul Dâmbovița
Parlamentul României

adoptă prezenta lege.

Art. 1. — (1) Se înființează comuna Perșinari, județul
Dâmbovița, având în componență satul Perșinari, prin
reorganizarea comunei Văcărești din același județ.
(2) Reședința comunei Perșinari se stabilește în satul
Perșinari.
Art. 2. — (1) Comuna Văcărești, în urma reorganizării
prevăzute la art. 1, are în componență satele Brăteștii de
Jos, Bungetu și Văcărești.
(2) Reședința comunei Văcărești rămâne în satul
Văcărești.
Art. 3. — (1) Până la constituirea, potrivit legii, a
autorităților administrației publice locale în comuna

Perșinari, rezolvarea problemelor curente se asigură de
doi delegați, numiți prin ordin al prefectului, cu atribuții de
primar și de viceprimar, precum și de un secretar, numit
de prefect, în condițiile legii, care vor reprezenta autoritățile
locale.
(2) Salarizarea persoanelor prevăzute la alin. (1) se
face, potrivit reglementărilor legale în vigoare, din bugetul
comunei Perșinari.
Art. 4. — (1) Consiliul Județean Dâmbovița și delegații
împuterniciți conform prevederilor art. 3 alin. (1), împreună
cu Direcția Generală a Finanțelor Publice a Județului
Dâmbovița și Consiliul Local al Comunei Văcărești,

2

MONITORUL OFICIAL AL ROMÂNIEI, PARTEA I, Nr. 1.197/14.XII.2004

repartizează veniturile și cheltuielile bugetului pe anul 2005
al comunei Văcărești între comunele prevăzute la art. 1 și 2.
(2) Veniturile și cheltuielile care, în condițiile legii, revin
de drept comunei Perșinari se administrează și se
gestionează prin autoritățile administrației publice locale ale
acestei noi comune, iar echilibrarea bugetului local se
realizează pe seama sumelor defalcate din impozitul pe
venit, în limitele prevederilor aprobate pentru anul 2005 pe
ansamblul județului Dâmbovița.
(3) Bugetul comunei Perșinari pe anul 2005 se
elaborează de către delegații prevăzuți la art. 3 alin. (1),

cu avizul Direcției Generale a Finanțelor Publice a
Județului Dâmbovița.
(4) Operațiunile de predare-preluare se fac pe bază de
protocol încheiat între primarul comunei Văcărești și
delegatul, desemnat prin ordin al prefectului, cu atribuții de
primar al comunei Perșinari.
Art. 5. — Prezenta lege intră în vigoare la data de
1 ianuarie 2005.
Art. 6. — Anexa la Legea nr. 2/1968 privind organizarea
administrativă a teritoriului României, republicată în
Buletinul Oficial, Partea I, nr. 54—55 din 27 iulie 1981, cu
modificările ulterioare, se modifică în mod corespunzător.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (1) din
Constituția României, republicată.
PREȘEDINTELE CAMEREI DEPUTAȚILOR

p. PREȘEDINTELE SENATULUI,

VALER DORNEANU

DORU IOAN TĂRĂCILĂ

București, 7 decembrie 2004.
Nr. 561.
PREȘEDINTELE ROMÂNIEI

DECRET
privind promulgarea Legii pentru înființarea comunei Perșinari
prin reorganizarea comunei Văcărești, județul Dâmbovița
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea pentru înființarea comunei Perșinari
prin reorganizarea comunei Văcărești, județul Dâmbovița, și se dispune
publicarea acestei legi în Monitorul Oficial al României, Partea I.
PREȘEDINTELE ROMÂNIEI

ION ILIESCU
București, 6 decembrie 2004.
Nr. 1.047.
PARLAMENTUL ROMÂNIEI
CAMERA DEPUTAȚILOR

SENATUL

LEGE
pentru completarea art. 4 din Legea nr. 752/2001 privind organizarea
și funcționarea Academiei Române
Parlamentul României adoptă prezenta lege.
Art. I. — Articolul 4 din Legea nr. 752/2001 privind
organizarea și funcționarea Academiei Române, publicată în
Monitorul Oficial al României, Partea I, nr. 843 din
28 decembrie 2001, cu completările ulterioare, se
completează astfel:
1. După alineatul (2) se introduce alineatul (2 1 ) cu
următorul cuprins:
î(2 1 ) Terenurile cu destinație agricolă, retrocedate
Academiei Române conform prevederilor Legii nr. 1/2000

pentru reconstituirea dreptului de proprietate asupra
terenurilor agricole și celor forestiere, solicitate potrivit
prevederilor Legii fondului funciar nr. 18/1991 și ale Legii
nr. 169/1997, cu modificările și completările ulterioare, vor fi
comasate prin schimburi de terenuri cu Agenția Domeniilor
Statului. Bunurile mobile și imobile cu caracter agrosilvic
care au aparținut Academiei Române și care au fost
trecute în mod abuziv în folosința unor ministere și instituții
publice prin Decizia Consiliului de Miniștri nr. 1.486/1948,

3

MONITORUL OFICIAL AL ROMÂNIEI, PARTEA I, Nr. 1.197/14.XII.2004
publicată în Monitorul Oficial, Partea I, nr. 260 din
8 noiembrie 1948, sau în proprietatea unor persoane
juridice, prin acte normative emise în perioada 1947—2004,
se retrocedează în totalitate Academiei Române.
Administrarea bunurilor silvice retrocedate Academiei Române
se va realiza prin Regia Națională a Pădurilor — Romsilva.
Academia Română poate dobândi, în patrimoniul ei
agrosilvic, bunuri mobile și imobile, agricole și silvice,
proprietate publică sau privată a statului ori a unităților
administrativ-teritoriale, în administrare sau în folosință, de
la Agenția Domeniilor Statului, de la Regia Națională a
Pădurilor — Romsilva și de la primării, iar pentru
administrarea eficientă a acestor bunuri Academia Română

poate încheia parteneriat public-privat cu agenți economici
interni și externi.“
2. După alineatul (7) se introduce alineatul (8) cu
următorul cuprins:
î(8) Restituirea altor categorii de imobile care au
aparținut Academiei Române se face în condițiile Legii
nr. 10/2001 privind regimul juridic al unor imobile preluate
în mod abuziv în perioada 6 martie 1945—22 decembrie
1989, cu modificările și completările ulterioare, nefiindu-i
aplicabile prevederile art. 3 alin. (2) din lege. Termenul
prevăzut la art. 21 din Legea nr. 10/2001 începe să curgă
de la data intrării în vigoare a prezentei legi.“
Art. II. — La data intrării în vigoare a prezentei legi
orice dispoziții contrare se abrogă.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (1) din
Constituția României, republicată.
PREȘEDINTELE CAMEREI DEPUTAȚILOR

PREȘEDINTELE SENATULUI

VALER DORNEANU

NICOLAE VĂCĂROIU

București, 9 decembrie 2004.
Nr. 564.
PREȘEDINTELE ROMÂNIEI

DECRET
privind promulgarea Legii pentru completarea art. 4
din Legea nr. 752/2001 privind organizarea
și funcționarea Academiei Române
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea pentru completarea art. 4 din
Legea nr. 752/2001 privind organizarea și funcționarea Academiei Române și
se dispune publicarea acestei legi în Monitorul Oficial al României, Partea I.
PREȘEDINTELE ROMÂNIEI

ION ILIESCU
București, 7 decembrie 2004.
Nr. 1.058.

PARLAMENTUL ROMÂNIEI
CAMERA DEPUTAȚILOR

SENATUL

LEGE
privind statutul personalului auxiliar de specialitate al instanțelor judecătorești
și al parchetelor de pe lângă acestea
Parlamentul României adoptă prezenta lege.
CAPITOLUL I
Dispoziții generale
Art. 1. — În înfăptuirea actului de justiție, munca
personalului auxiliar de specialitate constituie un sprijin
pentru magistrați, competența și îndeplinirea corectă a
sarcinilor ce revin acestei categorii de personal jucând un

rol important în buna desfășurare a întregii activități a
instanțelor judecătorești și a parchetelor de pe lângă
acestea.
Art. 2. — Personalul auxiliar de specialitate funcționează
în cadrul compartimentelor auxiliare de specialitate ale
instanțelor judecătorești și parchetelor de pe lângă acestea,

4

MONITORUL OFICIAL AL ROMÂNIEI, PARTEA I, Nr. 1.197/14.XII.2004

organizate potrivit art. 106—108 din Legea nr. 304/2004
privind organizarea judiciară.
Art. 3. — (1) Personalul auxiliar de specialitate al
instanțelor judecătorești și al parchetelor de pe lângă
acestea este format din: grefieri, grefieri statisticieni, grefieri
documentariști, grefieri arhivari, informaticieni, registratori.
(2) Corpul grefierilor este alcătuit din grefieri cu studii
superioare și grefieri cu studii medii.
(3) Sunt conexe personalului auxiliar de specialitate al
instanțelor judecătorești și al parchetelor de pe lângă
acestea funcțiile de agent procedural și aprod.
Art. 4. — Personalul auxiliar de specialitate al
instanțelor judecătorești și al parchetelor de pe lângă
acestea, prevăzut la art. 3, este obligat ca, prin întreaga
sa activitate, să respecte drepturile și libertățile
persoanelor, precum și egalitatea lor în fața legii și să
asigure un tratament juridic nediscriminatoriu tuturor
participanților la procedurile judiciare, indiferent de calitatea
acestora, să respecte normele deontologice ale profesiei și
să participe la formarea profesională continuă.

Justiție și a procurorului general al Parchetului de pe lângă
Înalta Curte de Casație și Justiție.

CAPITOLUL II

CAPITOLUL III
Școala Națională de Grefieri

Recrutarea personalului auxiliar de specialitate
al instanțelor judecătorești și al parchetelor
de pe lângă acestea
SECȚIUNEA 1
Recrutarea grefierilor

Art. 5. — Recrutarea grefierilor se face, de regulă, prin
Școala Națională de Grefieri.
Art. 6. — (1) Concursul de admitere în Școala
Națională de Grefieri se organizează anual, la nivel
național, de către Școala Națională de Grefieri, sub
coordonarea Consiliului Superior al Magistraturii.
(2) Numărul de locuri se stabilește în funcție de
necesarul de personal calificat al instanțelor judecătorești și
al parchetelor de pe lângă acestea.
(3) Concursul se desfășoară separat, pentru posturile de
grefieri cu studii superioare și grefieri cu studii medii.
Art. 7. — Modul de organizare și desfășurare a
concursului de admitere se stabilește prin regulament,
aprobat de Consiliul Superior al Magistraturii.
SECȚIUNEA a 2-a
Recrutarea informaticienilor

Art. 8. — (1) Informaticienii se recrutează prin concurs
pentru ocuparea posturilor vacante.
(2) Concursul pentru ocuparea posturilor vacante se
organizează la nivelul fiecărei curți de apel sau fiecărui
parchet de pe lângă curtea de apel ori, după caz, la Înalta
Curte de Casație și Justiție, Parchetul de pe lângă Înalta
Curte de Casație și Justiție sau Parchetul Național
Anticorupție, cu sprijinul Direcției de exploatare a
tehnologiei informației din cadrul Ministerului Justiției, care
coordonează din punct de vedere profesional activitatea
informaticienilor, sau al compartimentului informatic din
cadrul Înaltei Curți de Casație și Justiție, al Parchetului de
pe lângă Înalta Curte de Casație și Justiție ori al
Parchetului Național Anticorupție, după caz.
(3) Concursul se desfășoară potrivit regulamentului
aprobat de Consiliul Superior al Magistraturii, la propunerea
ministrului justiției, președintelui Înaltei Curți de Casație și

SECȚIUNEA a 3-a
Recrutarea grefierilor arhivari, a registratorilor
și a personalului conex

Art. 9. — (1) Grefierii arhivari, registratorii și personalul
conex se recrutează prin concurs pentru ocuparea
posturilor vacante.
(2) Concursul pentru ocuparea posturilor vacante se
organizează la nivelul fiecărei curți de apel sau, după caz,
la Înalta Curte de Casație și Justiție, Parchetul de pe
lângă Înalta Curte de Casație și Justiție sau la Parchetul
Național Anticorupție, cu sprijinul Școlii Naționale de
Grefieri, potrivit regulametului de organizare și desfășurare
a concursului, aprobat de Consiliul Superior al Magistraturii.
Art. 10. — Grefierii arhivari și registratorii care
promovează concursul prevăzut la art. 9 vor efectua un
stagiu de specializare de două luni în cadrul Școlii
Naționale de Grefieri.

SECȚIUNEA 1
Organizarea și funcționarea Școlii Naționale de Grefieri

Art. 11. — (1) Școala Națională de Grefieri este o
instituție publică, cu personalitate juridică, aflată în
coordonarea Consiliului Superior al Magistraturii, care
realizează formarea inițială a grefierilor și a celuilalt
personal auxiliar de specialitate al instanțelor judecătorești
și al parchetelor de pe lângă acestea, precum și formarea
profesională continuă a acestora, în condițiile legii.
(2) Școala Națională de Grefieri nu face parte din
sistemul național de învățământ și educație și nu este
supusă dispozițiilor legale în vigoare cu privire la
acreditarea instituțiilor de învățământ și recunoașterea
diplomelor.
(3) Școala Națională de Grefieri are sediul în municipiul
București.
(4) Școala Națională de Grefieri își poate desfășura
activitatea și în teritoriu, în centre și puncte zonale de
formare profesională, organizate potrivit legii.
Art. 12. — (1) Școala Națională de Grefieri este
condusă de consiliul de conducere, care este format din
9 membri, astfel:
a) un judecător și un procuror desemnați de Consiliul
Superior al Magistraturii;
b) 2 reprezentanți aleși din cadrul personalului de
instruire al Școlii Naționale de Grefieri;
c) directorul Institutului Național al Magistraturii;
d) un reprezentant al Direcției organizarea instanțelor și
resurse umane din cadrul Consiliului Superior al
Magistraturii;
e) 2 reprezentanți ai cursanților, unul dintre cursanții cu
studii superioare și unul dintre cursanții cu studii medii,
aleși pe durata cursurilor;
f) directorul Școlii Naționale de Grefieri, care face parte
de drept din consiliul de conducere și prezidează ședințele
acestuia.
(2) Mandatul membrilor consiliului de conducere este de
4 ani, cu excepția mandatului reprezentanților cursanților,
care sunt aleși pe durata studiilor.

MONITORUL OFICIAL AL ROMÂNIEI, PARTEA I, Nr. 1.197/14.XII.2004
Art. 13. — Consiliul de conducere propune proiectul de
buget și hotărăște asupra problemelor care privesc
organizarea și funcționarea Școlii Naționale de Grefieri, la
propunerea directorului acestei instituții.
Art. 14. — (1) Școala Națională de Grefieri este
finanțată de la bugetul de stat, prin bugetul Consiliului
Superior al Magistraturii, în condițiile legii.
(2) Directorul Școlii Naționale de Grefieri este ordonator
terțiar de credite.
Art. 15. — (1) Numărul maxim de posturi pentru Școala
Națională de Grefieri este stabilit prin hotărâre a
Guvernului.
(2) Structura organizatorică, statele de funcții și statele
de personal ale Școlii Naționale de Grefieri se aprobă de
Consiliul Superior al Magistraturii.
Art. 16. — (1) Conducerea curentă a Școlii Naționale
de Grefieri este asigurată de director, 2 directori adjuncți și
un director economic.
(2) Directorul și directorii adjuncți sunt numiți de
Consiliul Superior al Magistraturii din rândul personalului de
instruire care are calitatea de magistrat, pentru o perioadă
de 4 ani, fără posibilitatea reînvestirii.
Art. 17. — Organizarea și funcționarea Școlii Naționale
de Grefieri se stabilesc prin regulament aprobat de
Consiliul Superior al Magistraturii.
Art. 18. — (1) Personalul de instruire al Școlii Naționale
de Grefieri este numit de Consiliul Superior al Magistraturii
dintre magistrați, grefieri cu studii superioare sau alți
specialiști.
(2) Personalul prevăzut la alin. (1) poate fi numit de
Consiliul Superior al Magistraturii și prin detașare în cadrul
Școlii Naționale de Grefieri, în condițiile legii.
Art. 19. — Salarizarea personalului de conducere și de
instruire se face potrivit legii de salarizare a personalului
din cadrul organelor autorității judecătorești.
Art. 20. — (1) Cadrele didactice din învățământul
superior juridic ce dețin funcții de conducere sau de
execuție în cadrul Școlii Naționale de Grefieri sunt asimilate
magistraților, pe perioada exercitării funcțiilor.
(2) Grefierii cu studii superioare care desfășoară
activități de instruire în cadrul Școlii Naționale de Grefieri
sunt încadrați potrivit funcției corespunzătoare din cadrul
Înaltei Curți de Casație și Justiție.
SECȚIUNEA a 2-a
Formarea inițială a personalului auxiliar de specialitate
al instanțelor judecătorești și al parchetelor
de pe lângă acestea

Art. 21. — (1) Formarea inițială se desfășoară diferit
pentru grefierii cu studii superioare juridice, grefierii cu
studii superioare de altă specialitate și grefierii cu studii
medii.
(2) Pentru grefierii cu studii superioare juridice durata
cursurilor este de un an și constă în pregătirea teoretică și
stagiu practic.
(3) Pentru grefierii cu studii superioare de altă
specialitate sau studii medii durata cursurilor este de 2 ani
și include pregătire teoretică și stagiu practic.
(4) Stagiile practice se desfășoară la instanțele
judecătorești și la parchetele de pe lângă acestea.
Art. 22. — (1) La absolvirea cursurilor Școlii Naționale
de Grefieri cursanții vor susține un examen final.
(2) Media de absolvire a Școlii Naționale de Grefieri
este cel puțin 6.

5

(3) Cursanților care au promovat examenul de absolvire
a Școlii Naționale de Grefieri li se eliberează atestate.
Art. 23. — Absolvenții cu atestat ai Școlii Naționale de
Grefieri vor fi repartizați, în ordinea mediilor de absolvire,
pe posturile vacante de la instanțele judecătorești și
parchetele de pe lângă acestea sau, după caz, la Înalta
Curte de Casație și Justiție, Parchetul de pe lângă Înalta
Curte de Casație și Justiție ori la Parchetul Național
Anticorupție, pentru care au susținut concursul de admitere.
Art. 24. — (1) Absolvenții care au obținut media de
absolvire cel puțin 7 vor fi încadrați în treapta profesională
imediat superioară celei de debutant.
(2) Absolvenții care au obținut medii între 6 și 7 vor fi
încadrați ca debutanți.
Art. 25. — (1) În perioada studiilor, Școala Națională de
Grefieri acordă cursanților o indemnizație lunară de cursant,
în cuantum egal cu salariul de bază brut pentru funcția de
grefier debutant, în raport cu nivelul studiilor absolvite.
(2) Indemnizația prevăzută la alin. (1) are natura și
regimul juridic al unui drept salarial și se plătește din
fondul prevăzut în bugetul anual aprobat al Consiliului
Superior al Magistraturii.
Art. 26. — Perioada în care o persoană a avut calitatea
de cursant al Școlii Naționale de Grefieri, dacă a promovat
examenul de absolvire a Școlii Naționale de Grefieri,
constituie vechime în muncă și vechime în specialitate.
Art. 27. — (1) Absolvenții Școlii Naționale de Grefieri au
obligația de a rămâne 5 ani în cadrul instituțiilor autorității
judecătorești.
(2) În cazul în care un absolvent al Școlii Naționale de
Grefieri este eliberat din funcție înainte de expirarea
perioadei de 5 ani, din inițiativa sa ori din motive care îi
sunt imputabile, acesta este obligat să restituie
indemnizația de cursant și cheltuielile de școlarizare
efectuate cu formarea sa, proporțional cu timpul rămas
până la împlinirea termenului prevăzut la alin. (1).
Art. 28. — Stagiul de specializare prevăzut la art. 10
are loc în cadrul instanțelor judecătorești și al parchetelor
de pe lângă acestea, pentru care au susținut concursul,
sub îndrumarea personalului de instruire al Școlii Naționale
de Grefieri.
SECȚIUNEA a 3-a
Formarea profesională continuă

Art. 29. — (1) Personalul auxiliar de specialitate al
instanțelor judecătorești și al parchetelor de pe lângă
acestea are obligația de a participa cel puțin o dată la
5 ani la o formă de pregătire profesională continuă,
organizată de Școala Națională de Grefieri.
(2) În cazul informaticienilor, pregătirea profesională
continuă se realizează prin participarea, cel puțin o dată pe
an, la cursuri de specialitate organizate la instituții de profil,
pe baza convențiilor de colaborare încheiate cu curțile de
apel ori cu parchetele de pe lângă curțile de apel sau,
după caz, cu Înalta Curte de Casație și Justiție, Parchetul
de pe lângă Înalta Curte de Casație și Justiție ori cu
Parchetul Național Anticorupție.
Art. 30. — (1) Formarea continuă se desfășoară sub
formă de seminarii, sesiuni de pregătire, conferințe, vizite
de lucru, stagii de formare în străinătate.
(2) Seminariile și sesiunile de formare continuă a
grefierilor care își desfășoară activitatea în cadrul
instanțelor judecătorești și al parchetelor de pe lângă
acestea se realizează pe baza unui program anual aprobat

6

MONITORUL OFICIAL AL ROMÂNIEI, PARTEA I, Nr. 1.197/14.XII.2004

de Consiliul Superior al Magistraturii, care este comunicat
tuturor instanțelor judecătorești și parchetelor de pe lângă
acestea în luna decembrie a anului anterior.
(3) Grefierii vor avea posibilitatea să opteze, în limita
locurilor disponibile, pentru activitățile de formare continuă
care îi interesează.
Art. 31. — (1) La sfârșitul fiecărui seminar sau fiecărei
sesiuni de formare continuă, organizată potrivit art. 30,
personalul primește o adeverință în care sunt consemnate
și rezultatele obținute în urma evaluării cunoștințelor
acumulate.
(2) Absolvirea oricărei forme de pregătire continuă
organizate de Școala Națională de Grefieri sau, după caz,
de instituțiile de profil informatic constituie un punctaj, care
se are în vedere la evaluarea anuală a personalului
auxiliar de specialitate al instanțelor judecătorești și al
parchetelor de pe lângă acestea.
Art. 32. — În completarea formării continue organizate
de Școala Națională de Grefieri, la nivelul fiecărei instanțe
și fiecărui parchet, se vor organiza, trimestrial, ore de
pregătire profesională a personalului auxiliar de specialitate,
sub îndrumarea unui magistrat desemnat de conducătorul
fiecărei instanțe judecătorești sau fiecărui parchet de pe
lângă aceasta.
CAPITOLUL IV
Numirea, promovarea, suspendarea și eliberarea
din funcție a personalului auxiliar de specialitate
al instanțelor judecătorești și al parchetelor
de pe lângă acestea
SECȚIUNEA 1
Numirea în funcție

Art. 33. — (1) Poate fi numită în funcția de grefier
persoana care îndeplinește următoarele condiții:
a) are cetățenia română, domiciliul în România și
capacitate deplină de exercițiu;
b) nu are antecedente penale, nu are cazier fiscal și se
bucură de o bună reputație;
c) cunoaște limba română;
d) este aptă, din punct de vedere medical, pentru
exercitarea funcției;
e) are studii superioare de specialitate sau studii medii,
cunoștințe de operare pe calculator sau de dactilografiere;
f) este absolventă a Școlii Naționale de Grefieri.
(2) La numirea în funcția de grefier, pentru îndeplinirea
condiției prevăzute la alin. (1) lit. e), este necesară
absolvirea de studii superioare juridice sau de studii medii.
(3) Pentru numirea în funcția de grefier statistician,
pentru îndeplinirea condiției prevăzute la alin. (1) lit. e),
este necesară absolvirea de studii superioare economice,
studii superioare juridice sau studii medii economice.
(4) Pentru numirea în funcția de grefier documentarist,
pentru îndeplinirea condiției prevăzute la alin. (1) lit. e),
este necesară absolvirea de studii superioare juridice, studii
superioare de administrație publică sau filologice ori studii
medii.
Art. 34. — Pentru numirea în funcția de informatician
sunt necesare îndeplinirea condițiilor prevăzute la art. 33
alin. (1) lit. a)—d) și absolvirea de studii superioare de
specialitate.

Art. 35. — Funcțiile de informatician pot fi nominalizate
potrivit nomenclatorului de funcții de specialitate prevăzute
de lege pentru funcțiile de specialitate informatică.
Art. 36. — În cazuri excepționale, Consiliul Superior al
Magistraturii poate decide organizarea unui concurs la nivel
național sau poate aviza numirea în funcția de grefier, fără
concurs, pentru persoanele care îndeplinesc condițiile
prevăzute la art. 33 alin. (1) lit. a)—e) și au o vechime în
specialitate de cel puțin 10 ani.
Art. 37. — Grefierii și informaticienii sunt numiți prin
decizie de către președinții curților de apel sau, după caz,
de procurorii generali ai parchetelor de pe lângă acestea,
în a căror circumscripție teritorială urmează să își
desfășoare activitatea.
Art. 38. — (1) Poate fi numită în funcția de grefier
arhivar, registrator, agent procedural sau aprod persoana
care are studii medii și îndeplinește condițiile prevăzute la
art. 33 alin. (1) lit. a)—d).
(2) Numirea pe posturile prevăzute la alin. (1) se face
pe bază de concurs, organizat la nivelul curților de apel,
al parchetelor de pe lângă acestea sau, după caz, la Înalta
Curte de Casație și Justiție, la Parchetul de pe lângă
Înalta Curte de Casație și Justiție sau la Parchetul Național
Anticorupție.
(3) Modul de organizare și desfășurare a concursului se
stabilește prin regulament aprobat de Consiliul Superior al
Magistraturii.
Art. 39. — Grefierii arhivari și registratorii sunt numiți
prin decizie de către președinții curților de apel sau, după
caz, de procurorii generali ai parchetelor de pe lângă
acestea ori, după caz, de președinții tribunalelor sau de
prim-procurorii parchetelor de pe lângă acestea, în a căror
circumscripție teritorială urmează să își desfășoare
activitatea.
Art. 40. — (1) Înainte de a începe să își exercite
funcția, personalul auxiliar de specialitate al instanțelor
judecătorești și al parchetelor de pe lângă acestea depune
jurământul în fața conducătorului instanței judecătorești sau
al parchetului de pe lângă aceasta, la care este numit.
(2) Dispozițiile art. 32 din Legea nr. 303/2004 privind
statutul magistraților se aplică în mod corespunzător.
Art. 41. — Informaticienii sunt subordonați, din punct de
vedere administrativ, conducătorului instanței sau
parchetului din care fac parte și, din punct de vedere
profesional, Direcției de exploatare a tehnologiei informației
din cadrul Ministerului Justiției sau, după caz, compartimentului corespunzător din cadrul Înaltei Curți de Casație
și Justiție, Parchetului de pe lângă Înalta Curte de Casație
și Justiție ori Parchetului Național Anticorupție.
SECȚIUNEA a 2-a
Promovarea personalului auxiliar de specialitate al instanțelor
judecătorești și al parchetelor de pe lângă acestea

Art. 42. — (1) Personalul auxiliar de specialitate al
instanțelor judecătorești și al parchetelor de pe lângă
acestea, încadrat pentru prima dată după terminarea
studiilor, are calitatea de debutant o perioadă de 6 luni de
la încadrare, fiind definitivat în funcție pe bază de examen,
cu excepția absolvenților prevăzuți la art. 24 alin. (1).
(2) În cazul nepromovării examenului de definitivare în
funcție, perioada prevăzută la alin. (1) poate fi prelungită
cu încă 6 luni. Nepromovarea pentru a doua oară a
examenului de definitivare atrage eliberarea din funcție ca
necorespunzător profesional.

MONITORUL OFICIAL AL ROMÂNIEI, PARTEA I, Nr. 1.197/14.XII.2004
Art. 43. — Promovarea în funcții de execuție se face
prin concurs sau examen, în funcția imediat superioară.
Art. 44. — (1) Promovarea în funcții de execuție în
grade sau trepte profesionale superioare, în cadrul
aceleiași instanțe sau aceluiași parchet, se face prin
examen.
(2) Promovarea la instanțe sau parchete superioare se
face numai prin concurs, organizat la nivelul curților de
apel ori al parchetelor de pe lângă acestea sau, după caz,
la Înalta Curte de Casație și Justiție, la Parchetul de pe
lângă Înalta Curte de Casație și Justiție ori la Parchetul
Național Anticorupție, pentru personalul auxiliar de
specialitate al instanțelor judecătorești și al parchetelor de
pe lângă acestea, care are o vechime de cel puțin 3 ani
în funcția în care este încadrat și calificativul îfoarte bine“
în această perioadă.
(3) Modul de organizare și desfășurare a concursului
sau examenului se stabilește prin regulament, aprobat de
Consiliul Superior al Magistraturii.
(4) Pentru promovarea în funcții de execuție în cazul
informaticienilor, la elaborarea regulamentului prevăzut la
alin. (3) vor fi avute în vedere, după caz, și propunerile
ministrului justiției, ale președintelui Înaltei Curți de Casație
și Justiție și ale procurorului general al Parchetului de pe
lângă Înalta Curte de Casație și Justiție.
Art. 45. — (1) Promovarea în funcții de conducere —
de prim-grefier, de grefier-șef sau de informatician-șef —
se face de colegiul de conducere al instanței sau
parchetului, după caz, pe baza candidaturilor depuse, a
unui proiect de îmbunătățire a activității personalului auxiliar
de specialitate al instanțelor judecătorești și al parchetelor
de pe lângă acestea și a unui interviu. Pentru promovarea
în funcția de informatician-șef la curți de apel și tribunale,
respectiv la parchetele de pe lângă aceste instanțe, la
ședința colegiului de conducere participă și un reprezentant
al compartimentului de specialitate informatică din cadrul
Ministerului Justiției, respectiv al Parchetului de pe lângă
Înalta Curte de Casație și Justiție, care verifică aptitudinile
profesionale ale candidaților, necesare implementării
Strategiei de informatizare a sistemului judiciar.
(2) La selecția grefierilor și informaticienilor pentru
numirea în funcții de conducere se are în vedere
îndeplinirea următoarelor criterii:
a) o vechime de minimum 5 ani în funcția de grefier,
respectiv de informatician;
b) activitate profesională deosebită, evaluată cu
calificativul îfoarte bine“ în ultimii 4 ani;
c) calități manageriale.
Art. 46. — (1) Numirea în funcția de prim-grefier sau
grefier-șef se face pentru o perioadă de 5 ani, cu
posibilitatea reînvestirii, prin decizie a președintelui curții de
apel sau a procurorului general al parchetului de pe lângă
această instanță.
(2) Numirea în funcția de informatician-șef se face
pentru o perioadă de 5 ani, cu posibilitatea reînvestirii, prin
decizie a președintelui curții de apel sau a procurorului
general al parchetului de pe lângă această instanță, cu
avizul compartimentului de specialitate informatică din

7

cadrul Ministerului Justiției sau, după caz, din cadrul
Parchetului de pe lângă Înalta Curte de Casație și Justiție.
(3) În cazul numirii în funcția de informatician-șef la
Înalta Curte de Casație și Justiție, nu este necesar avizul
prevăzut la alin. (2).
Art. 47. — Dispozițiile art. 45 și 46 se aplică în mod
corespunzător și în cazul promovării în funcția de grefier
arhivar-șef.
SECȚIUNEA a 3-a
Suspendarea din funcție a personalului auxiliar de specialitate
al instanțelor judecătorești și al parchetelor
de pe lângă acestea

Art. 48. — (1) Personalul auxiliar de specialitate al
instanțelor judecătorești și al parchetelor de pe lângă
acestea este suspendat din funcție în următoarele cazuri:
a) când a fost pusă în mișcare acțiunea penală
împotriva sa;
b) când suferă de o boală psihică, care îl împiedică să
își exercite funcția în mod corespunzător;
c) când săvârșește o abatere disciplinară gravă, în
condițiile art. 88.
(2) Suspendarea din funcție se dispune de președintele
curții de apel sau, după caz, de procurorul general al
parchetului de pe lângă aceasta, în a cărui circumscripție
teritorială își desfășoară activitatea persoana în cauză.
(3) În perioada suspendării din funcție, potrivit alin. (1)
lit. a) și c), celui suspendat nu i se plătesc drepturile
salariale. Această perioadă nu constituie vechime în muncă
și în specialitate.
Art. 49. — (1) În cazul prevăzut la art. 48 alin. (1)
lit. a), președintele curții de apel sau, după caz, procurorul
general al parchetului de pe lângă aceasta comunică de
îndată persoanei în cauză și conducerii instanței sau
parchetului unde aceasta funcționează hotărârea prin care
s-a dispus suspendarea din funcție.
(2) Dacă se dispune scoaterea de sub urmărire penală,
încetarea urmăririi penale, achitarea sau încetarea
procesului penal față de persoana în cauză, suspendarea
din funcție încetează, iar aceasta este repusă în situația
anterioară, i se plătesc drepturile bănești de care a fost
lipsită pe perioada suspendării din funcție și i se
recunoaște vechimea în muncă și în specialitate pentru
această perioadă.
(3) Prevederile alin. (2) se aplică în mod corespunzător
și în cazul prevăzut la art. 48 alin. (1) lit. c), dacă se
constată nevinovăția persoanei în cauză.
Art. 50. — (1) În cazul prevăzut la art. 48 alin. (1)
lit. b), boala psihică se constată printr-o expertiză de
specialitate, la sesizarea președintelui instanței sau, după
caz, a conducătorului parchetului, iar suspendarea din
funcție se dispune pe perioada recomandată de comisia
medicală de specialitate.
(2) După expirarea perioadei prevăzute la alin. (1),
președintele curții de apel sau, după caz, procurorul
general al parchetului de pe lângă aceasta, pe baza unei
noi expertize, poate hotărî încetarea suspendării și
repunerea în funcție a persoanei în cauză, prelungirea
acesteia sau, dacă boala este ireversibilă, o eliberează din
funcție.
(3) În perioada suspendării, persoanei în cauză i se
plătesc drepturile de asigurări sociale pentru boală, potrivit
legii.

8

MONITORUL OFICIAL AL ROMÂNIEI, PARTEA I, Nr. 1.197/14.XII.2004

Art. 51. — Decizia de suspendare din funcție poate fi
contestată la tribunalul de muncă și asigurări sociale în a
cărui circumscripție teritorială își are domiciliul reclamantul.
SECȚIUNEA a 4-a
Eliberarea din funcție a personalului auxiliar de specialitate
al instanțelor judecătorești și al parchetelor
de pe lângă acestea

Art. 52. — Personalul auxiliar de specialitate al
instanțelor judecătorești și al parchetelor de pe lângă
acestea este eliberat din funcția de execuție sau de
conducere în următoarele cazuri:
a) demisie;
b) pensionare, în condițiile legii;
c) constatarea nepregătirii profesionale corespunzătoare
sau, după caz, îndeplinirea necorespunzătoare a atribuțiilor
specifice funcției de conducere;
d) neîndeplinirea oricăreia dintre condițiile prevăzute
pentru numirea în funcție;
e) ca sancțiune disciplinară;
f) condamnarea definitivă pentru săvârșirea unei
infracțiuni.
Art. 53. — (1) Eliberarea din funcție se dispune prin
decizie a conducătorului instanței judecătorești sau al
parchetului de pe lângă aceasta, care a dispus numirea în
funcție.
(2) Pentru personalul auxiliar de specialitate al
instanțelor judecătorești și al parchetelor de pe lângă
acestea care a urmat cursurile Școlii Naționale de Grefieri,
decizia de eliberare din funcție prevăzută la alin. (1) se
aduce la cunoștință Școlii Naționale de Grefieri, în termen
de 30 de zile de la emitere, dacă eliberarea din funcție
are loc înainte de împlinirea termenului de 5 ani prevăzut
de art. 27 alin. (1).
(3) Pentru informaticieni, în cazul prevăzut de art. 52
lit. c), decizia de eliberare din funcție se emite cu avizul
compartimentului de specialitate informatică din cadrul
Ministerului Justiției sau, după caz, din cadrul Înaltei Curți
de Casație și Justiție, al Parchetului de pe lângă Înalta
Curte de Casație și Justiție ori al Parchetului Național
Anticorupție.
Art. 54. — Decizia de eliberare din funcție prevăzută
pentru cazurile menționate la art. 52 lit. c)—f) poate fi
contestată la tribunalul de muncă și asigurări sociale în a
cărui circumscripție teritorială își are domiciliul reclamantul.
CAPITOLUL V
Delegarea, detașarea și transferul personalului auxiliar
de specialitate al instanțelor judecătorești
și al parchetelor de pe lângă acestea
Art. 55. — (1) În cazul în care o instanță judecătorească
sau un parchet nu poate funcționa normal datorită lipsei
temporare a unor categorii de personal auxiliar de
specialitate, a existenței de posturi vacante ori a altor
asemenea cauze, președintele curții de apel sau procurorul
general al parchetului de pe lângă această instanță, la
propunerea conducătorului instanței ori al parchetului de pe
lângă aceasta, poate delega personal auxiliar de
specialitate din circumscripția teritorială a aceleiași curți de
apel sau a aceluiași parchet de pe lângă această instanță.
(2) Delegarea personalului auxiliar de specialitate al
instanțelor judecătorești și al parchetelor de pe lângă
acestea se poate face pe o perioadă de cel mult 60 de

zile și poate fi prelungită, cu acordul persoanei delegate,
cel mult 60 de zile într-un an.
(3) Delegarea informaticienilor se poate dispune cu
avizul prealabil al compartimentului de specialitate
informatică din cadrul Ministerului Justiției, respectiv al
Parchetului de pe lângă Înalta Curte de Casație și Justiție.
Art. 56. — (1) Președintele curții de apel sau, după
caz, procurorul general al parchetului de pe lângă curtea
de apel, cu avizul conducătorului instanței judecătorești ori
al parchetului de pe lângă aceasta, poate dispune
detașarea personalului auxiliar de specialitate, numai cu
acordul scris al acestuia, în cadrul Ministerului Justiției,
Consiliului Superior al Magistraturii sau al unităților
subordonate acestora.
(2) Durata detașării este de cel mult un an. În mod
excepțional, durata detașării poate fi prelungită, pentru
motive obiective, din 6 în 6 luni, cu respectarea acelorași
condiții.
Art. 57. — Pe perioada delegării și detașării, personalul
auxiliar de specialitate al instanțelor judecătorești și al
parchetelor de pe lângă acestea beneficiază de toate
drepturile prevăzute de lege pentru personalul din unitățile
bugetare. Când salariul și celelalte drepturi bănești
prevăzute pentru funcția în care este detașat personalul
auxiliar de specialitate sunt inferioare celor de care acesta
beneficiază la instanța judecătorească sau la parchetul de
pe lângă aceasta, la care este încadrat, acesta își
păstrează salariul de încadrare și celelalte drepturi bănești
ale funcției pe care o deține.
Art. 58. — Transferul personalului auxiliar de specialitate
între instanțele judecătorești sau parchetele de pe lângă
acestea se aprobă, la cererea acestuia ori a unităților
interesate, de președinții curților de apel sau, după caz, de
procurorii generali ai parchetelor de pe lângă aceste
instanțe.
CAPITOLUL VI
Drepturile și îndatoririle personalului auxiliar
de specialitate al instanțelor judecătorești
și al parchetelor de pe lângă acestea
SECȚIUNEA 1
Dispoziții generale

Art. 59. — Stabilirea drepturilor și îndatoririlor
personalului auxiliar se face ținându-se seama de locul și
rolul acestuia în desfășurarea activității de justiție, de
răspunderea și complexitatea fiecărei funcții, de interdicțiile
și incompatibilitățile prevăzute de lege pentru persoanele
care sunt încadrate în instituțiile publice.
SECȚIUNEA a 2-a
Drepturile personalului auxiliar de specialitate al instanțelor
judecătorești și al parchetelor de pe lângă acestea

Art. 60. — (1) Pentru activitatea desfășurată, personalul
auxiliar de specialitate al instanțelor judecătorești și al
parchetelor de pe lângă acestea are dreptul la o salarizare
stabilită în raport cu nivelul instanței sau parchetului, cu
funcția deținută, cu vechimea în muncă și în specialitate,
precum și cu alte criterii prevăzute de lege.
(2) Informaticienii cu funcții de execuție și funcții de
conducere beneficiază de prevederile privind salarizarea și
celelalte drepturi corespunzătoare grefierilor cu studii
superioare cu funcții de execuție și de conducere.

MONITORUL OFICIAL AL ROMÂNIEI, PARTEA I, Nr. 1.197/14.XII.2004
(3) Personalul auxiliar de specialitate al instanțelor
judecătorești și al parchetelor de pe lângă acestea
beneficiază de salarii de bază, spor de vechime, prime și
de alte drepturi salariale, în condițiile legii.
(4) Salarizarea personalului auxiliar de specialitate al
instanțelor judecătorești și al parchetelor de pe lângă
acestea se stabilește prin lege specială.
Art. 61. — Personalul auxiliar de specialitate al
instanțelor judecătorești și al parchetelor de pe lângă
acestea este liber să se asocieze ori să adere la
organizații sindicale, precum și la organizații profesionale,
locale, naționale sau internaționale, în scopul apărării
intereselor sale profesionale, sociale și economice.
Art. 62. — (1) Personalului auxiliar de specialitate al
instanțelor judecătorești și al parchetelor de pe lângă
acestea îi este recunoscut dreptul la grevă, în condițiile
legii, cu respectarea principiilor continuității și al celerității
activității de justiție.
(2) În timpul grevei se vor asigura serviciile esențiale,
nu mai puțin de o treime din activitatea normală,
asigurându-se participarea grefierilor la ședințele de
judecată sau, după caz, la activitățile de urmărire penală
pentru soluționarea cauzelor cu arestați în materie penală
și în alte materii, pentru cauzele privind obligațiile de
întreținere de orice fel, asigurarea dovezilor, soluționarea
cererilor de ordonanță președințială, precum și în alte
cauze considerate urgente, potrivit legii, sau apreciate ca
atare de către instanță.
Art. 63. — (1) Personalul auxiliar de specialitate al
instanțelor judecătorești și al parchetelor de pe lângă
acestea are dreptul de a-și perfecționa în mod continuu
pregătirea profesională.
(2) Pe perioada în care personalul auxiliar de
specialitate al instanțelor judecătorești și al parchetelor de
pe lângă acestea urmează forme de perfecționare
profesională, beneficiază de drepturile salariale cuvenite, în
situația în care acestea sunt:
a) organizate la inițiativa ori în interesul instanței sau
parchetului la care este încadrat;
b) urmate la inițiativa personalului auxiliar de specialitate
al instanțelor judecătorești și al parchetelor de pe lângă
acestea, cu acordul președintelui curții de apel sau al
procurorului general al parchetului de pe lângă aceasta, în
a căror circumscripție teritorială funcționează;
c) organizate de Școala Națională de Grefieri, de
centrele zonale de formare continuă, în condițiile legii, sau
de alte instituții specializate din țară sau din străinătate.
(3) În cazul în care formarea și perfecționarea
profesională, în formele prevăzute la alin. (2), se
organizează în afara localității în care își are sediul
instanța sau parchetul, personalul auxiliar de specialitate al
instanțelor judecătorești și al parchetelor de pe lângă
acestea beneficiază de drepturile de delegare, în condițiile
art. 57.
(4) Pentru acoperirea cheltuielilor programelor de
formare și perfecționare profesională a personalului auxiliar
de specialitate, organizate în condițiile alin. (2) lit. a) și c),
curțile de apel și parchetele de pe lângă acestea, precum
și, după caz, Înalta Curte de Casație și Justiție, Parchetul
de pe lângă Înalta Curte de Casație și Justiție și Parchetul
Național Anticorupție au obligația să prevadă în bugetul
anual propriu sumele necesare pentru cheltuielile
respective.

9

Art. 64. — Instanțele și parchetele au obligația să
asigure personalului auxiliar de specialitate condiții normale
de muncă și igienă, de natură să le asigure sănătatea și
integritatea fizică și psihică.
Art. 65. — (1) Personalul auxiliar de specialitate al
instanțelor judecătorești și al parchetelor de pe lângă
acestea beneficiază anual de un concediu de odihnă plătit
de 30 de zile lucrătoare.
(2) În perioada concediului de odihnă personalul auxiliar
de specialitate al instanțelor judecătorești și al parchetelor
de pe lângă acestea beneficiază, o singură dată pe an, de
transport gratuit dus-întors între localitatea de domiciliu și
localitatea din țară în care își petrece concediul de odihnă.
(3) Condițiile de efectuare și de plată a concediului de
odihnă se stabilesc prin regulament aprobat de Consiliul
Superior al Magistraturii, în condițiile Legii nr. 53/2003 —
Codul muncii, cu modificările ulterioare, și ale Ordonanței
de urgență a Guvernului nr. 123/2003 privind creșterile
salariale ce se vor acorda personalului din sectorul
bugetar, aprobată cu modificări și completări prin Legea
nr. 164/2004, cu completările ulterioare.
Art. 66. — (1) Personalul auxiliar de specialitate al
instanțelor judecătorești și al parchetelor de pe lângă
acestea are dreptul la concedii fără plată, pentru studii sau
pentru alte evenimente, în condiții stabilite prin
regulamentul prevăzut la art. 65 alin. (3).
(2) Personalul auxiliar de specialitate al instanțelor
judecătorești și al parchetelor de pe lângă acestea are
dreptul la concedii medicale, potrivit legislației în vigoare.
Art. 67. — (1) Personalul auxiliar de specialitate al
instanțelor judecătorești și al parchetelor de pe lângă
acestea, în activitate sau pensionari, precum și soțul/soția
și copiii aflați în întreținerea acestuia beneficiază în mod
gratuit de asistență medicală, medicamente și proteze, în
condițiile respectării dispozițiilor legale privind plata
contribuției la asigurările sociale de sănătate.
(2) Condițiile de acordare în mod gratuit a asistenței
medicale, a medicamentelor și protezelor sunt stabilite prin
hotărâre a Guvernului.
Art. 68. — (1) Personalul auxiliar de specialitate al
instanțelor judecătorești și al parchetelor de pe lângă
acestea, astfel cum a fost prevăzut la art. 3, cu o vechime
de cel puțin 25 de ani în funcție, beneficiază, la împlinirea
vârstei prevăzute de lege, de pensie de serviciu, în
cuantum de 80% din venitul brut realizat în ultima lună de
activitate înainte de data pensionării.
(2) Pentru fiecare an care depășește vechimea
prevăzută la alin. (1) se adaugă la cuantumul pensiei câte
1% din venit, fără a se putea depăși venitul brut avut la
data pensionării.
(3) De pensia de serviciu beneficiază și personalul
auxiliar cu o vechime între 20 și 25 de ani în această
funcție, caz în care cuantumul pensiei prevăzut la alin. (1)
se micșorează cu 1% pentru fiecare an care lipsește din
vechimea integrală.
(4) De prevederile alin. (2) beneficiază și personalul
auxiliar pensionat anterior intrării în vigoare a prezentei
legi.
(5) Soțul supraviețuitor și copiii personalului prevăzut la
alin. (1), care au dreptul la pensie de serviciu, beneficiază
de pensie de urmaș dacă îndeplinesc condițiile prevăzute
pentru aceasta de Legea nr. 19/2000 privind sistemul
public de pensii și alte drepturi de asigurări sociale, cu
modificările și completările ulterioare.

10

MONITORUL OFICIAL AL ROMÂNIEI, PARTEA I, Nr. 1.197/14.XII.2004

(6) Partea din pensia de serviciu care depășește nivelul
pensiei din sistemul public al asigurărilor sociale se suportă
din bugetul de stat.
(7) Pensiile de serviciu ale personalului auxiliar se
actualizează în raport cu salariul de bază brut al
categoriilor de personal auxiliar în activitate.
Art. 69. — (1) Personalul auxiliar de specialitate cu o
vechime continuă în justiție de 25 de ani înainte de data
pensionării sau a eliberării din funcție pentru motive
neimputabile beneficiază de o indemnizație egală cu trei
salarii de bază de încadrare lunare brute, care se
impozitează potrivit legii.
(2) Indemnizația prevăzută la alin. (1) se acordă o
singură dată în decursul activității de personal auxiliar de
specialitate și se înregistrează în dosarul personal, potrivit
legii.
(3) Prevederile alin. (1) și (2) se aplică și în cazul
decesului personalului auxiliar de specialitate aflat în
activitate. În acest caz indemnizația se acordă soțului sau,
după caz, soției și copiilor care se aflau în întreținerea
persoanei în cauză la data decesului.
Art. 70. — Grefierii cu studii superioare juridice
beneficiază de vechime în specialitate juridică, pentru
perioada în care desfășoară această activitate.
Art. 71. — (1) Personalul auxiliar de specialitate al
instanțelor judecătorești și al parchetelor de pe lângă
acestea, în activitate, cu o vechime de 25 de ani și,
respectiv, 20 de ani, poate fi distins cu Diploma Meritul
judiciar clasele II și III, prevăzută de Legea nr. 303/2004,
pentru merite deosebite în activitate, respectarea în mod
exemplar a îndatoririlor de serviciu și obținerea în decursul
întregii activități numai a calificativului îfoarte bine“.
(2) Modalitatea de propunere și condițiile concrete
pentru acordarea Diplomei Meritul judiciar clasele II și III se
stabilesc prin regulament aprobat de Consiliul Superior al
Magistraturii.
Art. 72. — Grefierii de ședință au dreptul la asigurarea
în mod gratuit a ținutei vestimentare corespunzătoare
instanței la care funcționează, potrivit legii.
Art. 73. — Pe lângă drepturile prevăzute de prezenta
lege, personalul auxiliar de specialitate al instanțelor
judecătorești și al parchetelor de pe lângă acestea
beneficiază și de alte drepturi prevăzute de legislația
muncii și de legislația asigurărilor sociale.
Art. 74. — (1) Activitatea personalului auxiliar de
specialitate al instanțelor judecătorești și al parchetelor de
pe lângă acestea este evaluată anual de către
conducătorul instanței judecătorești sau al parchetului de
pe lângă aceasta în care își desfășoară activitatea, prin
acordarea calificativelor îfoarte bine“, îbine“, îsatisfăcător“ și
înesatisfăcător“.
(2) Evaluările și calificativele anuale se păstrează la
dosarul profesional personal.
(3) În cazul informaticienilor, evaluarea se realizează cu
sprijinul compartimentului de specialitate informatică din
cadrul Ministerului Justiției sau, după caz, din cadrul Înaltei
Curți de Casație și Justiție, al Parchetului de pe lângă
Înalta Curte de Casație și Justiție ori din cadrul Parchetului
Național Anticorupție și se semnează atât de președintele
curții de apel sau de procurorul general al parchetului de
pe lângă această instanță, cât și de către șeful
compartimentului informatic din cadrul Ministerului Justiției,
respectiv al Înaltei Curți de Casație și Justiție, al

Parchetului de pe lângă Înalta Curte de Casație și Justiție
sau al Parchetului Național Anticorupție.
Art. 75. — (1) Evoluția activității personalului de la
intrarea în justiție și până la încetarea funcției se
consemnează în fișa profesională aprobată de Consiliul
Superior al Magistraturii, aflată la dosarele profesionale
care se întocmesc și se păstrează de curtea de apel sau
parchetul de pe lângă această instanță, în a cărui
circumscripție teritorială își desfășoară activitatea ori, după
caz, la Înalta Curte de Casație și Justiție, la Parchetul de
pe lângă Înalta Curte de Casație și Justiție sau la
Parchetul Național Anticorupție.
(2) Datele conținute în dosarul profesional sunt
confidențiale, în condițiile prevăzute de lege.
(3) Personalul auxiliar de specialitate al instanțelor
judecătorești și al parchetelor de pe lângă acestea are
acces la propriul dosar profesional și poate obține copii ale
actelor existente în dosar.
SECȚIUNEA a 3-a
Îndatoririle personalului auxiliar de specialitate al instanțelor
judecătorești și al parchetelor de pe lângă acestea

Art. 76. — Personalul auxiliar de specialitate al
instanțelor judecătorești și al parchetelor de pe lângă
acestea are obligația să își îndeplinească îndatoririle de
serviciu cu profesionalism, imparțialitate și celeritate, în
conformitate cu legea, și să se abțină de la orice faptă
care ar putea aduce prejudicii persoanelor fizice sau
juridice ori prestigiului justiției.
Art. 77. — (1) Funcția de grefier este incompatibilă cu
orice alte funcții publice sau private, cu excepția funcțiilor
didactice din învățământ, în condițiile legii.
(2) Grefierilor le este interzis:
a) să desfășoare activități comerciale, direct sau prin
persoane interpuse;
b) să desfășoare activități de arbitraj în litigii civile,
comerciale sau de altă natură;
c) să aibă calitatea de asociat sau de membru în
organele de conducere, administrare ori de control la
societăți civile, societăți comerciale, inclusiv la bănci sau la
alte instituții de credit, societăți de asigurare ori financiare,
companii naționale, societăți naționale sau regii autonome;
d) să aibă calitatea de membru al unui grup de interes
economic.
(3) Prin derogare de la regula prevăzută la alin. (2)
lit. c), grefierii pot fi acționari sau asociați ca urmare a legii
privind privatizarea în masă.
Art. 78. — (1) Personalul auxiliar de specialitate al
instanțelor judecătorești și al parchetelor de pe lângă
acestea este obligat să păstreze secretul profesional,
confidențialitatea în legătură cu faptele și informațiile
despre care ia cunoștință în exercitarea funcției, cu privire
la procese aflate în curs de desfășurare sau asupra unor
cauze cu care a fost sesizat parchetul.
(2) Personalului auxiliar de specialitate al instanțelor
judecătorești și al parchetelor de pe lângă acestea nu îi
este permis să comenteze sau să justifice în presă ori în
emisiuni audiovizuale hotărârile sau soluțiile date în
dosarele despre care a luat cunoștință în exercitarea
atribuțiilor de serviciu.
Art. 79. — Personalul auxiliar de specialitate al
instanțelor judecătorești și al parchetelor de pe lângă
acestea este obligat să respecte programul de lucru și să
rezolve lucrările în termenele stabilite.

MONITORUL OFICIAL AL ROMÂNIEI, PARTEA I, Nr. 1.197/14.XII.2004
Art. 80. — (1) Personalul auxiliar de specialitate al
instanțelor judecătorești și al parchetelor de pe lângă
acestea este obligat să aibă, în timpul ședințelor de
judecată, ținuta vestimentară corespunzătoare instanței la
care funcționează.
(2) Ținuta vestimentară se stabilește prin hotărâre a
Guvernului și se asigură potrivit art. 72.
Art. 81. — Personalul auxiliar de specialitate al
instanțelor judecătorești și al parchetelor de pe lângă
acestea este obligat să prezinte, în condițiile și la
termenele prevăzute de lege, declarația de avere și
declarația de interes.
CAPITOLUL VII
Răspunderea personalului auxiliar de specialitate
al instanțelor judecătorești și al parchetelor
de pe lângă acestea
Art. 82. — Personalul auxiliar de specialitate al
instanțelor judecătorești și al parchetelor de pe lângă
acestea răspunde civil, disciplinar, administrativ și penal,
după caz, în condițiile legii.
Art. 83. — Personalul auxiliar de specialitate al
instanțelor judecătorești și al parchetelor de pe lângă
acestea răspunde disciplinar pentru abaterile de la
îndatoririle de serviciu, precum și pentru comportările care
dăunează intereselor serviciului sau prestigiului justiției.
Art. 84. — Constituie abateri disciplinare:
a) întârzierea nejustificată în efectuarea lucrărilor;
b) absențele nemotivate de la serviciu, precum și
încălcarea dispozițiilor din regulamentele privind organizarea
și funcționarea instanțelor judecătorești și a parchetelor de
pe lângă acestea, referitoare la programul de lucru;
c) intervențiile sau stăruințele pentru soluționarea unor
cereri privind satisfacerea unor interese personale, ale
membrilor familiilor lui sau ale altor persoane, precum și
orice ale imixtiuni în activitatea judecătorilor sau a
procurorilor;
d) atitudinile ireverențioase în timpul exercitării atribuțiilor
de serviciu față de judecători și procurori, față de colegi,
avocați, experți, martori, justițiabili sau orice altă persoană
cu care intră în relații;
e) nerespectarea confidențialității lucrărilor care au acest
caracter;
f) nerespectarea dispozițiilor legale care reglementează
modul de comunicare față de terțe persoane a datelor și
informațiilor referitoare la activitatea instanțelor judecătorești;
g) manifestări care aduc atingere demnității sau
probității profesionale;
h) refuzul nejustificat de a îndeplini o îndatorire ce îi
revine potrivit legii și regulamentelor privind organizarea și
funcționarea instanțelor judecătorești și a parchetelor de pe
lângă acestea ori alte atribuții stabilite de conducătorii
instanțelor judecătorești sau ai parchetelor de pe lângă
acestea;
i) neglijența gravă ori neglijențe repetate în rezolvarea
lucrărilor;
j) încălcarea incompatibilităților și a interdicțiilor
prevăzute de lege;
k) omisiunea gravă de a-și îndeplini atribuțiile ce îi revin
potrivit legii;
l) nerespectarea prevederilor cuprinse în Codul
deontologic al personalului auxiliar de specialitate al
instanțelor judecătorești și al parchetelor de pe lângă
acestea.

11

Art. 85. — (1) Sancțiunile disciplinare care se pot aplica
personalului auxiliar de specialitate al instanțelor
judecătorești și al parchetelor de pe lângă acestea, în
raport cu gravitatea abaterilor, sunt:
a) avertismentul;
b) reducerea cu 5—15% a salariului și/sau a
indemnizației de conducere, pe o durată de 1—3 luni;
c) retrogradarea în gradul profesional sau treapta
profesională în cadrul aceleiași funcții, pe o durată de
1—3 luni;
d) revocarea din funcția de conducere ocupată;
e) mutarea disciplinară la o altă instanță sau parchet
din circumscripția teritorială a aceleiași curți de apel sau,
după caz, a aceluiași parchet de pe lângă curtea de apel,
pe o durată de 1—3 luni;
f) excluderea din profesie.
(2) În cazul nerespectării prevederilor cuprinse în Codul
deontologic al personalului auxiliar de specialitate al
instanțelor judecătorești și al parchetelor de pe lângă
acestea, conducătorul instanței sau al parchetului care
aplică sancțiunea poate dispune ca, pe lângă sancțiunea
disciplinară aplicată, acesta să urmeze cursuri de
deontologie a profesiei organizate de Școala Națională de
Grefieri.
Art. 86. — (1) Sancțiunea prevăzută la art. 85 alin. (1)
lit. a) se aplică de conducătorul instanței sau al parchetului
în cadrul căruia își desfășoară activitatea cel sancționat.
(2) Sancțiunile prevăzute la art. 85 alin. (1) lit. b)—f) se
aplică de către președintele curții de apel sau de
procurorul general al parchetului de pe lângă aceasta, în a
cărui circumscripție teritorială își desfășoară activitatea cel
sancționat.
Art. 87. — (1) În cazul în care există indiciile săvârșirii
unei abateri disciplinare, conducătorii instanțelor
judecătorești sau ai parchetelor de pe lângă acestea,
prevăzuți la art. 86, vor dispune efectuarea cercetării
prealabile.
(2) Cercetarea prealabilă este obligatorie în toate
cazurile și se poate efectua prin judecătorii inspectori ai
curților de apel ori, după caz, prin procurorii inspectori din
cadrul curților de apel sau al parchetelor de pe lângă
acestea ori printr-un alt judecător sau procuror desemnat
de conducătorul curții de apel ori al parchetului de pe
lângă aceasta și se finalizează printr-un act de constatare.
(3) Pentru abaterile disciplinare sesizate în cadrul Înaltei
Curți de Casație și Justiție, al Parchetului de pe lângă
Înalta Curte de Casație și Justiție sau, după caz, al
Parchetului Național Anticorupție, cercetarea prealabilă
prevăzută la alin. (2) se efectuează de judecătorii
desemnați de colegiul de conducere al Înaltei Curți de
Casație și Justiție ori, după caz, de procurorii inspectori din
cadrul Parchetului de pe lângă Înalta Curte de Casație și
Justiție sau al Parchetului Național Anticorupție.
(4) În cadrul cercetării prealabile se vor stabili faptele și
urmările acestora, împrejurările în care au fost săvârșite,
existența sau inexistența vinovăției, precum și orice date
concludente.
(5) Citarea și ascultarea persoanei în cauză și
verificarea apărărilor acesteia sunt obligatorii.
(6) Refuzul persoanei cercetate de a face declarații sau
de a se prezenta la cercetări se constată prin procesverbal și nu împiedică finalizarea cercetării.
Art. 88. — (1) Pe perioada cercetării prealabile,
conducătorul curții de apel sau al parchetului de pe lângă

12

MONITORUL OFICIAL AL ROMÂNIEI, PARTEA I, Nr. 1.197/14.XII.2004

aceasta va putea dispune, în raport cu gravitatea faptei,
suspendarea din funcție a persoanei în cauză.
(2) Persoana cercetată poate contesta această măsură
în termen de 30 de zile de la data comunicării, la
tribunalul de muncă și asigurări sociale în a cărui
circumscripție teritorială își are domiciliul.
Art. 89. — (1) Sancțiunile disciplinare se aplică în
termen de 30 de zile de la data înregistrării actului de
constatare la cabinetul conducătorului instanței sau al
parchetului competent să aplice sancțiunea, dar nu mai
târziu de un an de la data săvârșirii abaterii disciplinare.
(2) Sancțiunile disciplinare se aplică prin decizie emisă
în formă scrisă, în termenul prevăzut la alin. (1), și se
comunică persoanei sancționate în cel mult 5 zile de la
data emiterii; decizia produce efecte de la data comunicării.
(3) Sub sancțiunea nulității absolute, în decizie se
cuprind în mod obligatoriu:
a) descrierea faptei care constituie abatere disciplinară;
b) precizarea prevederilor din actele normative în
vigoare care au fost încălcate de cel sancționat;
c) motivele pentru care au fost înlăturate apărările
formulate de cel sancționat în timpul cercetării disciplinare
prealabile ori motivele pentru care persoana nu a fost
citată sau ascultată;
d) temeiul de drept în baza căruia se aplică sancțiunea
disciplinară;
e) termenul în care sancțiunea disciplinară poate fi
contestată;
f) instanța competentă la care sancțiunea disciplinară
poate fi contestată.
(4) Decizia de sancționare poate fi contestată în termen
de 30 de zile de la comunicare, la tribunalul de muncă și
asigurări sociale în a cărui circumscripție teritorială își are
domiciliul contestatorul.
(5) Contestația formulată potrivit alin. (4) nu suspendă
executarea. La cererea contestatorului, tribunalul poate
dispune suspendarea executării.
CAPITOLUL VIII
Dispoziții tranzitorii și finale
Art. 90. — Prevederile prezentei legi se aplică și
personalului auxiliar de specialitate de la instanțele și
parchetele militare, precum și de la Secția militară a
Parchetului de pe lângă Înalta Curte de Casație și Justiție
și Secția de combatere a infracțiunilor de corupție săvârșite
de militari a Parchetului Național Anticorupție.
Art. 91. — (1) Personalul auxiliar de specialitate al
instanțelor judecătorești și al parchetelor de pe lângă
acestea, aflat în funcție la data intrării în vigoare a
prezentei legi, se consideră că îndeplinește condițiile legale
pentru ocuparea funcțiilor în care este numit.

(2) La intrarea în vigoare a prezentei legi, grefierii
dactilografi în funcție vor fi încadrați ca grefieri, prin
transformarea corespunzătoare a posturilor, cu menținerea
salariilor de încadrare avute. Tehnicienii criminaliști din
cadrul parchetelor sunt asimilați grefierilor.
Art. 92. — Dispozițiile prevăzute de prezenta lege
pentru președinții curților de apel și procurorii generali ai
parchetelor de pe lângă aceste instanțe, în legătură cu
numirea, promovarea, suspendarea, sancționarea și
eliberarea din funcție, precum și cu alte aspecte privind
raporturile de serviciu ale personalului auxiliar de
specialitate se exercită de președintele Înaltei Curți de
Casație și Justiție, de procurorul general al Parchetului de
pe lângă Înalta Curte de Casație și Justiție și de procurorul
general al Parchetului Național Anticorupție, pentru
personalul auxiliar de specialitate din aceste instituții.
Art. 93. — (1) Perioada în care personalul auxiliar de
specialitate al instanțelor judecătorești și al parchetelor de
pe lângă acestea a exercitat funcții de aceeași natură în
cadrul Curții Constituționale sau în cadrul fostelor structuri
jurisdicționale ale Curții de Conturi constituie vechime în
specialitate.
(2) Constituie vechime în specialitate și perioada în care
personalul auxiliar de specialitate al instanțelor judecătorești
și al parchetelor de pe lângă acestea a îndeplinit funcția
de secretar de procuratură, secretar-dactilograf, dactilograf,
precum și secretar la fostele arbitraje de stat sau
departamentale.
(3) Pentru informaticieni constituie vechime în
specialitate și perioadele lucrate în același domeniu, în alte
unități.
Art. 94. — (1) În termen de 90 de zile de la intrarea în
vigoare a prezentei legi, Consiliul Superior al Magistraturii
aprobă Codul deontologic al personalului auxiliar de
specialitate al instanțelor judecătorești și al parchetelor de
pe lângă acestea.
(2) În termenul prevăzut la alin. (1), Consiliul Superior
al Magistraturii aprobă regulamentele prevăzute la art. 7,
art. 8 alin. (3), art. 9 alin. (2), art. 17, art. 38 alin. (3),
art. 44 alin. (3), art. 65 alin. (3) și art. 71 alin. (2).
Art. 95. — (1) Litigiile în legătură cu aplicarea
prevederilor prezentei legi se soluționează de tribunalele de
muncă și asigurări sociale.
(2) Până la înființarea tribunalelor de muncă și asigurări
sociale, litigiile prevăzute la alin. (1) se soluționează de
secțiile sau completele specializate pentru soluționarea
conflictelor de muncă.
Art. 96. — Prezenta lege intră în vigoare la data de
1 ianuarie 2005, cu excepția dispozițiilor privind formarea
profesională, care intră în vigoare la 16 iulie 2005.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (1) din
Constituția României, republicată.
PREȘEDINTELE CAMEREI DEPUTAȚILOR

PREȘEDINTELE SENATULUI

VALER DORNEANU

NICOLAE VĂCĂROIU

București, 9 decembrie 2004.
Nr. 567.

MONITORUL OFICIAL AL ROMÂNIEI, PARTEA I, Nr. 1.197/14.XII.2004

13

PREȘEDINTELE ROMÂNIEI

DECRET
pentru promulgarea Legii privind statutul personalului auxiliar
de specialitate al instanțelor judecătorești și al parchetelor
de pe lângă acestea
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea privind statutul personalului auxiliar
de specialitate al instanțelor judecătorești și al parchetelor de pe lângă
acestea și se dispune publicarea acestei legi în Monitorul Oficial al
României, Partea I.
PREȘEDINTELE ROMÂNIEI

ION ILIESCU
București, 7 decembrie 2004.
Nr. 1.061.

DECIZII

ALE

CURȚII

CONSTITUȚIONALE

CURTEA CONSTITUȚIONALĂ

D E C I Z I A Nr. 480
din 9 noiembrie 2004

referitoare la excepția de neconstituționalitate a dispozițiilor art. 317 din Codul penal
Ioan Vida
Nicolae Cochinescu
Aspazia Cojocaru
Acsinte Gaspar
Kozsokár Gábor
Ion Predescu
Șerban Viorel Stănoiu
Iuliana Nedelcu
Afrodita Laura Tutunaru

—
—
—
—
—
—
—
—
—

președinte
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a dispozițiilor art. 317 din Codul penal, excepție ridicată de
Andrei Vasile Molnar în Dosarul nr. 1.221/2004 al Curții de
Apel Alba Iulia — Secția penală.
La apelul nominal se prezintă, pentru autorul excepției,
domnul avocat Ioan Ban, cu delegație la dosar,
constatându-se lipsa celeilalte părți, față de care procedura
de citare a fost legal îndeplinită.
Apărătorul autorului excepției arată că dispozițiile
art. 317 din Codul penal incriminează infracțiunea de
propagandă naționalist-șovină, ale cărei elemente
constitutive sunt de natură a aduce atingere libertății de
opinie politică a cetățeanului. De asemenea, susține că, în
aplicarea acestui text de lege, magistratul este obligat să

procedeze, contrar conștiinței profesionale, la analize
politice. În opinia sa se impune reformularea art. 317 din
Codul penal, astfel încât să se dea expresie libertății de
conștiință și exprimare, și solicită admiterea excepției de
neconstituționalitate invocate.
Reprezentantul Ministerului Public arată că textul de
lege criticat nu contravine prevederilor constituționale și
normelor de drept internațional invocate de autorul
excepției. În codurile penale române anterioare nu a existat
o incriminare asemănătoare, dar texte similare se regăsesc
și în legislația altor țări, de exemplu în Codul penal
german. Pe de altă parte, art. 10 din Convenția pentru
apărarea drepturilor omului și a libertăților fundamentale,
invocat în susținerea excepției de către autor, instituie în
alineatul 2 o serie de măsuri necesare — formalități,
condiții sau restrângeri — care limitează exercitarea
libertății de exprimare, dispoziții care își găsesc
corespondent și în art. 53 din Legea fundamentală. În
consecință, pune concluzii de respingere a excepției de
neconstituționalitate ca neîntemeiată, deoarece nu există
contrarietate între articolul criticat și textele constituționale
și internaționale invocate.

14

MONITORUL OFICIAL AL ROMÂNIEI, PARTEA I, Nr. 1.197/14.XII.2004
C U R T E A,

având în vedere actele și lucrările dosarului, constată
următoarele:
Prin Încheierea din 1 iulie 2004, pronunțată în Dosarul
nr. 1.221/2004, Curtea de Apel Alba Iulia — Secția penală a
sesizat Curtea Constituțională cu excepția de
neconstituționalitate a prevederilor art. 317 din Codul
penal.
Excepția a fost ridicată de inculpatul Andrei Vasile
Molnar în dosarul cu numărul de mai sus, având drept
obiect soluționarea unui recurs formulat împotriva unei
sentințe penale pronunțate de Tribunalul Sibiu.
În motivarea excepției de neconstituționalitate autorul
acesteia susține că textul de lege criticat nu mai
corespunde noilor realități și valorilor democratice apărate
de statul de drept român. Forma infracțiunii prevăzute de
art. 317 din Codul penal este în strânsă dependență cu
infracțiunea prevăzută de art. 166 din același cod. În timp
ce pentru această din urmă faptă incriminarea a fost
modificată tocmai pentru a indica abolirea regimului totalitar
și înlocuirea lui cu unul democratic, infracțiunea prevăzută
de art. 317 a rămas în același spirit în decursul celor
40 de ani care au trecut de la adoptarea codului, ceea ce
indică, în opinia autorului, dorința legiuitorului de a
sancționa în continuare anumite fapte de natură politică.
Prevederile art. 317 din Codul penal au fost concepute în
perioada comunismului pentru a sancționa idei sau
concepții care nu corespundeau cu idealurile impuse forțat
de către statul comunist. În noile realități democratice ale
statului român, incriminarea faptelor prevăzute în textul de
lege criticat vine în contradicție cu o serie de principii
constituționale, cum ar fi cel al pluralismului ideilor și
formelor de manifestare politice. Textul criticat nu permite
manifestarea liberă a oricăror opinii, idei sau concepte, ci,
dimpotrivă, constrânge cetățeanul, sub amenințarea unor
sancțiuni penale, să adopte o anumită linie de gândire sau
o anumită atitudine și interzice de asemenea, asocierea în
vederea împărtășirii anumitor idei sau concepții care nu
sunt conforme cu ideile exprimate de spectrul politic.
În sfârșit, autorul excepției mai consideră că îart. 317
din Codul penal face o discriminare crasă între cetățeni,
deoarece legile privesc pe toți cetățenii, indiferent că sunt
înscriși într-un partid politic sau nu“. Prin acțiunea
Ministerului Public se încalcă prevederile art. 18 din
Declarația Universală a Drepturilor Omului, art. 18 din
Pactul internațional cu privire la drepturile civile și politice,
precum și art. 10 din Convenția pentru apărarea drepturilor
omului și a libertăților fundamentale.
Curtea de Apel Alba Iulia — Secția penală nu și-a
exprimat
opinia
cu
privire
la
excepția
de
neconstituționalitate ridicată.
Potrivit art. 24 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.

Guvernul României apreciază că excepția de
neconstituționalitate este neîntemeiată, cu următoarea
motivare:
Potrivit dispozițiilor constituționale ale art. 73, legiuitorul
este unica autoritate competentă să stabilească, prin lege
organică, care fapte constituie infracțiuni, în vederea
apărării valorilor statului de drept consacrate de art. 1—13
din Constituție, precum și a garantării efective a exercitării,
potrivit legii, a drepturilor și libertăților fundamentale ale
omului consacrate în Titlul II din Constituție — Drepturile,
libertățile și îndatoririle fundamentale.
Arată de asemenea, că îîntrucât exercitarea drepturilor
și libertăților fundamentale se face în spațiul statului de
drept, drepturile fundamentale nu sunt absolute, ci trebuie
folosite numai în limitele interne și externe stabilite de lege,
cu respectarea drepturilor altor persoane“, ce decurg din
Constituție, precum și din tratatele și convențiile la care
România este parte.
Curtea Europeană a Drepturilor Omului a statuat în
repetate rânduri că neluarea, de către statele semnatare
ale Convenției pentru apărarea drepturilor omului și a
libertăților fundamentale, a măsurilor pozitive necesare
apărării reale a drepturilor garantate de convenție,
constituie o încălcare a angajamentelor asumate prin
semnarea acesteia (cauza Barbera împotriva Spaniei).
Măsurile pozitive se concretizează în măsuri legislative,
administrative și de orice altă natură, necesare salvgardării
drepturilor omului.
Libertatea de exprimare consacrată de art. 30 din
Legea fundamentală trebuie exercitată, de asemenea, în
limitele stabilite de lege. Potrivit art. 53 din Constituție,
exercițiul unor drepturi sau libertăți poate fi restrâns în
situațiile expres prevăzute în alin. (1), cu condiția existenței
necesității, într-o societate democratică, a restrângerii pe
criterii nediscriminatorii și cu respectarea proporționalității cu
situația care a determinat-o.
De altfel, Curtea Europeană a Drepturilor Omului a
arătat în mai multe hotărâri (Handyside împotriva Regatului
Unit al Marii Britanii, Sunday Times împotriva Regatului Unit al
Marii Britanii, Lingens împotriva Austriei) că restrângerea
adusă libertății de exprimare este în concordanță cu
dispozițiile convenției dacă este prevăzută de lege, este
îndreptată spre apărarea unui scop legitim, dintre cele
prevăzute la art. 10, și este necesară într-o societate
democratică.
Prin urmare, Guvernul apreciază că sunt întrunite toate
elementele prevăzute de art. 53 din Constituție și de art. 10
din Convenția pentru apărarea drepturilor omului și a
libertăților fundamentale, deoarece restrângerea este
prevăzută de lege într-o manieră clară și accesibilă, iar
măsura se impune pentru apărarea securității naționale, a
ordinii ori a moralei publice, a drepturilor și libertăților
cetățenilor. Or, securitatea națională, ordinea și morala
publică sunt valori a căror existență și dezvoltare depind
de asigurarea bunei înțelegeri între cetățeni, indiferent de
rasă sau naționalitate.
În ceea ce privește celelalte dispoziții constituționale,
invocate în sprijinul excepției, Guvernul consideră că nu au
legătură cu obiectul cauzei.
Avocatul Poporului consideră că excepția de
neconstituționalitate este inadmisibilă, deoarece din
încheierea de sesizare a Curții Constituționale, dispusă de
către instanța de judecată, rezultă că nu au fost indicate

MONITORUL OFICIAL AL ROMÂNIEI, PARTEA I, Nr. 1.197/14.XII.2004
temeiurile constituționale invocate în susținerea excepției și,
pe cale de consecință, ar fi aplicabile dispozițiile art. 10
alin. (2) din Legea nr. 47/1992, potrivit cărora sesizările
adresate Curții Constituționale trebuie făcute în formă
scrisă și motivate.
În subsidiar, Avocatul Poporului apreciază că dispozițiile
art. 317 din Codul penal nu contravin nici unui text din
Constituție.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile
legale criticate, raportate la prevederile Constituției, precum
și dispozițiile Legii nr. 47/1992, reține următoarele:
Curtea Constituțională constată că a fost legal sesizată
și este competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate ridicată.
Obiectul excepției de neconstituționalitate îl constituie
dispozițiile art. 317 din Codul penal, care are următorul
conținut: îPropaganda naționalist-șovină, ațâțarea urii de rasă
sau naționale, dacă fapta nu constituie infracțiunea prevăzută
în art. 166, se pedepsește cu închisoare de la 6 luni la 5 ani.“
Autorul excepției de neconstituționalitate susține că prin
dispozițiile legale criticate sunt încălcate prevederile
constituționale ale art. 1 alin. (3) referitoare la statul de
drept, ale art. 4 alin. (2) referitoare la egalitatea între
cetățeni, ale art. 8 alin. (1) referitoare la pluralismul politic,
ale art. 16 alin. (1) și (2) referitoare la egalitatea cetățenilor
în fața legii și a autorităților, ale art. 20 referitoare la
îTratatele internaționale privind drepturile omului“, ale art. 29
alin. (1) și (2) referitoare la libertatea gândirii și opiniilor și
garantarea lor în spiritul toleranței și respectului reciproc,
ale art. 30 alin. (1)—(4) referitoare la inviolabilitatea
libertății de exprimare, ale art. 31 alin. (1) referitoare la
dreptul de a avea acces la orice informație de interes
public, ale art. 33 alin. (1) și (2) referitoare la garantarea
accesului la cultură în condițiile legii, ale art. 40 alin. (1)

15

referitoare la dreptul cetățenilor de a se asocia liber și ale
art. 124 alin. (1) și (2) referitoare la înfăptuirea justiției,
precum și ale art. 10 din Convenția pentru apărarea
drepturilor omului și a libertăților fundamentale, ale art. 18
din Declarația Universală a Drepturilor Omului și ale art. 18
din Pactul internațional cu privire la drepturile civile și
politice.
Examinând excepția de neconstituționalitate, Curtea
constată că dispozițiile art. 317 din Codul penal, care
incriminează propaganda naționalist-șovină și ațâțarea urii
de rasă sau de naționalitate, nu contravin Constituției și
nici textelor internaționale invocate, deoarece nici unul
dintre aceste texte nu legitimează săvârșirea unor
asemenea fapte.
Curtea Constituțională nu poate primi susținerea
autorului excepției, în sensul că prin dispoziția legală
atacată se restrâng drepturi și libertăți fundamentale ale
cetățenilor, cum ar fi dreptul la asociere, dreptul la
informație, libertatea conștiinței sau libertatea de exprimare,
dat fiind că exercitarea acestor drepturi și libertăți nu
implică intoleranța națională sau rasială, adică negarea
drepturilor și libertăților altor persoane pe criterii de
apartenență națională ori rasială.
Libertatea, ca principiu fundamental al statului de drept,
este temelia tuturor principiilor morale și presupune
elaborarea unor asemenea norme de drept care să
garanteze tuturor persoanelor să se manifeste potrivit
propriilor opțiuni în relațiile cu ceilalți membri ai
colectivității. Tocmai de aceea, exercitarea unei propagande
naționalist-șovine reprezintă, în esență, o manifestare
abuzivă a drepturilor și libertăților de mai sus.
Curtea Constituțională nu poate primi nici susținerea că
prin incriminarea propagandei naționalist-șovine și a ațâțării
urii de rasă sau de naționalitate se lezează principiile
constitutive și funcționale ale statului român și unicitatea
poporului ori principiile pluralismului politic și egalității în
drepturi, căci faptele incriminate prin dispoziția atacată sunt
străine literei și spiritului normelor care consacră principiile
amintite.
Dimpotrivă, tolerarea unor asemenea fapte ar contraveni
tuturor dispozițiilor constituționale invocate de autorul
excepției, precum și convențiilor internaționale la care
România este parte.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 317 din Codul penal, excepție ridicată de Andrei
Vasile Molnar în Dosarul nr. 1.221/2004 al Curții de Apel Alba-Iulia — Secția penală.
Definitivă și general obligatorie.
Pronunțată în ședința publică din data de 9 noiembrie 2004.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Afrodita Laura Tutunaru

16

MONITORUL OFICIAL AL ROMÂNIEI, PARTEA I, Nr. 1.197/14.XII.2004
RECTIFICĂRI
La Decretul nr. 110/1995 privind conferirea medaliei îCrucea comemorativă a
celui de-al doilea război mondial, 1941—1945“, publicat în Monitorul Oficial al
României, Partea I, nr. 244 din 25 octombrie 1995, se face următoarea rectificare
(care nu aparține Redacției îMonitorul Oficial“, Partea I):
— în anexă, în loc de: îDoru G. Vasile“ se va citi: îDoru Paraschiva Vasile“.
La Decretul nr. 552/1997 privind conferirea medaliei îCrucea comemorativă a
celui de-al doilea război mondial, 1941—1945“, publicat în Monitorul Oficial al
României, Partea I, nr. 302 din 5 noiembrie 1997, se face următoarea rectificare
(care nu aparține Redacției îMonitorul Oficial“, Partea I):
— în anexă, la județul Iași, la nr. crt. 3.893, în loc de: îMihu M. Martin“ se va
citi: îMihu P. Martin“.
La Decretul nr. 159/1998 privind conferirea medaliei îCrucea comemorativă a
celui de-al doilea război mondial, 1941—1945“, publicat în Monitorul Oficial al
României, Partea I, nr. 190 din 22 mai 1998, se fac următoarele rectificări (care nu
aparțin Redacției îMonitorul Oficial“, Partea I):
— în anexă, la județul Suceava, la nr. crt. 1.684, în loc de: îCiubotar V. Vasile“
se va citi: îCiobotar V. Vasile“, la nr. crt. 5.099, în loc de: îPascaru I. Ion“ se va citi:
îPascariu I. Ioan“, la nr. crt. 6.553, în loc de: îStrugari P. Ilie“ se va citi: îStrugaru P.
Ilie“, la nr. crt. 6.633, în loc de: îTabaraca G. Arcadie“ se va citi: îTabarcea Gh.
Arcadie“, și la nr. crt. 6.895, în loc de: îTofei V. George“ se va citi: îȚofei V. George“.
În Hotărârea Guvernului nr. 1.170/2004 pentru modificarea și completarea
anexelor la Hotărârea Guvernului nr. 1.357/2001 privind atestarea domeniului public
al județului Suceava, precum și al municipiilor, orașelor și comunelor din județul
Suceava, publicată în Monitorul Oficial al României, Partea I, nr. 749 din 18 august
2004, se fac următoarele rectificări (care nu aparțin Redacției îMonitorul Oficial“,
Partea I):
— la art. I pct. 36 lit. b) liniuța a treia, în loc de: î...L = 100 m,...“ se va citi:
î...L = 1.000 m,...“;
— la art. I pct. 54, în loc de: î...se abrogă pozițiile 5 și 19.“ se va citi: î...se
abrogă pozițiile 5 și 18.“

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 1.197/14.XII.2004 conține 16 pagini.

Prețul de vânzare 18.500 lei

ISSN 1453—4495

