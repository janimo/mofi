Anul 172 (XVI) — Nr. 1.170

PARTEA

I

LEGI, DECRETE, HOTĂRÂRI ȘI ALTE ACTE

Vineri, 10 decembrie 2004

SUMAR

Nr.

Pagina
HOTĂRÂRI ALE GUVERNULUI ROMÂNIEI

2.068. — Hotărâre privind trecerea din domeniul public
al statului în domeniul privat al statului a unor
construcții aflate în administrarea Ministerului
Agriculturii, Pădurilor și Dezvoltării Rurale ..............

1–2

2.075. — Hotărâre privind aprobarea Normelor metodologice pentru aplicarea Legii petrolului
nr. 238/2004 ..............................................................

3–12

2.117. — Hotărâre pentru modificarea anexei nr. 31 la
Hotărârea Guvernului nr. 930/2002 privind
atestarea domeniului public al județului Ilfov,
precum și al orașelor și comunelor din județul
Ilfov.............................................................................

12

HOTĂRÂRI

ALE

Nr.

Pagina

2.119. — Hotărâre privind transmiterea, cu titlu gratuit, a
unor imobile din proprietatea privată a statului și
din administrarea Ministerului Administrației și
Internelor în proprietatea privată a orașului
Ștefănești și în administrarea Consiliului Local al
Orașului Ștefănești, județul Botoșani .......................

12–13

ACTE ALE PARCHETULUI NAȚIONAL ANTICORUPȚIE
105. — Ordin pentru aprobarea Regulamentului privind
organizarea și desfășurarea concursului sau
examenului pentru ocuparea funcției de manager
economic și a altor funcții vacante din
Departamentul economico-financiar și administrativ
al Parchetului Național Anticorupție .........................

GUVERNULUI

13–16

ROMÂNIEI

GUVERNUL ROMÂNIEI

HOTĂRÂRE
privind trecerea din domeniul public al statului în domeniul privat al statului a unor construcții
aflate în administrarea Ministerului Agriculturii, Pădurilor și Dezvoltării Rurale
În temeiul art. 108 din Constituția României, republicată, al art. 10 alin. (2) din Legea nr. 213/1998 privind
proprietatea publică și regimul juridic al acesteia, cu modificările și completările ulterioare, și al art. 2 din Ordonanța
Guvernului nr. 112/2000 pentru reglementarea procesului de scoatere din funcțiune, casare și valorificare a activelor
corporale care alcătuiesc domeniul public al statului și al unităților administrativ-teritoriale, aprobată prin Legea
nr. 246/2001,
Guvernul României adoptă prezenta hotărâre.
Art. 1. — Se aprobă trecerea din domeniul public al
statului în domeniul privat al statului a unor construcții
aflate în administrarea Ministerului Agriculturii, Pădurilor și
Dezvoltării Rurale — Direcția pentru Agricultură și
Dezvoltare Rurală a Județului Suceava — Unitatea pentru
Ameliorare și Reproducție în Zootehnie a Județului

Suceava, având datele de identificare prevăzute în anexa
care face parte integrantă din prezenta hotărâre.
Art. 2. — Trecerea în domeniul privat al statului se face
în vederea scoaterii din funcțiune și demolării construcțiilor
prevăzute la art. 1.

2

MONITORUL OFICIAL AL ROMÂNIEI, PARTEA I, Nr. 1.170/10.XII.2004

Art. 3. — După scoaterea din funcțiune și demolarea
construcțiilor prevăzute la art. 1, Ministerul Agriculturii,
Pădurilor și Dezvoltării Rurale, prin Direcția pentru

Agricultură și Dezvoltare Rurală a Județului Suceava, își va
actualiza în mod corespunzător datele din evidența
cantitativ-valorică.

PRIM-MINISTRU

ADRIAN NĂSTASE
Contrasemnează:
Ministrul agriculturii, pădurilor și dezvoltării rurale,
Petre Daea
p. Ministrul finanțelor publice,
Maria Manolescu,
secretar de stat
București, 24 noiembrie 2004.
Nr. 2.068.

ANEXĂ
DATELE DE IDENTIFICARE

a construcțiilor care trec din domeniul public al statului în domeniul privat al statului,
aflate în administrarea Ministerului Agriculturii, Pădurilor și Dezvoltării Rurale — Direcția pentru Agricultură
și Dezvoltare Rurală a Județului Suceava — Unitatea pentru Ameliorare și Reproducție în Zootehnie a Județului Suceava

Nr.
crt.

Adresa construcției
care se transmite

Numărul
de identificare
atribuit de
Ministerul
Finanțelor
Publice

Persoana juridică la care se află
în administrare construcția

Caracteristicile tehnice ale construcției

1. Pătul pentru porumb,
municipiul Suceava,
Str. Slătioarei nr. 31,
județul Suceava

37.059

Ministerul Agriculturii,
Pădurilor și Dezvoltării Rurale —
Direcția pentru Agricultură
și Dezvoltare Rurală a Județului Suceava —
Unitatea pentru Ameliorare și Reproducție
în Zootehnie a Județului Suceava

Suprafața construită = 20 m2
Valoarea de inventar = 3.546 lei

2. Clădire PIAV Râșca,
localitatea Râșca,
județul Suceava

37.036

Ministerul Agriculturii,
Pădurilor și Dezvoltării Rurale —
Direcția pentru Agricultură
și Dezvoltare Rurală a Județului Suceava —
Unitatea pentru Ameliorare și Reproducție
în Zootehnie a Județului Suceava

Suprafața construită = 15 m2
Valoarea de inventar = 25.000 lei

3. Clădire PIAV Gura
Humorului, localitatea
Gura Humorului,
Str. Mănăstirea Humorului
nr. 23, județul Suceava

37.038

Ministerul Agriculturii,
Pădurilor și Dezvoltării Rurale —
Direcția pentru Agricultură
și Dezvoltare Rurală a Județului Suceava —
Unitatea pentru Ameliorare și Reproducție
în Zootehnie a Județului Suceava

Suprafața construită = 40 m2
Valoarea de inventar = 21.729 lei

102.532

Ministerul Agriculturii,
Pădurilor și Dezvoltării Rurale —
Direcția pentru Agricultură
și Dezvoltare Rurală a Județului Suceava —
Unitatea pentru Ameliorare și Reproducție
în Zootehnie a Județului Suceava

Bănci din lemn cu fundație de beton
Valoarea totală de inventar = 7.200 lei

5. Bănci din beton — 13 bucăți, 102.533
comuna Șcheia,
județul Suceava

Ministerul Agriculturii,
Pădurilor și Dezvoltării Rurale —
Direcția pentru Agricultură
și Dezvoltare Rurală a Județului Suceava —
Unitatea pentru Ameliorare și Reproducție
în Zootehnie a Județului Suceava

Bănci din beton cu fundație de beton
Valoarea totală de inventar = 6.838 lei

4. Bănci parc — 8 bucăți,
comuna Șcheia,
județul Suceava

MONITORUL OFICIAL AL ROMÂNIEI, PARTEA I, Nr. 1.170/10.XII.2004

3

GUVERNUL ROMÂNIEI

HOTĂRÂRE
privind aprobarea Normelor metodologice pentru aplicarea Legii petrolului nr. 238/2004
În temeiul art. 108 din Constituția României, republicată, și al art. 63 din Legea petrolului nr. 238/2004,
Guvernul României adoptă prezenta hotărâre.
Art. 1. — Se aprobă Normele metodologice pentru
aplicarea Legii petrolului nr. 238/2004, prevăzute în anexa
care face parte integrantă din prezenta hotărâre.
Art. 2. — Pe data intrării în vigoare a prezentei hotărâri
se abrogă art. 1 și anexa la Hotărârea Guvernului
nr. 1.265/1996 privind aprobarea Normelor metodologice

pentru aplicarea Legii petrolului nr. 134/1995 și modificarea
și completarea Hotărârii Guvernului nr. 1.043/1995 privind
unele măsuri în domeniul cooperării cu parteneri străini la
explorarea de țiței și gaze în România, publicată în
Monitorul Oficial al României, Partea I, nr. 320 din
2 decembrie 1996, cu modificările și completările ulterioare.

PRIM-MINISTRU

ADRIAN NĂSTASE
Contrasemnează:
p. Ministrul de stat, ministrul economiei și comerțului,
Gavril Baican,
secretar de stat
p. Ministrul finanțelor publice,
Maria Manolescu,
secretar de stat
Președintele Agenției Naționale pentru Resurse Minerale,
Maria Iuliana Stratulat
București, 24 noiembrie 2004.
Nr. 2.075.
ANEXĂ

NORME METODOLOGICE
pentru aplicarea Legii petrolului nr. 238/2004
CAPITOLUL I
Dispoziții generale
Art. 1. — În înțelesul prezentelor norme, sunt folosiți
următorii termeni și abrevieri:
a) A.N.R.M. — Agenția Națională pentru Resurse
Minerale;
b) date și informații — datele și informațiile referitoare la
resursele/rezervele de petrol;
c) F.G.N. — Fondul geologic național;
d) F.N.R./R.P. — Fondul național de resurse/rezerve de
petrol;
e) informații clasificate — informațiile, datele și
documentele care pot avea caracter de secret de stat sau
secret de serviciu, în sensul Legii nr. 182/2002 privind
protecția informațiilor clasificate;
f) Legea petrolului — Legea petrolului nr. 238/2004,
publicată în Monitorul Oficial al României, Partea I, nr. 535
din 15 iunie 2004;
g) oferta alternativă — situația depunerii de către un
ofertant a două sau mai multe oferte pentru unul și același
perimetru.
CAPITOLUL II
Accesul la date și informații
Art. 2. — Totalitatea datelor privind resursele și
rezervele minerale obținute din activități miniere și
petroliere, indiferent de natura suportului de stocare,
constituie F.G.N.
Art. 3. — Totalitatea resurselor/rezervelor evidențiate și
înregistrate de către A.N.R.M., pentru fiecare tip de resursă

de petrol a țării, determinate conform reglementărilor
specifice, constituie F.N.R./R.P.
Art. 4. — A.N.R.M. organizează, gestionează și valorifică
F.G.N. și F.N.R./R.P.
Art. 5. — Datele și informațiile care constituie F.G.N. și
F.N.R./R.P. aparțin statului român și au, după caz, caracter
de informații clasificate sau de informații de interes public,
în condițiile legii.
Art. 6. — Clasificarea datelor și informațiilor din F.G.N.
și din F.N.R./R.P. se face conform prevederilor legale.
Art. 7. — Protecția, păstrarea, gestionarea și circulația
datelor și informațiilor din F.G.N. și din F.N.R./R.P. se fac
cu respectarea prevederilor legale.
Art. 8. — Protecția datelor și informațiilor clasificate din
F.G.N. și din F.N.R./R.P. revine, prin structura de
securitate, instituțiilor implicate, agenților economici sau
persoanelor fizice implicate, care le emit, le utilizează sau
intră în posesia acestora, conform legii.
Art. 9. — (1) Datele și informațiile din F.G.N. și din
F.N.R./R.P. se păstrează, se depozitează și li se asigură
protecția fizică în arhivele A.N.R.M. sau în arhivele
agenților economici ori ale autorităților/instituțiilor publice
care le-au elaborat sau la care se află în păstrare.
(2) Datele și informațiile din F.G.N. și din F.N.R./R.P.,
care au caracter de informații clasificate, se păstrează și
se depozitează în compartimentele cu documente clasificate
ale instituțiilor implicate, cu respectarea normelor de
protecție fizică, conform legii.
Art. 10. — (1) Accesul la date și informații se face în
baza unei solicitări scrise, aprobată de A.N.R.M., cu
respectarea condițiilor impuse de legislația privind
informațiile clasificate, în termen de 10 zile de la
depunerea solicitării, a semnării acordului de

4

MONITORUL OFICIAL AL ROMÂNIEI, PARTEA I, Nr. 1.170/10.XII.2004

confidențialitate și în condițiile achitării de către solicitant a
taxelor de consultare și utilizare a datelor și informațiilor
stabilite de A.N.R.M.
(2) Solicitarea de acces la date și informații se poate
adresa în scopul elaborării documentațiilor tehnice, anterior
concesiunii sau în perioada de valabilitate a acesteia.
(3) Pentru accesul la date și informații care fac obiectul
unor acorduri petroliere aflate în derulare este necesară și
aprobarea titularului acestor acorduri.
(4) Titularii acordurilor petroliere au dreptul să dețină și
să utilizeze, fără plata taxelor, datele și informațiile
referitoare la perimetrele concesionate, pe durata de
valabilitate a acordurilor petroliere, doar în scopurile
realizării operațiunilor petroliere convenite prin acestea, cu
respectarea condițiilor impuse de legislația privind
informațiile clasificate și a clauzelor contractuale privind
confidențialitatea datelor și informațiilor.
(5) Titularii acordurilor petroliere au obligația să păstreze
atât datele și informațiile date în custodie pe durata
acordurilor petroliere, cât și pe cele obținute prin activitatea
proprie, în condițiile impuse de legislația privind informațiile
clasificate și să le transmită A.N.R.M. la data expirării
acordurilor petroliere. Titularii acordurilor petroliere vor
păstra, completate la zi, inventare ale datelor și informațiilor
deținute, pentru fiecare perimetru, și vor transmite A.N.R.M.
copii ale acestora, la sfârșitul fiecărui an calendaristic,
pentru a fi incluse în Cartea petrolieră.
Art. 11. — (1) În vederea păstrării, depozitării și
asigurării protecției datelor și informațiilor existente sau care
intră ulterior în arhivele titularilor acordurilor petroliere, ale
autorităților/instituțiilor publice sau ale altor persoane
juridice, A.N.R.M. va încheia cu aceștia contracte de
păstrare, depozitare și pază a datelor și informațiilor
respective. Datele și informațiile care fac obiectul
contractelor vor fi depozitate distinct de arhivele proprii. În
situația în care datele și informațiile au caracter de
informații clasificate, contractele de păstrare, depozitare și
pază vor respecta și prevederile actelor normative
referitoare la astfel de documente.
(2) Persoanele juridice care au în păstrare, dețin sau
care solicită accesul la date și informații clasificate vor
obține, dacă este cazul, și acordul autorității competente în
domeniul protecției informațiilor clasificate.
Art. 12. — Deținătorii arhivelor au obligația de a preda
A.N.R.M. bunurile care reprezintă obiectul contractului de
păstrare, depozitare și pază a unor date și informații
clasificate, la locul stabilit de aceasta, fără a putea invoca
dreptul de retenție pentru eventualele cheltuieli ori pierderi —
pagube ocazionate de executarea contractului, cu excepția
celor cauzate din culpa A.N.R.M.
Art. 13. — (1) A.N.R.M. are dreptul de a controla modul
de păstrare, depozitare și protecție a datelor și informațiilor,
precum și modul de utilizare a acestora de către deținătorii
arhivelor.
(2) A.N.R.M. are drept de acces la date și informații,
indiferent de locul de depozitare, în mod liber și neîngrădit.
Art. 14. — Datele și informațiile deținute în arhivele
persoanelor juridice sunt confidențiale și nu vor fi divulgate
fără acordul scris, prealabil, al A.N.R.M.
Art. 15. — În situația în care titularul acordului petrolier
este o persoană juridică străină, acesta va avea obligația
să păstreze în arhiva sucursalei sau filialei sale din
România exemplarele originale ale datelor și informațiilor.
Titularul are dreptul să transmită la sediul său, al
operatorului sau al unui subcontractant din străinătate, cu
aprobarea A.N.R.M., copii ale acestora, în vederea realizării
obligațiilor contractuale.
Art. 16. — Studiile de evaluare a resurselor geologice și
rezervelor, cuprinzând date și informații cu privire la
resursele/rezervele de petrol ce constituie F.N.R/R.P., se

elaborează de către titularii acordurilor petroliere și se
transmit pentru verificare și înregistrare la A.N.R.M.
Art. 17. — (1) Titularii acordurilor petroliere au obligația
să raporteze la A.N.R.M., anual, evidența și mișcarea
resurselor/ rezervelor de petrol.
(2) Raportarea se face în baza formularelor-tip de
raportare, însoțite de o notă explicativă, ale căror modele
și mod de completare se stabilesc de A.N.R.M. prin
instrucțiuni tehnice. Nota explicativă cuprinde elementele
necesare fundamentării resurselor/rezervelor de petrol
înscrise în formular la sfârșitul perioadei de referință și
mișcării acestora în cursul anului pentru care se face
raportarea.
(3) Raportarea se face separat pentru fiecare dintre
perimetrele concesionate.
(4) Raportarea va fi transmisă cel mai târziu până la
data de 15 martie a anului următor celui la care se referă.
Art. 18. — A.N.R.M. întocmește anual situații
centralizate la nivel național privind resursele/rezervele de
petrol.
Art. 19. — (1) Titularii au obligația de a transmite la
A.N.R.M. rapoarte trimestriale, anuale și finale privind
activitatea desfășurată, precum și cheltuielile aferente
acesteia, în termen de 30 de zile de la terminarea
perioadei pentru care se face raportarea.
(2) Rapoartele trimestriale, anuale și finale, inclusiv
rapoartele aferente activităților de prospecțiune, împreună
cu datele și informațiile referitoare la resursele/rezervele de
petrol obținute anterior intrării în vigoare a prezentelor
norme, în urma desfășurării operațiunilor petroliere, fac
parte din F.G.N.
Art. 20. — Raportul final va fi transmis în termen de 60
de zile de la data notificării de către titular sau A.N.R.M. a
încetării concesiunii.
CAPITOLUL III
Regimul concesiunilor petroliere
Art. 21. — (1) Perimetrele petroliere de prospecțiune,
explorare, dezvoltare-exploatare sau de exploatare se
definesc prin coordonate topogeodezice în sistemul
Stereo’70 și se stabilesc prin permisul de prospecțiune,
respectiv prin acordul petrolier.
(2) Delimitarea și fundamentarea perimetrelor de
prospecțiune, de explorare sau de exploatare se realizează
în documentații al căror conținut va fi stabilit prin
instrucțiuni tehnice emise de A.N.R.M.
Art. 22. — (1) Actele emise de A.N.R.M. în exercitarea
atribuțiilor stabilite prin Legea petrolului sunt, în principal,
următoarele:
a) acorduri petroliere, aprobate prin hotărâre a
Guvernului;
b) acte aprobate de conducătorul A.N.R.M.
(2) Acordurile petroliere aprobate prin hotărâre a
Guvernului sunt:
a) acord petrolier de concesiune pentru exploraredezvoltare-exploatare;
b) acord petrolier de concesiune pentru dezvoltareexploatare;
c) acord petrolier de concesiune pentru exploatare;
d) acord petrolier de concesiune a depozitelor de
înmagazinare subterană a gazelor naturale;
e) acord petrolier de concesiune a sistemului național
de conducte;
f) acord petrolier de concesiune a terminalelor petroliere;
g) acte adiționale la acordurile petroliere.
(3) Actele aprobate de conducătorul A.N.R.M. sunt:
a) permisul de prospecțiune;
b) acordul de asociere a titularului cu alte persoane
juridice, în vederea executării operațiunilor petroliere;

MONITORUL OFICIAL AL ROMÂNIEI, PARTEA I, Nr. 1.170/10.XII.2004
c) transferul parțial sau total al unui acord petrolier
către altă persoană juridică;
d) decizia de încetare a concesiunii;
e) aprobări de modificare a unor prevederi ale
acordurilor petroliere de natură tehnică, aflate exclusiv sub
incidența atribuțiilor A.N.R.M.;
f) avize de execuție a unor lucrări de explorare;
g) programe anuale de exploatare;
h) confirmarea resurselor geologice și a rezervelor de
petrol;
i) alte acte, cu excepția celor prevăzute la alin. (2),
date prin lege în competența A.N.R.M.
(4) Aprobările de modificare a unor prevederi ale
acordurilor petroliere de natură tehnică, aflate exclusiv sub
incidența atribuțiilor A.N.R.M., sunt, în principal, următoarele:
a) programe de lucrări;
b) extinderi ale duratei unei faze de explorare,
dezvoltare sau exploatare, fără a se depăși însă durata
legală a acordului petrolier;
c) extinderi ale perimetrului în zone adiacente cu statut
de zone libere, în situația evidențierii extinderii structurii
geologice în afara limitelor inițiale ale acestuia;
d) modificarea volumului resurselor și rezervelor
geologice de petrol.
Art. 23. — A.N.R.M. elaborează clauzele și condițiile de
întocmire a acordurilor petroliere, în vederea negocierii
acestora.
CAPITOLUL IV
Organizarea și desfășurarea apelului public de ofertă
pentru concesiunea de operațiuni petroliere
SECȚIUNEA 1
Principiile apelului public de ofertă și etapele acestuia

Art. 24. — Principiile care stau la baza organizării și
desfășurării apelului public de ofertă pentru concesiunea
operațiunilor petroliere sunt:
a) valorificarea eficientă a resurselor de petrol,
proprietate publică a statului;
b) transparența organizării și desfășurării apelului public
de ofertă pentru concesiunea operațiunilor petroliere;
c) egalitatea ofertanților, indiferent de țara de origine a
acestora sau de natura capitalului;
d) concurența în obținerea concesiunii operațiunilor
petroliere;
e) confidențialitatea datelor și informațiilor cunoscute sau
aduse la cunoștință cu ocazia desfășurării apelului public
de ofertă.
Art. 25. — În scopul evidenței documentelor și
informațiilor cu privire la organizarea și desfășurarea
apelului public de ofertă pentru concesiunea operațiunilor
petroliere, A.N.R.M. organizează, completează și păstrează
următoarele instrumente de evidență;
a) registrul privind cererile de concesiune a operațiunilor
petroliere;
b) registrul privind ofertele depuse pentru concesiunea
operațiunilor petroliere;
c) registrul privind evidența actelor referitoare la
deschiderea și evaluarea ofertelor și negocierea acordurilor
de concesiune a operațiunilor petroliere;
c) dosarul concesiunii, în care sunt păstrate toate
documentele referitoare la sau în legătură cu apelul public
de ofertă.
Art. 26. — (1) Etapele apelului public de ofertă sunt
următoarele:
a) inițierea concesiunii operațiunilor petroliere;
b) pregătirea ofertei;
c) depunerea ofertelor și desemnarea câștigătorului.

5

(2) Etapa inițierii concesiunii operațiunilor petroliere
cuprinde:
a) înregistrarea solicitărilor persoanelor juridice române
sau străine, însoțite de fișa perimetrului sau, după caz, de
aprobarea de către președintele A.N.R.M. a referatului
privind oportunitatea inițierii unui apel public de ofertă;
b) verificarea documentațiilor existente în F.G.N.,
referitoare la perimetrul solicitat, în termen de 45 de zile
de la înregistrarea solicitării și definitivarea listei
perimetrelor oferite;
c) emiterea ordinului președintelui A.N.R.M. privind
aprobarea listei perimetrelor oferite în cadrul respectivului
apel public de ofertă, în termen de 15 zile de la data
definitivării listei;
d) publicarea ordinului președintelui A.N.R.M. în
Monitorul Oficial al României, Partea I.
(3) Etapa pregătirii ofertei cuprinde:
a) elaborarea procedurii de organizare a apelului public
de ofertă, care va fi întocmită pentru fiecare rundă de
ofertare, în baza prevederilor prezentelor norme;
b) aprobarea procedurii de organizare a apelului public
de ofertă prin ordin al președintelui A.N.R.M.;
c) elaborarea listei datelor și informațiilor referitoare la
perimetrele oferite, care se pun la dispoziție persoanelor
juridice interesate și/sau, după caz, a pachetului de date
referitor la perimetrul oferit, în termen de 30—90 de zile
de la data inițierii concesiunii, prin publicarea ordinului
președintelui A.N.R.M. în Monitorul Oficial al României,
Partea I;
d) înregistrarea solicitărilor de participare la apelul public
de ofertă, de achiziție a datelor sau a pachetului de date;
e) semnarea acordului de confidențialitate, al cărui
model este prevăzut în anexa la procedura de organizare
a apelului public de ofertă;
f) transmiterea datelor/pachetelor de date la firmele
solicitante, după achitarea tarifului prevăzut în anexa la
procedura de organizare a apelului public de ofertă;
g) accesul la date suplimentare în baza tarifelor
aprobate prin ordin al președintelui A.N.R.M.;
h) transmiterea, la cererea ofertantului, modelului-cadru
al acordului petrolier.
(4) Etapa depunerii ofertelor și desemnării câștigătorului
cuprinde:
a) depunerea ofertelor în termenul stabilit prin procedura
de organizare a apelului public de ofertă;
b) aprobarea, prin ordin al președintelui A.N.R.M., a
comisiilor de deschidere a ofertelor, de evaluare a acestora
și de rezolvare a eventualelor contestații;
c) deschiderea ofertelor și consemnarea prin procesverbal, semnat de membrii comisiei de deschidere a
ofertelor și de reprezentanții autorizați ai firmelor ofertante,
a modului în care au fost îndeplinite cerințele prezentelor
norme metodologice și ale procedurii de organizare a
apelului public de ofertă; o copie a procesului-verbal se
pune la dispoziție ofertantului, la cerere;
d) transmiterea ofertei/ofertelor calificate la comisia de
evaluare;
e) evaluarea ofertelor în termen de 15—30 de zile, în
funcție de complexitatea evaluării și de numărul ofertelor
evaluate;
f) desemnarea câștigătorului și consemnarea prin
proces-verbal al comisiei de evaluare a ofertelor și de
negociere a acordurilor petroliere, semnat de membrii
acesteia, a rezultatului apelului public de ofertă;
g) notificarea ofertanților cu privire la câștigătorul
apelului public de ofertă și transmiterea, la cerere, a unei
copii a procesului-verbal;
h) începerea negocierilor acordului petrolier cu firma
câștigătoare pentru fiecare perimetru, cu excepția
perimetrelor pentru care au fost formulate contestații.

6

MONITORUL OFICIAL AL ROMÂNIEI, PARTEA I, Nr. 1.170/10.XII.2004

(5) Termenul de depunere a ofertelor este de 3—6 luni,
acesta stabilindu-se prin procedura de organizare a apelului
public de ofertă.
(6) Conținutul ofertelor este cel stabilit prin prezentele
norme metodologice, precum și, după caz, prin procedura
de organizare a apelului public de ofertă.
SECȚIUNEA a 2-a
Inițierea concesiunii operațiunilor petroliere

Art. 27. — Concesiunea operațiunilor petroliere poate fi
inițiată de către persoanele juridice române sau străine
interesate ori de către A.N.R.M.
Art. 28. — (1) Persoanele juridice române sau străine
interesate pot iniția concesiunea prin înaintarea unei cereri
către A.N.R.M., care va fi însoțită de fișa perimetrului,
întocmită în conformitate cu instrucțiunile tehnice.
(2) Cererile de concesiune se înregistrează, în ordinea
primirii lor, în registrul prevăzut la art. 25 lit. a).
Art. 29. — (1) A.N.R.M. verifică și stabilește suprafața
perimetrului, coordonatele topogeodezice ale acestuia și
decide asupra oportunității concesiunii, în termen de 45 de
zile de la data înregistrării cererii de concesiune.
(2) Decizia A.N.R.M. se comunică solicitantului în
termen de 5 zile de la momentul în care a fost luată.
Art. 30. — (1) Lista perimetrelor oferite pentru
concesiune prin apel public de ofertă se aprobă prin ordin
al conducătorului A.N.R.M. și se publică în Monitorul Oficial
al României, Partea I.
(2) După aderarea României la Uniunea Europeană lista
perimetrelor oferite pentru concesiune se va publica și în
Jurnalul Oficial al Uniunii Europene.
Art. 31. — Ordinul președintelui A.N.R.M. privind
aprobarea listei perimetrelor oferite pentru concesiune prin
apel public de ofertă cuprinde următoarele:
a) denumirea și sediul A.N.R.M.;
b) categoria de operațiuni petroliere ce urmează să fie
concesionate;
c) perimetrele în cuprinsul cărora urmează să fie
concesionate operațiunile petroliere, cu menționarea
coordonatelor topogeodezice;
d) termenul în care persoanele juridice interesate pot
intra în posesia procedurii apelului public de ofertă;
e) alte date și informații considerate necesare.
SECȚIUNEA a 3-a
Conținutul ofertelor

Art. 32. — (1) Ofertele sunt redactate în limba română
și vor fi depuse în două exemplare, respectiv original și
copie.
(2) Copiile ofertelor nu se returnează ofertanților,
acestea urmând să fie păstrate de către A.N.R.M.
Art. 33. — (1) Pentru fiecare perimetru cuprins în lista
aprobată potrivit art. 30, un ofertant poate depune o
singură ofertă.
(2) Ofertele alternative nu sunt admise.
Art. 34. — (1) Oferta cuprinde un plic exterior și unul
interior, conținând mențiunile și documentele prevăzute de
prezentele norme metodologice, precum și de procedura
apelului public de ofertă.
(2) Pe plicul exterior se va indica perimetrul din lista
publicată la care se referă oferta, precum și data stabilită
pentru desfășurarea ședinței de deschidere. Acesta va
trebui să conțină următoarele:
a) declarație de participare, semnată și ștampilată de
ofertant, fără ștersături sau adăugări, care va cuprinde
angajamentul de a menține valabilitatea ofertei,
menționarea perimetrului la care se referă, respectiv
denumirea, poziția din lista publicată în Monitorul Oficial al
României, Partea I, și coordonatele topogeodezice, așa

cum au fost publicate, precum și asumarea răspunderii
ofertantului asupra datelor și declarațiilor din ofertă;
b) date și informații privind ofertantul, respectiv
denumirea, sediul social, codul unic de înregistrare sau
codul fiscal, dacă astfel de coduri se aplică ofertantului,
capitalul social, asociații/acționarii, precum și numele,
funcția, telefonul/faxul persoanei împuternicite de ofertant,
către care se vor face comunicările;
c) copii, certificate pentru conformitate, de pe actul
constitutiv și de pe certificatul de înregistrare ale
ofertantului, sau documente echivalente, în cazul
persoanelor juridice străine;
d) certificat constatator emis de oficiul registrului
comerțului, în termen de valabilitate, sau în cazul
ofertanților persoane juridice străine un document
echivalent;
e) lista cuprinzând menționarea datelor și informațiilor
incluse în F.G.N. și/sau în F.N.R./R.P., utilizate la
elaborarea ofertei. În cazul utilizării de date și informații
publice referitoare la resurse petroliere se va indica sursa
din care provin acestea;
f) dovada privind deținerea legală a datelor și
informațiilor incluse în F.G.N. și/sau în F.N.R./R.P., utilizate
la elaborarea ofertei, respectiv factura emisă de către
A.N.R.M. și ordinul de plată sau chitanța corespunzătoare;
g) scrisoare de bonitate din partea băncii ofertantului
sau a altor instituții și organizații la care este înregistrat
sau cu care lucrează ofertantul, inclusiv auditorii sau
contabilii autorizați independenți ai acestuia, cuprinzând
situația indicatorilor privind lichiditatea globală, solvabilitatea
patrimonială, rata profitului brut și rentabilitatea financiară;
în cazul în care ofertantul este o persoană juridică nouînființată, se vor furniza aceleași date privind
acționarul/acționarii sau asociatul/asociații principali al/ai
ofertantului;
h) certificate constatatoare/adeverințe emise de
autoritățile/instituțiile publice care administrează bugetul de
stat, bugetul asigurărilor sociale de stat, bugetul Fondului
național unic de asigurări sociale de sănătate, bugetul
asigurărilor pentru șomaj, bugetul asigurărilor pentru
accidente de muncă și boli profesionale și bugetele locale
și din care să reiasă disciplina financiar-fiscală, sub
aspectul situației executării de către ofertant a obligațiilor
prevăzute de acestea. În cazul firmelor străine fără
activitate anterioară în România, se va prezenta ultimul
raport anual auditat al ofertantului sau, după caz, al
acționarului/acționarilor ori al asociatului/asociaților principali
al/ai acestuia;
Art. 35. — Plicul interior, pe care se vor menționa
denumirea și sediul ofertantului, conține oferta propriu-zisă,
respectiv programul operațiunilor petroliere propuse și, după
caz, o estimare a rezervelor care urmează să fie
descoperite sau promovate, o evaluare a costurilor
acestora, etapizarea lucrărilor, estimarea impactului asupra
mediului și programul de refacere a acestuia, programul de
perfecționare a personalului și de transfer de tehnologie.
SECȚIUNEA a 4-a
Depunerea ofertelor

Art. 36. — (1) Ofertele se depun/se transmit la sediul
A.N.R.M. în plic sigilat și vor fi înregistrate în ordinea
primirii lor.
(2) Ofertanții sunt răspunzători de integritatea ofertelor
și de depunerea acestora la termenele stabilite.
Art. 37. — Până la desfășurarea ședinței publice de
deschidere a ofertelor, acestea vor fi păstrate sigilate, de
către A.N.R.M., cu asigurarea confidențialității.

MONITORUL OFICIAL AL ROMÂNIEI, PARTEA I, Nr. 1.170/10.XII.2004
Art. 38. — Ofertele depuse după împlinirea termenului
stabilit de A.N.R.M., prin procedura de desfășurare a
apelului public de ofertă, nu se înregistrează și sunt
înapoiate ofertanților fără a fi deschise.
SECȚIUNEA a 5-a
Comisiile de deschidere, evaluare și negociere

Art. 39. — Deschiderea ofertelor, evaluarea acestora și
negocierea condițiilor și clauzelor acordurilor petroliere se
realizează de comisii numite prin ordin al conducătorului
A.N.R.M., pentru fiecare apel public de ofertă.
Art. 40. — (1) Comisia de deschidere a ofertelor este
formată dintr-un număr de 5 membri titulari și 2 membri
supleanți, reprezentanți ai A.N.R.M.
(2) Conducerea comisiei de deschidere a ofertelor este
asigurată de un președinte numit de conducătorul A.N.R.M.
Art. 41. — (1) Comisia de evaluare a ofertelor și de
negociere a acordurilor petroliere este formată dintr-un
număr de 5 membri titulari și 2 membri supleanți,
reprezentanți ai A.N.R.M.
(2) Conducerea comisiei este asigurată de un
președinte numit de conducătorul A.N.R.M.
(3) Membrii comisiei de deschidere a ofertelor pot face
parte și din comisia de evaluare a ofertelor și de negociere
a acordurilor petroliere.
Art. 42. — Consemnarea activității comisiilor este
asigurată de un secretar, care nu are calitatea de membru
al acestora.
Art. 43. — (1) Nu pot avea calitatea de membru al
comisiei de deschidere a ofertelor sau de evaluare și de
negociere a acordurilor petroliere persoanele care sunt
soț/soție, rudă sau afin până la gradul al IV-lea inclusiv cu
asociații/acționarii ori cu administratorii sau cenzorii
ofertantului.
(2) După împlinirea termenului de depunere, dar nu mai
târziu de ședința publică de deschidere a ofertelor, membrii
comisiilor vor da o declarație pe propria răspundere privind
compatibilitatea.
(3) Dacă situația de incompatibilitate intervine după data
ședinței de deschidere a ofertelor, persoanele în cauză vor
înștiința de îndată președintele comisiei de deschidere a
ofertelor, care va lua măsurile necesare înlocuirii acestora.
(4) Situațiile de incompatibilitate pot fi sesizate
președintelui comisiei de deschidere a ofertelor și de către
oricare persoană interesată, prevederile art. (3) aplicându-se
corespunzător.
Art. 44. — Comisia de deschidere a ofertelor are
următoarele atribuții principale:
a) validarea îndeplinirii condițiilor de depunere a
ofertelor, respectiv termen, număr de exemplare,
integritatea ofertelor;
b) deschiderea și desemnarea ofertelor admise în
vederea evaluării;
c) întocmirea proceselor-verbale ale ședinței de
deschidere;
d) supunerea spre validare președintelui A.N.R.M. a
procesului-verbal;
e) transmiterea către ofertant a unei copii a procesuluiverbal;
f) transmiterea ofertelor admise comisiei de evaluare a
ofertelor și de negociere a acordurilor petroliere.
Art. 45. — Comisia de evaluare a ofertelor și de negociere
a acordurilor petroliere are următoarele atribuții principale:
a) evaluarea ofertei, cu respectarea criteriilor stabilite
prin prezentele norme metodologice și prin procedura de
organizare a apelului public de ofertă;
b) desemnarea ofertei câștigătoare;
c) întocmirea procesului-verbal de consemnare a deciziei
acesteia;
d) supunerea spre validare președintelui A.N.R.M. a
procesului-verbal;

7

e) notificarea ofertanților cu privire la rezultatul evaluării;
f) transmiterea către ofertant a unei copii de pe
procesul-verbal;
g) negocierea clauzelor și condițiilor concesiunii;
h) elaborarea acordului petrolier, inițializarea acestuia și
prezentarea pentru semnare de către președintele A.N.R.M.
și reprezentantul autorizat al concesionarului.
i) alte atribuții stabilite de conducătorul A.N.R.M.
Art. 46. — (1) Comisia de deschidere a ofertelor și,
respectiv, de evaluare a ofertelor și de negociere a
acordurilor petroliere se consideră legal întrunite numai în
prezența tuturor membrilor titulari.
(2) În cazul imposibilității de participare a unui membru
titular al comisiei de deschidere a ofertelor/al comisiei de
evaluare a ofertelor și de negociere a acordurilor petroliere,
acesta este înlocuit cu unul dintre membrii supleanți
desemnați în condițiile art. 40 alin. (1).
(3) Hotărârile comisiei de deschidere a ofertelor/de
evaluare a ofertelor și de negociere a acordurilor petroliere
se adoptă în mod autonom, cu votul majorității membrilor
săi; opiniile separate vor fi consemnate în procesul-verbal.
Art. 47. — Membrii comisiei de deschidere a ofertelor/
de evaluare a ofertelor și de negociere a acordurilor
petroliere și secretarii acestora sunt obligați să păstreze
confidențialitatea datelor și informațiilor cuprinse în oferte.
SECȚIUNEA a 6-a
Criteriile de selectare și punctajele corespunzătoare

Art. 48. — Comisia de evaluare și de negociere a
acordurilor petroliere realizează evaluarea având în vedere
criteriile stabilite prin prezentele norme metodologice și
precizările din procedura de desfășurare a fiecărui apel
public de ofertă.
Art. 49. — (1) În vederea evaluării ofertelor depuse
pentru concesiunea perimetrelor de explorare, dezvoltare și
exploatare petrolieră, criteriile de evaluare sunt următoarele:
A. Programul minim de explorare propus; între 40 și 60
de puncte, dintre care:
a) programul din prima fază, obligatorie: între 25 și 35
de puncte;
b) program din fazele opționale: între 15 și 25 de
puncte;
B. Capacitatea tehnică și financiară a ofertantului: între
20 și 30 de puncte, dintre care:
a) capacitatea financiară: între 10 și 15 puncte;
b) capacitatea tehnică: între 10 și 15 puncte.
C. Impactul asupra mediului și programul pentru
refacerea acestuia: între 10 și 20 de puncte.
D. Programe de transfer de tehnologie și de
perfecționare a personalului: 10 puncte.
(2) În vederea evaluării ofertelor depuse pentru
concesiunea perimetrelor de dezvoltare-exploatare sau de
exploatare petrolieră, criteriile de evaluare sunt următoarele:
A. Studiu de prefezabilitate: între 10 și 25 de puncte.
B. Programul minim propus: între 30 și 50 de puncte,
dintre care:
a) programul din prima fază, obligatorie: între 20 și 40
de puncte;
b) program din fazele opționale: între 10 și 15 puncte.
C. Capacitatea tehnică și financiară a ofertantului: între
15 și 25 de puncte, dintre care:
a) capacitatea financiară: între 10 și 20 de puncte;
b) capacitatea tehnică: între 5 și 15 puncte.
D. Impactul asupra mediului și programul pentru
refacerea acestuia: între 10 și 20 de puncte.
E. Programe de transfer de tehnologie și de
perfecționare a personalului: între 5 și 10 puncte.
Art. 50. — (1) În funcție de specificul perimetrelor
oferite în cadrul fiecărui apel public de ofertă, punctajul

8

MONITORUL OFICIAL AL ROMÂNIEI, PARTEA I, Nr. 1.170/10.XII.2004

este fixat în limitele menționate la art. 49, astfel încât
totalul punctelor atribuite să fie 100.
(2) Evaluarea ofertelor, pe baza criteriilor de evaluare și
a punctajelor prevăzute prin procedură, se face prin
notarea fiecărui criteriu de evaluare. Evaluarea se face de
membrii comisiei de evaluare și de negociere a acordurilor
petroliere.
(3) Evaluarea ofertei și punctarea acesteia cu mai puțin
de jumătate din totalul punctajului maxim ori obținerea unui
punctaj mai mic de 50% din punctajul maxim al unui
criteriu conduc la descalificarea ofertei.
(4) La punctaje totale egale va fi declarată câștigătoare
oferta cu punctaj mai mare la criteriul îProgram minim
propus pentru prima fază, obligatorie“.
SECȚIUNEA a 7-a
Deschiderea ofertelor

Art. 51. — (1) Ședința de deschidere a ofertelor este
publică.
(2) Ofertele închise și sigilate vor fi predate comisiei de
deschidere a ofertelor la data, ora și locul fixate prin
procedura fiecărui apel public de ofertă.
(3) La deschiderea plicului exterior comisia de
deschidere a ofertelor verifică existența documentelor
solicitate și consemnează situația constatată într-un procesverbal semnat de membrii comisiei și de secretar, precum
și de reprezentanții ofertantului.
(4) Lipsa oricărui document din plicul exterior atrage
descalificarea ofertei, fără a se mai proceda la deschiderea
plicului interior.
(5) Deschiderea plicului interior și verificarea existenței
documentelor solicitate se consemnează de către comisia
de deschidere a ofertelor într-un proces-verbal semnat în
condițiile alin. (3).
(6) Lipsa oricărui document din plicul interior atrage
descalificarea ofertei.
(7) Exemplarul original al ofertei descalificate se
transmite ofertantului.
(8) În cazul lipsei reprezentanților ofertantului sau dacă
aceștia refuză semnarea proceselor-verbale, acestea se
semnează de membrii comisiei și de 2 martori dintre
persoanele care participă la ședința publică de deschidere,
altele decât reprezentanții A.N.R.M.
(9) Lipsa martorilor sau refuzul acestora de semnare a
proceselor-verbale va fi menționat în cuprinsul acestora,
urmând ca această împrejurare să fie certificată, prin
semnare, de către membrii comisiei de deschidere a
ofertelor și de secretarul acesteia.
(10) Procesele-verbale aprobate de conducătorul
A.N.R.M. se înmânează în copie, sub semnătură de
primire, reprezentanților ofertanților sau, în lipsa acestora,
se comunică în termen de două zile lucrătoare de la data
ședinței publice de deschidere.
(11) Ofertele admise în vederea evaluării se transmit de
îndată comisiei de evaluare a ofertelor și de negociere a
acordurilor petroliere.
(12) Evaluarea ofertei se consemnează de către comisie
într-un proces-verbal, care se comunică în copie
ofertantului.
SECȚIUNEA a 8-a
Contestarea apelului public de ofertă

Art. 52. — Ofertanții pot formula contestații privind
modul de respectare a prevederilor legale referitoare la
organizarea și desfășurarea apelului public de ofertă,
distinct, atât cu privire la faza de deschidere, cât și cu
privire la faza de evaluare a ofertelor, în termen de 5 zile
lucrătoare de la primirea procesului-verbal prin care este
validată decizia comisiei de deschidere a ofertelor sau a
comisiei de evaluare a ofertelor și de negociere a
acordurilor petroliere.

Art. 53. — În termen de 10 zile lucrătoare de la
primirea contestației, A.N.R.M. este obligată să soluționeze
contestația și să comunice răspunsul său către ofertantul
contestatar.
Art. 54. — (1) Contestațiile sunt soluționate de o
comisie de contestații, formată din 3 membri reprezentanți
ai A.N.R.M., care nu au făcut parte din comisiile de
deschidere sau evaluare.
(2) Membrii comisiei de contestații sunt desemnați prin
ordin al conducătorului A.N.R.M.
(3) Dispozițiile art. 43 se aplică în mod corespunzător.
Art. 55. — (1) Comisia de contestații analizează toate
documentele emise de comisia de deschidere a ofertelor,
respectiv, după caz, de comisia de evaluare a ofertelor și
de negociere a acordurilor petroliere, și verifică respectarea
procedurii de organizare a apelului public de ofertă pentru
concesiunea operațiunilor petroliere.
(2) În cazul în care comisia apreciază contestația ca
fiind fondată, aceasta propune conducătorului A.N.R.M.
următoarele:
a) revocarea hotărârii de descalificare, în cazul
contestațiilor formulate în faza de deschidere și
transmiterea ofertei către comisia de evaluare a ofertelor și
de negociere a acordurilor petroliere;
b) revocarea hotărârii de desemnare a câștigătorului și
organizarea unui nou apel public de ofertă pentru
concesiunea operațiunilor petroliere corespunzătoare
perimetrului respectiv, în cazul contestațiilor formulate în
faza de evaluare.
(3) Comisia de contestații nu reevaluează ofertele.
(4) Soluția de admitere a contestației se comunică
tuturor ofertanților care au depus oferte pentru perimetrul
respectiv.
(5) În cazul respingerii contestației, ofertantul poate
recurge la instanța judecătorească competentă, potrivit legii.
(6) Contestarea, inclusiv în fața instanței, suspendă
procedura de concesiune a operațiunilor petroliere, până la
soluționarea definitivă și irevocabilă.
(7) Suspendarea va fi încuviințată numai cu dare de
cauțiune, al cărei cuantum îl va fixa instanța.
Art. 56. — (1) Pe baza analizării aspectelor contestate,
în raport cu normele care reglementează organizarea și
desfășurarea apelului public de ofertă pentru concesiunea
de operațiuni petroliere, comisia de contestații întocmește
un raport prin care propune modul de soluționare a
contestației.
(2) Raportul comisiei de contestații este supus aprobării
conducătorului A.N.R.M., înăuntrul termenului prevăzut la
art. 53.
CAPITOLUL V
Clasificarea operațiunilor petroliere,
a resurselor și rezervelor
SECȚIUNEA 1
Prospecțiunea

Art. 57. — Lucrările de prospecțiune se execută într-un
perimetru determinat, pe baza unui permis de prospecțiune
neexclusiv, eliberat de A.N.R.M. la cererea persoanelor
juridice române sau străine interesate, în termen de
maximum 30 de zile de la data constatării îndeplinirii
condițiilor acordării acestui drept, care constau în:
a) prezentarea fișei perimetrului solicitat și delimitarea
acestuia în coordonate Stereo ’70;
b) perimetrul solicitat să nu se suprapună peste un
perimetru petrolier deja atribuit în concesiune sau care
constituie obiect al unui apel public de ofertă în curs;
c) prezentarea programului de lucrări propus și
precizarea duratei pentru care se solicită permisul de
prospecțiune;

MONITORUL OFICIAL AL ROMÂNIEI, PARTEA I, Nr. 1.170/10.XII.2004
d) prezentarea documentelor din care să reiasă că
solicitantul are capacitatea tehnică și financiară să realizeze
operațiunile petroliere propuse.
Art. 58. — Pe baza permisului de prospecțiune pot fi
executate studii de evaluare și interpretare a informațiilor
preexistente și lucrări de cartare geologică, de geochimie,
magnetometrie, radiometrie, electrometrie, gravimetrie,
seismometrie, teledetecție, foraje, determinări de laborator
și alte lucrări pentru stabilirea potențialului petroligen al
perimetrului de prospecțiune.
Art. 59. — Titularul permisului de prospecțiune, care, pe
parcursul derulării acestuia sau după prezentarea raportului
final, în termen de 60 de zile, solicită inițierea concesiunii
pentru obținerea unui acord petrolier de explorare, are
obligația să prezinte, o dată cu cererea de inițiere a
concesiunii, și un raport cuprinzând metodele de
investigație aplicate, lucrările executate, justificarea valorii
acestora, precum și rezultatele obținute, numai pentru
perimetrul pentru care solicită inițierea concesiunii.
SECȚIUNEA a 2-a
Explorarea

Art. 60. — (1) Lucrările de explorare desemnează
ansamblul de studii și operațiuni care se realizează pentru
cunoașterea condițiilor geologice de acumulare a petrolului
și cuprinde identificarea zăcămintelor, evaluarea cantitativă
și calitativă a acestora, precum și determinarea condițiilor
tehnice și economice de valorificare.
(2) Scopul lucrărilor de explorare este de a fundamenta
decizia cu privire la oportunitatea valorificării zăcământului,
de a furniza datele necesare proiectării și executării
lucrărilor de deschidere, pregătire și exploatare, cu
menținerea unui grad de asigurare cu resurse/rezerve de
petrol corespunzător exploatării.
(3) Lucrările de explorare cuprind lucrări geochimice,
geofizice, de cartare geologică, foraje de explorare —
deschidere și explorare-evaluare, documentații corespunzătoare
acestora, de exploatare experimentală, precum și de
cercetare științifică.
Art. 61. — Cercetarea științifică constă în sistematizarea,
analizarea și interpretarea tuturor datelor geologice,
geofizice, biostratigrafice, sedimentologice, geochimice și
altele asemenea, obținute prin lucrările de cercetare
anterioare, în vederea fundamentării geologice și proiectării
în condiții eficiente de noi lucrări de explorare.
Art. 62. — În faza de identificare a zăcămintelor se
realizează operațiuni petroliere de explorare geologică,
geofizică și geochimică și foraje de deschidere, care au ca
obiectiv identificarea unor noi acumulări de petrol;
Art. 63. — (1) În cazul descoperirii unor acumulări de
petrol pe baza datelor obținute prin foraje de deschidere și,
după caz, prin lucrări geologice, geofizice și geochimice, se
poate declara descoperire de zăcământ comercial.
(2) După prima sondă cu rezultat, se elaborează, de
către titularul acordului petrolier, proiectul de evaluare a
acumulării de petrol prin lucrări geofizice detaliate și/sau,
după caz, prin sonde. Proiectul operațiunilor petroliere de
evaluare a acumulării descoperite de aprobă de A.N.R.M.
Art. 64. — (1) În faza de evaluare cantitativă și
calitativă a zăcămintelor se realizează săparea sondelor de
explorare-evaluare și exploatare experimentală, prin care se
stabilesc extinderea suprafețelor productive, parametrii
geologo-fizici, potențialul zăcămintelor descoperite, precum
și condițiile tehnico-economice de exploatare.
(2) Datele obținute în această fază trebuie să asigure
elaborarea studiilor de zăcământ cu calculul rezervelor și a
studiilor de fezabilitate tehnico-economică, în vederea
fundamentării deciziei de trecere la faza de dezvoltare.
Art. 65. — Prin acordurile petroliere vor fi stabilite
volumele și valorile programului minimal de lucrări necesare

9

precizării perspectivelor petroliere din perimetru, cu
stabilirea termenelor de execuție.
Art. 66. — Volumul și termenele de execuție ale
lucrărilor de explorare, în afara programului minimal, se
stabilesc în urma negocierii cu A.N.R.M. și sunt aprobate
prin acordul petrolier.
Art. 67. — Lucrările de explorare din programul minimal
și cele din afara acestuia se execută în baza unor proiecte
elaborate de titular și aprobate de A.N.R.M.
Art. 68. — (1) Exploatarea experimentală se execută pe
baza unui proiect elaborat de titular, iar condițiile de
realizare vor fi stipulate în acord.
(2) În situația în care prin exploatarea experimentală se
constată că acumularea evidențiată nu constituie un
zăcământ comercial care poate fi dezvoltat în continuare,
titularul poate să solicite avizul de exploatare prin sonda
de explorare, pe durata în care consideră că acest proces
este realizabil din punct de vedere tehnic și/sau economic.
Art. 69. — Regimul sondelor de explorare se stabilește
prin instrucțiuni tehnice elaborate de A.N.R.M.
Art. 70. — (1) Partea din perimetrul de explorare, dată
în concesiune, în care, în urma lucrărilor efectuate, nu s-au
pus în evidență zăcăminte comerciale conform prevederilor
acordului petrolier, va fi pusă la dispoziție A.N.R.M., liberă
de orice fel de obligații.
(2) Termenul de renunțare și punere la dispoziție este
data la care se încheie perioada de explorare prevăzută în
acord, dacă prin acesta nu s-au stabilit termene
intermediare.
SECȚIUNEA a 3-a
Dezvoltarea și exploatarea

Art. 71. — (1) Lucrările de dezvoltare și exploatare a
zăcămintelor de petrol se pot executa numai pentru
rezerve confirmate de A.N.R.M.
(2) Confirmarea resurselor geologice și a rezervelor de
petrol se face pe baza instrucțiunilor tehnice emise de
A.N.R.M.
Art. 72. — Faza de dezvoltare începe de la data
aprobării proiectului de exploatare, pe baza rezervelor
confirmate și a declarării caracterului comercial al
zăcământului.
Art. 73. — (1) Proiectul de exploatare care stă la baza
executării lucrărilor de dezvoltare și de exploatare trebuie
să conțină toate datele necesare pentru evaluarea
resurselor și rezervelor de petrol, ținându-se seama de
tehnologiile de exploatare aplicabile, de costurile și prețurile
existente la data evaluării și de evoluția acestora în
perspectivă, și se pune în aplicare cu avizul A.N.R.M.
(2) Proiectul va cuprinde și delimitarea perimetrului de
exploatare.
Art. 74. — Trecerea la exploatare se poate face numai
după obținerea acordului de mediu și asigurarea condițiilor
de captare a petrolului, de evacuare a apelor reziduale și,
dacă este cazul, de ardere la coș a gazelor asociate care
nu fac obiectul valorificării.
Art. 75. — Începerea operațiunilor de exploatare se
autorizează de către A.N.R.M.
SECȚIUNEA a 4-a
Clasificarea rezervelor de petrol

Art. 76. — Zăcământul reprezintă o acumulare naturală
de petrol, caracterizată, de regulă, printr-un sistem unitar
hidrodinamic, localizată în limitele unei structuri.
Art. 77. — Zăcământ comercial reprezintă acumularea
sau ansamblul acumulărilor naturale de petrol a căror
valorificare unitară este justificată din punct de vedere
tehnic și economic.

10

MONITORUL OFICIAL AL ROMÂNIEI, PARTEA I, Nr. 1.170/10.XII.2004

Art. 78. — Resursa geologică de petrol reprezintă
totalitatea cantităților sau volumelor de petrol din
acumulările naturale descoperite și a celor presupuse a fi
descoperite prin viitoarele operațiuni petroliere.
Art. 79. — Rezerva de petrol reprezintă partea din
resursa geologică estimată ca putând fi extrasă în condițiile
tehnice și economice existente la data la care a fost
calculată.
Art. 80. — Evaluarea resurselor geologice și a
rezervelor de petrol se face prin studii întocmite pentru
date de referință.
Art. 81. — După gradul de certitudine ce li se poate
atribui, rezervele pot fi clasificate în următoarele categorii:
dovedite, probabile și posibile.
Art. 82. — Clasificarea rezervelor în categorii, după
gradul de certitudine, și în grupe, după mecanismul și
sursa de energie de dislocare a petrolului, subclasificări
după alte criterii, precum și condițiile tehnice de clasificare
în categorii și grupe, respectiv conținutul-cadru al studiilor
de evaluare a resurselor geologice și a rezervelor, se fac
prin instrucțiuni tehnice emise de A.N.R.M.
Art. 83. — (1) A.N.R.M. constituie F.N.R./R.P. pe baza
rezervelor confirmate, a mișcării anuale a resurselor
geologice și a rezervelor prin lucrări efectuate, raportate de
titularii acordurilor petroliere.
(2) Modul de constituire și de urmărire a evoluției
F.N.R./R.P., precum și raportarea datelor referitoare la
evoluția Fondului național de resurse geologice și rezerve
de petrol se fac în conformitate cu instrucțiunile tehnice
emise de A.N.R.M.
(3) Datele oficiale privind F.N.R./R.P. sunt cele înscrise
în evidențele A.N.R.M.
CAPITOLUL VI
Cartea petrolieră
Art. 84. — Cartea petrolieră este instrumentul de
evidență care cuprinde toate datele privind regimul juridic
al suprafețelor aferente perimetrului de dezvoltare și
exploatare, proprietatea, situația topografică a lucrărilor
aferente operațiunilor petroliere, a resurselor/rezervelor de
petrol și de producție, precum și date referitoare la
delimitarea perimetrelor și operațiunilor petroliere efectuate
în fazele de prospecțiune și explorare.
Art. 85. — Cartea petrolieră conține:
a) registrul cu datele privind regimul juridic al
suprafețelor aferente perimetrului de dezvoltare și
exploatare și proprietatea acestor suprafețe, precum și cele
privind acordul petrolier și avizele/autorizațiile emise pentru
efectuarea operațiunilor petroliere;
b) registrul cu datele tehnice și economice ale
perimetrului, cuprinzând situația topogeodezică a lucrărilor
corespunzătoare
operațiunilor
petroliere,
situația
resurselor/rezervelor de petrol și a producției pentru
perimetrele de dezvoltare și exploatare, precum și date
referitoare la delimitarea perimetrelor și operațiunilor
petroliere efectuate în fazele de prospecțiune și explorare;
c) hărți și planuri de situație necesare susținerii
înscrisurilor din registre.
Art. 86. — Conținutul de detaliu al Cărții petroliere,
precum și modul de întocmire a acesteia se vor stabili prin
instrucțiuni tehnice emise de A.N.R.M.
CAPITOLUL VII
Obligațiile titularilor acordurilor petroliere care efectuează
operațiuni petroliere
Art. 87. — Titularii acordurilor petroliere, care execută
lucrări de explorare, au următoarele obligații:
a) să înceapă lucrările de explorare numai pe baza
unor proiecte geologice de execuție, elaborate în

conformitate cu prevederile acordului petrolier și avizate de
A.N.R.M.;
b) să respecte prevederile proiectelor geologice, să
execute integral operațiunile prevăzute de investigare
geologică și geofizică în găurile de sonde și să adapteze
cercetarea la condițiile geologice întâlnite, cu informarea
prealabilă a A.N.R.M.;
c) să efectueze punerea în producția de probă a
sondelor de explorare numai cu aprobarea prealabilă a
A.N.R.M.;
d) să nu înceapă exploatarea de probă înainte de
asigurarea captării lichidelor produse prin sonde;
e) să asigure conservarea probelor de teren prelevate
din sondele de explorare, conform prevederilor din acorduri;
f) să efectueze măsurătorile topografice și să realizeze
transpunerea pe planuri a sondelor de explorare executate
și să transmită anual A.N.R.M. planul topografic actualizat
al perimetrului care face obiectul acordului petrolier;
g) să ia toate măsurile necesare prevenirii degradării
zăcămintelor și pierderilor de rezerve prin erupții libere la
sonde și prin emanații de gaze în spatele coloanelor
sondelor;
h) să abandoneze sondele de explorare numai cu avizul
A.N.R.M. și cu luarea măsurilor de protecție a zăcămintelor
și a suprafeței;
i) să anunțe A.N.R.M., în termen de 24 de ore, despre
erupțiile libere la sonde;
j) să anunțe A.N.R.M. despre începerea activității de
explorare într-un perimetru cu cel puțin 15 zile înainte și
încetarea activității de explorare cu o anticipație de
maximum 60 de zile.
Art. 88. — Titularii acordurilor petroliere, care execută
lucrări de dezvoltare și exploatare, au următoarele obligații:
a) să înceapă lucrările de dezvoltare și exploatare
numai pe rezerve confirmate și pe baza studiilor tehnicoeconomice de exploatare întocmite în conformitate cu
prevederile acordului petrolier și avizate de A.N.R.M.;
b) să respecte prevederile studiilor tehnico-economice
de exploatare și să întocmească programe anuale de
exploatare pe care să le transmită spre avizare A.N.R.M.
până la data de 31 decembrie a anului anterior celui la
care se referă;
c) să țină evidența zilnică a cantităților de țiței,
condensat și de gaze extrase, pe sonde, zăcăminte și
perimetre de exploatare, în conformitate cu instrucțiunile
tehnice emise de A.N.R.M.;
d) să utilizeze numai tehnologiile de exploatare avizate
de A.N.R.M.;
e) să raporteze A.N.R.M. modificările importante ale
comportării zăcămintelor în procesul de exploatare, în
raport cu prevederile studiilor sau proiectelor tehnice de
exploatare;
f) să anunțe la A.N.R.M. producerea de erupții libere la
sonde în termen de 24 de ore;
g) să solicite aprobarea A.N.R.M. pentru injectarea
apelor reziduale în subsol, în cazul când aceasta se
execută prin alte sonde decât cele prevăzute în studiul
tehnico-economic avizat de A.N.R.M.;
h) să abandoneze sondele de exploatare numai cu
avizul A.N.R.M. și cu luarea măsurilor de protecție a
zăcămintelor și a suprafeței.
Art. 89. — Titularii sunt obligați să înceapă operațiunile
petroliere la datele prevăzute prin acordul de concesiune.
Art. 90. — (1) În cazurile în care, prin lucrările
executate, se constată extinderea zăcământului în unul sau
în mai multe perimetre adiacente pe care operează titulari
diferiți, la solicitarea A.N.R.M. aceștia sunt obligați să
asigure întocmirea unor studii unitare de evaluare a
rezervelor și studii tehnico-economice de exploatare, care
să se refere la întregul zăcământ.

MONITORUL OFICIAL AL ROMÂNIEI, PARTEA I, Nr. 1.170/10.XII.2004
(2) Operațiunile petroliere vor fi executate de fiecare
titular, conform modului de operare precizat prin studiul
prevăzut la alin. (1).
CAPITOLUL VIII
Regimul redevenței petroliere, tarifelor și sumelor
datorate bugetului de stat pentru programe nerealizate
din motive imputabile titularului
Art. 91. — Titularii acordurilor petroliere cărora li s-a
acordat dreptul de a efectua operațiuni petroliere de
exploatare, inclusiv exploatare experimentală, sau de
operare a conductelor ce constituie Sistemul național de
transport al petrolului ori de operare a terminalelor
petroliere, aflate în proprietatea publică a statului, sunt
plătitori de redevență petrolieră.
Art. 92. — (1) Începerea operațiunilor petroliere,
reprezentând data de la care este datorată redevența
petrolieră, semnifică:
a) momentul realizării producției, în cazul exploatării,
inclusiv în faza de exploatare experimentală;
b) momentul operării, în cazul conductelor magistrale ce
constituie Sistemul național de transport al petrolului,
precum și în cazul terminalelor petroliere.
(2) Prețul de referință pentru calculul contravalorii
redevenței petroliere datorate bugetului de stat se stabilește
de către A.N.R.M. prin instrucțiuni tehnice.
(3) Redevența petrolieră este plătibilă trimestrial, cu
scadență la data de 25 a primei luni a trimestrului următor.
(4) Redevența petrolieră, în cazul operațiunilor petroliere
de exploatare a zăcămintelor petroliere, se calculează
astfel:
Redevența = valoarea producției brute extrase x cota
procentuală stabilită de Legea petrolului nr. 238/2004,
unde: valoarea producției brute extrase = producția brută x
prețul de referință.
(5) Redevența petrolieră, în cazul operațiunilor petroliere
de transport și tranzit al petrolului prin sistemele naționale
de transport al petrolului, precum și în cazul operațiunilor
petroliere efectuate prin terminalele petroliere aflate în
proprietatea publică a statului, se calculează prin aplicarea
cotei prevăzute de Legea petrolului nr. 238/2004 la
valoarea veniturilor brute realizate, în cursul unui trimestru,
din operațiunile petroliere menționate.
Art. 93. — (1) Pentru neplata în termen a redevenței
petroliere se datorează dobânzi și penalități de întârziere,
conform legislației fiscale în vigoare.
(2) În cazul în care se constată întârzieri de peste
6 luni în achitarea redevenței petroliere, A.N.R.M. poate
rezilia concesiunea petrolieră.
Art. 94. — (1) Taxele și tarifele calculate și percepute
de A.N.R.M. constituie venituri la bugetul de stat, cu
excepția unei cote de până la 20% destinate acordării de
stimulente personalului A.N.R.M.
(2) Taxele și tarifele prevăzute de art. 52 alin. (1) și (2)
din Legea petrolului nr. 238/2004 se fundamentează, se
aprobă și se încasează potrivit instrucțiunilor emise de
conducătorul A.N.R.M.
(3) Cota de până la 20%, prevăzută de art. 52 alin. (4)
din Legea petrolului nr. 238/2004, constituie Fondul destinat
stimulării personalului A.N.R.M. și se diferențiază după cum
urmează:
a) 20% în cazul taxelor și tarifelor de până la
10 milioane lei;
b) 18% în cazul taxelor și tarifelor între 10 și
50 milioane lei;
c) 15% în cazul taxelor și tarifelor de peste 50 milioane lei.
(4) Taxele și tarifele încasate în mod necuvenit de către
A.N.R.M. se restituie din fondul prevăzut la alin. (3).

11

(5) Fondul destinat stimulării personalului A.N.R.M. se
constituie lunar prin aplicarea cotei procentuale prevăzute
la alin. (3).
(6) Disponibilitățile existente la sfârșitul anului în soldul
contului îDisponibil din fonduri cu destinație specială ale
ministerelor și instituțiilor subordonate“ se reportează pentru
anul următor cu aceeași destinație.
(7) Modalitățile și criteriile de repartizare a sumelor ce
constituie Fondul destinat stimulării personalului A.N.R.M.,
cuantumul stimulentelor individuale, precum și modul de
aprobare și utilizare se stabilesc de către conducătorul
A.N.R.M. prin instrucțiuni.
Art. 95. — Activitățile aferente transferului de tehnologie
și perfecționării profesionale, prevăzute la art. 48 alin. (1)
lit. k) din Legea petrolului nr. 238/2004, vor fi convenite de
A.N.R.M. și de titular, în conformitate cu prevederile
acordului petrolier, și au drept scop realizarea următoarelor
acțiuni:
a) achiziție de echipamente și servicii necesare
desfășurării activității acestora;
b) participarea personalului acestora la programele de
pregătire profesională în domeniile de specialitate (geologie,
geofizică, petrol), mediu, legislație, negocieri etc.;
c) schimb de experiență și participarea personalului
acestora la evenimentele organizate de firme specializate,
organisme și organizații internaționale, în scopul promovării
imaginii externe a României în domeniul petrolier;
d) transfer de know-how.
Art. 96. — Sumele reprezentând contravaloarea
lucrărilor prevăzute în programul de lucrări convenite prin
acordul petrolier, scadente la data renunțării la concesiune
și neexecutate din motive imputabile titularului, se vor vira
la bugetul de stat în termen de 90 de zile de la data
încetării concesiunii.
CAPITOLUL IX
Transferul drepturilor dobândite și al obligațiilor asumate
prin acorduri petroliere
Art. 97. — (1) Titularul de acord petrolier poate
transfera, parțial sau total, unei alte persoane juridice
drepturile dobândite și obligațiile asumate, numai cu
aprobarea prealabilă, în scris, a A.N.R.M.
(2) Transferul realizat fără aprobarea A.N.R.M. este nul
de drept.
Art. 98. — Pentru aprobarea transferului drepturilor
dobândite și al obligațiilor asumate este necesară
îndeplinirea cumulativă a următoarelor criterii:
a) acordul petrolier să fie în vigoare;
b) persoana juridică română la care urmează să fie
transferate drepturile dobândite și obligațiile asumate să nu
înregistreze debite restante la bugetul de stat, bugetul
asigurărilor sociale de stat, bugetul Fondului național unic
de asigurări sociale de sănătate, bugetul asigurărilor pentru
șomaj, bugetul asigurărilor pentru accidente de muncă și
boli profesionale și bugetele locale;
c) obligațiile asumate de către titular prin acordul
petrolier să fie îndeplinite în raport cu durata derulată din
acesta sau persoana juridică către care se realizează
transferul să se angajeze să preia și obligațiile
neexecutate;
d) persoana juridică la care se realizează transferul să
aibă capacitatea tehnică și capacitatea financiară necesare
preluării obligațiilor stabilite prin acordul petrolier;
e) prin transfer să se mențină condițiile existente ale
concesiunii, astfel cum sunt stabilite prin acordul petrolier;
f) persoana juridică la care urmează să fie transferate
drepturile dobândite și obligațiile asumate prin acordul
petrolier să fie specializată pentru executarea de operațiuni
petroliere sau să desemneze ca operator o firmă autorizată
care să dețină capacitate tehnică adecvată operațiunilor
petroliere prevăzute prin acordul transferat.

12

MONITORUL OFICIAL AL ROMÂNIEI, PARTEA I, Nr. 1.170/10.XII.2004

Art. 99. — (1) Transferul se solicită în scris de către
titular împreună cu persoana juridică la care urmează a fi
transferate drepturile dobândite și obligațiile asumate.
(2) Cererea, semnată și ștampilată de reprezentanții
legali ai celor două persoane juridice, este însoțită de
următoarele documente:
a) certificat constatator emis de oficiul registrului
comerțului privind persoana juridică la care urmează să fie
transferat acordul sau altă formă echivalentă în cazul
firmelor străine;
b) hotărârile organelor de conducere ale celor două
persoane juridice, prin care aprobă transferul drepturilor
dobândite și al obligațiilor asumate;
c) copie, certificată pentru conformitate, de pe actul
constitutiv și de pe certificatul de înregistrare ale persoanei
juridice la care urmează să fie transferate drepturile
dobândite și obligațiile asumate;
d) acte privind capacitatea tehnică și capacitatea
financiară ale persoanei juridice la care urmează să fie
transferate drepturile dobândite și obligațiile asumate;

e) raport privind operațiunile petroliere desfășurate de
titular până la momentul solicitării aprobării transferului
drepturilor dobândite și al obligațiilor asumate, cu
menționarea expresă a stadiului de îndeplinire a obligațiilor
stabilite prin acordul de concesiune și a rezultatelor
obținute.
Art. 100. — (1) A.N.R.M. analizează solicitarea de
aprobare a transferului drepturilor dobândite și al obligațiilor
asumate și hotărăște modul de soluționare, în termen de
30 de zile.
(2) La transfer, prin acordul părților, se pot modifica
unele condiții ale acordului petrolier prin încheierea unui act
adițional între noul titular și A.N.R.M.
Art. 101. — Transferul drepturilor dobândite și al
obligațiilor asumate prin acordul petrolier se aprobă de
conducătorul A.N.R.M. prin ordin, iar documentațiile care au
stat la baza aprobării transferului se păstrează în arhiva
A.N.R.M.

GUVERNUL ROMÂNIEI

HOTĂRÂRE
pentru modificarea anexei nr. 31 la Hotărârea Guvernului nr. 930/2002
privind atestarea domeniului public al județului Ilfov, precum și al orașelor și comunelor din județul Ilfov
În temeiul art. 108 din Constituția României, republicată,
Guvernul României adoptă prezenta hotărâre.
Articol unic. — Anexa nr. 31 la Hotărârea Guvernului
nr. 930/2002 privind atestarea domeniului public al județului
Ilfov, precum și al orașelor și comunelor din județul Ilfov,
publicată în Monitorul Oficial al României, Partea I, nr. 682

și nr. 682 bis din 16 septembrie 2002, cu modificările
ulterioare, se modifică la nr. crt. 155 prin diminuarea
suprafeței cu 71,22 ha, respectiv de la 656,329 ha la
585,109 ha.

PRIM-MINISTRU

ADRIAN NĂSTASE
Contrasemnează:
p. Ministrul de stat, ministrul administrației și internelor,
Mircea Alexandru,
secretar de stat
Ministrul delegat pentru administrația publică,
Gheorghe Emacu
Ministrul finanțelor publice,
Mihai Nicolae Tănăsescu
București, 24 noiembrie 2004.
Nr. 2.117.

GUVERNUL ROMÂNIEI

HOTĂRÂRE
privind transmiterea, cu titlu gratuit, a unor imobile din proprietatea privată a statului
și din administrarea Ministerului Administrației și Internelor în proprietatea privată
a orașului Ștefănești și în administrarea Consiliului Local al Orașului Ștefănești, județul Botoșani
În temeiul art. 108 din Constituția României, republicată, și al art. 11 lit. m) din Legea nr. 90/2001 privind
organizarea și funcționarea Guvernului României și a ministerelor, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă trecerea, cu titlu gratuit, a
imobilelor situate în localitatea Stânca, județul Botoșani,
având datele de identificare prevăzute în anexa care face
parte integrantă din prezenta hotărâre, din proprietatea

privată a statului și din administrarea Ministerului
Administrației și Internelor în proprietatea privată a orașului
Ștefănești și în administrarea Consiliului Local al Orașului
Ștefănești, județul Botoșani.

MONITORUL OFICIAL AL ROMÂNIEI, PARTEA I, Nr. 1.170/10.XII.2004
Art. 2. — Predarea-preluarea imobilelor prevăzute la
art. 1 se face pe bază de protocol încheiat între părțile
interesate, în termen de 30 de zile de la data intrării în
vigoare a prezentei hotărâri.
Art. 3. — La darea în folosință a imobilelor, în baza
unui protocol, Ministerul Administrației și Internelor

13

redobândește dreptul de administrare asupra unui număr
de 15 garsoniere având o suprafață locuibilă proporțională
cu ponderea valorii actualizate a lucrărilor executate prin
bugetul propriu, din valoarea finală a obiectivelor.

PRIM-MINISTRU

ADRIAN NĂSTASE
Contrasemnează:
p. Ministrul de stat, ministrul administrației și internelor,
Mircea Alexandru,
secretar de stat
Ministrul delegat pentru administrația publică,
Gheorghe Emacu
Ministrul finanțelor publice,
Mihai Nicolae Tănăsescu

București, 24 noiembrie 2004.
Nr. 2.119.

ANEXĂ
DATELE DE IDENTIFICARE

a imobilelor care se transmit din proprietatea privată a statului și din administrarea Ministerului Administrației
și Internelor în proprietatea privată a orașului Ștefănești și în administrarea
Consiliului Local al Orașului Ștefănești, județul Botoșani
Locul unde este situat
imobilul care se transmite

Ansamblul de locuințe
41 garsoniere, blocul A1,
localitatea Stânca,
județul Botoșani
Ansamblul de locuințe
41 garsoniere, blocul A2,
localitatea Stânca,
județul Botoșani

Persoana juridică de la
care se transmite imobilul

Statul român — Ministerul
Administrației și Internelor
Statul român — Ministerul
Administrației și Internelor

Persoana juridică
la care se
transmite imobilul

Orașul Ștefănești,
Consiliul Local
al Orașului Ștefănești,
județul Botoșani
Orașul Ștefănești,
Consiliul Local
al Orașului Ștefănești,
județul Botoșani

Caracteristicile tehnice ale imobilului

Suprafața construită = 294,95 m2

Suprafața construită = 268,18 m2

ACTE ALE PARCHETULUI NAȚIONAL ANTICORUPȚIE
MINISTERUL PUBLIC
PARCHETUL NAȚIONAL ANTICORUPȚIE

ORDIN
pentru aprobarea Regulamentului privind organizarea și desfășurarea concursului
sau examenului pentru ocuparea funcției de manager economic și a altor funcții vacante
din Departamentul economico-financiar și administrativ al Parchetului Național Anticorupție
În conformitate cu dispozițiile art. 114 alin. (5) din Legea nr. 304/2004 privind organizarea judiciară,
în temeiul art. 3 alin. (3) din Ordonanța de urgență a Guvernului nr. 43/2002 privind Parchetul Național
Anticorupție, aprobată și modificată prin Legea nr. 503/2002, cu modificările și completările ulterioare,
procurorul general al Parchetului Național Anticorupție emite prezentul ordin.
Art. 1. — (1) Se aprobă Regulamentul privind
organizarea și desfășurarea concursului sau examenului
pentru ocuparea funcției de manager economic și a altor
funcții vacante din Departamentul economico-financiar și
administrativ al Parchetului Național Anticorupție,
prevăzut în anexa care face parte integrantă din
prezentul ordin.

(2) La data intrării în vigoare a regulamentului prevăzut
la alin. (1) orice alte dispoziții contrare își încetează
aplicabilitatea.
Art. 2. — Prezentul ordin se trimite spre publicare în
Monitorul Oficial al României, Partea I, prin grija Serviciului
de studii, resurse umane și perfecționare profesională.
Art. 3. — Serviciul de studii, resurse umane și
perfecționare profesională va duce la îndeplinire dispozițiile
prezentului ordin.

Procurorul general al Parchetului Național Anticorupție,
Ioan Amarie
București, 26 noiembrie 2004.
Nr. 105.

14

MONITORUL OFICIAL AL ROMÂNIEI, PARTEA I, Nr. 1.170/10.XII.2004
ANEXĂ

REGULAMENT
privind organizarea și desfășurarea concursului sau examenului pentru ocuparea funcției de manager economic
și a altor funcții vacante din Departamentul economico-financiar și administrativ al Parchetului Național Anticorupție
CAPITOLUL I
Dispoziții generale
Art. 1. — Parchetul Național Anticorupție are în structura
sa un departament economico-financiar și administrativ,
condus de un manager economic, subordonat procurorului
general al Parchetului Național Anticorupție.
Art. 2. — Departamentul economico-financiar și
administrativ asigură activitatea economică, financiară și
administrativă a Parchetului Național Anticorupție.
Art. 3. — Personalul Departamentului economicofinanciar și administrativ este încadrat de către procurorul
general al Parchetului Național Anticorupție pe bază de
concurs sau examen.
CAPITOLUL II
Organizarea și desfășurarea concursului sau examenului
pentru ocuparea funcției de manager economic
și a celorlalte funcții publice vacante din Departamentul
economico-financiar și administrativ
Art. 4. — (1) Concursul pentru ocuparea funcției de
manager economic și a celorlalte funcții publice vacante din
Departamentul economico-financiar și administrativ se
organizează de Parchetul Național Anticorupție, cu avizul
Agenției Naționale a Funcționarilor Publici.
(2) Data și condițiile de desfășurare a concursului se
publică, prin grija Parchetului Național Anticorupție, în
Monitorul Oficial al României, Partea a III-a, cu cel puțin
30 de zile înainte de data desfășurării concursului.
Condițiile de participare și desfășurare a concursului,
bibliografia și alte date necesare desfășurării acestuia se
afișează la sediul Parchetului Național Anticorupție și se
publică pe pagina sa de Internet.
Art. 5. — La concursul pentru ocuparea funcției publice
de manager economic și a celorlalte funcții publice vacante
se pot înscrie persoanele care îndeplinesc următoarele
condiții:
a) au cetățenia română și domiciliul în România;
b) au capacitate deplină de exercițiu;
c) sunt apte, din punct de vedere medical, pentru
exercitarea funcției;
d) îndeplinesc condițiile de studii prevăzute de lege
pentru funcția publică vacantă (studii superioare economice,
pentru funcția de manager economic, studii superioare,
pentru funcții publice cu studii superioare, studii superioare
de scurtă durată, pentru anumite funcții publice prevăzute
de lege, și studii medii, pentru funcții publice cu studii
medii);
e) îndeplinesc condițiile minime de vechime în
specialitatea funcției publice pentru care candidează
(minimum 5 ani pentru funcția publică de conducere de
manager economic, minimum 2 ani pentru funcția publică
de conducere de șef birou și șef serviciu, minimum 5 ani
pentru funcțiile publice de execuție de grad profesional
îsuperior“, minimum 3 ani pentru funcțiile publice de
execuție de grad profesional îprincipal“ și minimum 1 an,
8 luni, respectiv 6 luni, în funcție de nivelul studiilor
absolvite, pentru funcțiile publice de execuție de grad
profesional îasistent“);
f) nu au fost condamnate pentru săvârșirea unei
infracțiuni contra umanității, contra statului sau contra
autorității, de serviciu sau în legătură cu serviciul, care
împiedică înfăptuirea justiției, de fals ori a unor fapte de
corupție sau a unei infracțiuni săvârșite cu intenție, care

le-ar face incompatibile cu exercitarea funcției publice, cu
excepția situației în care a intervenit reabilitarea;
g) nu au fost destituite dintr-o funcție publică în ultimii 7 ani;
h) nu au desfășurat activitate de poliție politică, astfel
cum este definită aceasta prin lege.
Art. 6. — (1) Prin ordin al procurorului general al
Parchetului Național Anticorupție se constituie comisia de
concurs sau examen și comisia de soluționare a
contestațiilor.
(2) Comisia de concurs sau examen este formată din
5 membri, desemnați cu respectarea următoarelor condiții:
a) cel puțin 2 sunt funcționari publici, dintre care unul
deține o funcție publică echivalentă cu funcțiile publice
pentru care se organizează concursul;
b) un membru este reprezentant al Agenției Naționale a
Funcționarilor Publici, care deține o funcție publică
echivalentă cu cea pentru care se organizează concursul;
c) un membru este cadru didactic din învățământul
superior economic, acreditat.
(3) Comisia de soluționare a contestațiilor este formată din
5 membri, desemnați cu respectarea dispozițiilor alin. (2).
(4) Secretariatul comisiei de concurs și secretariatul
comisiei de soluționare a contestațiilor se asigură de către
Serviciul de studii, resurse umane și perfecționare
profesională.
Art. 7. — Concursul sau examenul constă în 3 etape:
a) selectarea dosarelor de înscriere;
b) proba scrisă;
c) interviul.
Art. 8. — (1) În vederea participării la concurs, în
termen de 20 de zile de la data publicării anunțului,
candidații depun la secretariatul comisiei de concurs
dosarul de concurs, care va conține în mod obligatoriu:
a) copia actului de identitate;
b) formularul de înscriere, prevăzut la pct. 2 din anexa
nr. 1 la Hotărârea Guvernului nr. 1.209/2003 privind
organizarea și dezvoltarea carierei funcționarilor publici;
c) copiile diplomelor de studii și ale altor acte care
atestă efectuarea unor specializări;
d) copia carnetului de muncă sau, după caz, o
adeverință care să ateste vechimea în muncă și, după caz,
în specialitate;
e) cazierul judiciar;
f) adeverința care să ateste starea de sănătate
corespunzătoare;
g) copia fișei de evaluare a performanțelor profesionale
individuale și, după caz, recomandarea de la ultimul loc de
muncă;
h) declarația pe propria răspundere sau adeverința care
să ateste că nu au desfășurat activitate de poliție politică.
(2) Copiile de pe actele prevăzute la alin. (1) se
prezintă însoțite de documentele originale, care se certifică
pentru conformitate cu originalul de către secretariatul
comisiei de concurs, sau în copii legalizate.
(3) Formularul de înscriere se pune la dispoziție
candidaților prin secretariatul comisiei de concurs din
Parchetul Național Anticorupție.
Art. 9. — (1) În termen de maximum 5 zile lucrătoare
de la data expirării termenului prevăzut la art. 8 alin. (1),
comisia de concurs are obligația de a selecta dosarele de
concurs pe baza îndeplinirii condițiilor de participare la
concurs.
(2) Rezultatele selectării dosarelor de înscriere se
afișează, cu mențiunea îadmis“ sau îrespins“, la sediul

MONITORUL OFICIAL AL ROMÂNIEI, PARTEA I, Nr. 1.170/10.XII.2004
Parchetului Național Anticorupție, în termenul prevăzut la
alin. (1).
(3) Pot susține probele prevăzute la art. 7 lit. b) și c)
candidații ale căror dosare de înscriere au fost selectate
de comisia de concurs.
Art. 10. — (1) Proba scrisă constă în redactarea unor
lucrări sau în rezolvarea unor teste grilă.
(2) Subiectele pentru proba scrisă se stabilesc pe baza
bibliografiei de concurs, astfel încât să reflecte capacitatea
de analiză și sinteză a candidaților, în concordanță cu
nivelul și specificul funcției publice pentru care se
organizează concursul. Pentru ocuparea aceleiași funcții
publice subiectele vor fi identice în cadrul aceluiași
concurs.
(3) Comisia de concurs va stabili subiectele. Seturile de
subiecte se semnează de toți membrii comisiei și se închid
în plicuri sigilate purtând ștampila Parchetului Național
Anticorupție.
(4) Durata probei scrise se stabilește de comisia de
concurs, în funcție de gradul de dificultate și de
complexitate al subiectelor, dar nu poate depăși 3 ore.
Art. 11. — (1) Intrarea candidaților în sala de concurs
se face în baza listei întocmite și a actului de identitate.
(2) Candidații care nu se vor afla în sală în momentul
deschiderii plicului cu subiecte pierd dreptul de a mai
susține proba scrisă.
(3) Înainte de a se dicta subiectele, candidații înscriu
numele și prenumele pe colțul foii ce urmează a fi lipit,
după care se aplică ștampila Parchetului Național
Anticorupție.
(4) Plicul cu subiectele de concurs va fi desfăcut de un
candidat, care va semna și procesul-verbal încheiat în ziua
susținerii probei scrise.
(5) Pe toată durata desfășurării probei scrise, în sălile
de concurs au acces numai membrii comisiei de concurs și
ai comisiei de supraveghere.
(6) În vederea elaborării lucrării scrise, candidații vor
primi coli de hârtie având sigiliul Parchetului Național
Anticorupție. Se va putea folosi numai cerneală de culoare
albastră sau pix cu pastă de culoare albastră. La cerere,
se pot pune la dispoziție, în mod suplimentar, coli de
hârtie, iar dacă este necesar, cerneală sau pixuri.
(7) La expirarea timpului prevăzut pentru susținerea
probei scrise, candidații vor preda lucrarea, sub semnătură,
comisiei de supraveghere.
(8) Pe toată durata desfășurării probei scrise este
interzisă părăsirea sălii de concurs de către candidați. În
cazuri excepționale, părăsirea temporară a sălii de concurs
se va putea face numai cu însoțitor.
(9) Orice fraudă sau încercare de fraudă dovedită se
sancționează cu eliminarea din concurs sau examen. În
aceste cazuri, delegații care supraveghează lucrările
sesizează de îndată comisia de concurs, care întocmește
un proces-verbal despre constatările făcute și măsurile
luate, iar lucrarea se anulează, cu mențiunea îfraudă“.
Art. 12. — (1) Proba scrisă se notează cu puncte de la
1 la 100.
(2) Comisia de concurs stabilește modul de acordare a
punctajului pentru proba scrisă, care se afișează la
finalizarea acestei probe, la locul desfășurării concursului.
(3) Pentru a promova proba scrisă candidații trebuie să
obțină un punctaj minim de 50 de puncte.
(4) Promovarea probei scrise este obligatorie pentru
susținerea interviului.
Art. 13. — (1) Interviul se susține, de regulă, în cel
mult 5 zile lucrătoare de la data susținerii probei scrise.
(2) Fiecare membru al comisiei poate adresa întrebări
candidaților.
(3) Interviul se notează cu puncte de la 1 la 100.
Pentru promovarea probei interviului este necesar un
punctaj minim de 50 de puncte.

15

Art. 14. — (1) Acordarea punctajului pentru fiecare
probă se face pe baza mediei aritmetice a punctajelor
acordate de fiecare membru al comisiei de concurs.
(2) Pentru promovarea concursului, punctajul final
necesar este de minimum 100 de puncte, care se obține
prin cumularea punctajului obținut la fiecare dintre cele
două probe.
Art. 15. — (1) Este declarat admis candidatul care a
obținut cel mai mare punctaj dintre candidații care au
concurat pentru aceeași funcție publică, cu condiția ca
acesta să fi obținut punctajul minim necesar promovării.
(2) La punctaje egale are prioritate candidatul care a
obținut punctajul cel mai mare la proba scrisă, iar dacă
egalitatea se menține, are prioritate cel care are specializări
în domeniul funcției publice pentru care a candidat.
Art. 16. — (1) La finalizarea fiecărei probe a
concursului se întocmește câte un proces-verbal.
(2) La finalizarea concursului se întocmește un procesverbal care să conțină modul de desfășurare a concursului
și rezultatele obținute de candidați.
(3) Procesele-verbale sunt semnate de membrii comisiei
de concurs sau, după caz, ai comisiei de soluționare a
contestațiilor.
Art. 17. — (1) După afișarea rezultatelor obținute la
proba scrisă, candidații nemulțumiți pot face contestație, în
termen de 24 de ore de la data afișării punctajelor pentru
proba scrisă, la sediul Parchetului Național Anticorupție,
sub sancțiunea decăderii din acest drept.
(2) Nu se admit contestații cu privire la notele obținute
la interviu.
Art. 18. — Comunicarea rezultatelor la contestațiile
depuse se face prin afișare la sediul Parchetului Național
Anticorupție, imediat după soluționarea contestațiilor.
Art. 19. — Comunicarea punctajelor și a rezultatelor
finale ale concursului se face prin afișare la sediul
Parchetului Național Anticorupție, în termen de maximum
3 zile lucrătoare de la data susținerii ultimei probe.
Art. 20. — Candidații declarați admiși sunt numiți, în
condițiile legii, pe baza punctajului final obținut, în funcțiile
publice pentru care au candidat, prin ordin al procurorului
general al Parchetului Național Anticorupție.
CAPITOLUL III
Organizarea și desfășurarea concursului sau examenului
pentru ocuparea posturilor vacante de personal
contractual din cadrul Departamentului economicofinanciar și administrativ
Art. 21. — (1) Concursul pentru ocuparea unor posturi
vacante de personal contractual din cadrul Departamentului
economico-financiar și administrativ se organizează de
Parchetul Național Anticorupție.
(2) Data și locul susținerii concursului, tematica, numărul
posturilor vacante și termenul pentru depunerea actelor de
înscriere la concurs se aduc la cunoștință celor interesați
prin afișare la sediul Parchetului Național Anticorupție și
prin publicarea pe pagina de Internet a acestuia cu cel
puțin 20 de zile înainte de data fixată.
(3) Cererile de înscriere la concurs se adresează
procurorului general al Parchetului Național Anticorupție și
se depun la sediul acestuia cu cel puțin 10 zile înainte de
data concursului.
Art. 22. — La concurs se pot înscrie persoanele care
îndeplinesc următoarele condiții:
a) au cetățenia română, domiciliul în România și
capacitate deplină de exercițiu;
b) au studii în conformitate cu cerințele postului;
c) nu au antecedente penale și se bucură de o bună
reputație;
d) sunt apte din punct de vedere medical pentru
exercitarea funcției;

16

MONITORUL OFICIAL AL ROMÂNIEI, PARTEA I, Nr. 1.170/10.XII.2004

e) au promovat concursul sau examenul, organizat
potrivit prezentului regulament.
Art. 23. — (1) Candidații vor prezenta pentru înscrierea
la concurs următoarele acte:
a) copie de pe actul de identitate;
b) copie de pe actul doveditor al studiilor urmate;
c) certificat de cazier judiciar;
d) curriculum vitae;
e) copie de pe carnetul de muncă, dacă este cazul;
f) adeverință care să ateste starea de sănătate
corespunzătoare.
(2) Copiile de pe actele prevăzute la alin. (1) se
prezintă însoțite de documentele originale, care se certifică
pentru conformitate cu originalul de către secretariatul
comisiei de concurs, sau în copie legalizată.
(3) Candidații vor depune și o recomandare privind
profilul profesional și moral de la ultimul loc de muncă,
dacă este cazul.
Art. 24. — Concursul sau examenul constă în 3 etape,
după cum urmează:
a) selectarea dosarelor de înscriere;
b) proba scrisă sau, după caz, proba practică;
c) interviul.
Art. 25. — În funcție de specificul posturilor scoase la
concurs și de numărul candidaților, procurorul general al
Parchetului Național Anticorupție stabilește comisia de
concurs și comisia de soluționare a contestațiilor, formate
din câte 3 membri.
Art. 26. — Timpul destinat pentru elaborarea lucrării
scrise este de două ore din momentul comunicării
subiectelor.
Art. 27. — (1) Corectarea lucrărilor scrise se face pe
baza unui barem stabilit de membrii comisiei de concurs.
(2) Lucrarea scrisă va fi notată cu note de la 1 la 10
de către fiecare membru al comisiei de concurs.
(3) Nota finală a lucrării scrise va fi media aritmetică a
notelor acordate de către fiecare membru al comisiei de
concurs.
Art. 28. — Pentru a fi declarați admiși la proba scrisă
candidații trebuie să obțină cel puțin nota 7.
Art. 29. — (1) Candidații nemulțumiți de notele acordate
pot depune contestație în termen de 24 de ore de la data
afișării rezultatelor.
(2) Comunicarea rezultatelor la contestațiile depuse se
face prin afișare la sediul Parchetului Național Anticorupție,
imediat după soluționarea contestațiilor.
Art. 30. — Candidații pentru ocuparea posturilor vacante
privind activități administrative, de gospodărire, de
întreținere-reparații, de deservire și de serviciu vor susține
proba practică în locul probei scrise.

Art. 31. — (1) Criteriile de evaluare a candidaților la
proba practică se stabilesc în funcție de natura posturilor
vacante scoase la concurs.
(2) În urma susținerii probei practice candidatul va fi
declarat admis sau respins.
(3) Nu se admit contestații cu privire la rezultatele
obținute la proba practică.
Art. 32. — (1) Candidații declarați admiși la proba
scrisă sau, după caz, la proba practică vor susține un
interviu.
(2) Interviul se notează cu note de la 1 la 10 de către
fiecare membru al comisiei de concurs, iar nota finală se
stabilește pe baza mediei aritmetice a notelor acordate de
fiecare membru al comisiei de concurs sau examen.
(3) Nu se admit contestații cu privire la notele obținute
la interviu.
Art. 33. — Media generală de promovare a concursului
sau examenului este de cel puțin 7.
Art. 34. — (1) Repartizarea candidaților admiși la
concurs sau examen se face în ordinea descrescătoare a
mediilor generale obținute, în funcție de posturile vacante
existente.
(2) La medii egale, comisia de concurs va stabili
candidatul declarat admis în raport cu nivelul studiilor de
bază sau suplimentare absolvite și, în subsidiar, în raport
cu vechimea în muncă.
Art. 35. — Dispozițiile cap. II se aplică în mod
corespunzător, în măsura în care în prezentul capitol nu se
dispune altfel.
CAPITOLUL IV
Dispoziții finale
Art. 36. — Lucrările scrise și procesele-verbale privind
rezultatele concursului sau examenului se anexează la
dosarele personale ale candidaților declarați admiși.
Art. 37. — Dosarele, lucrările scrise și procesele-verbale
referitoare la ceilalți candidați, precum și alte lucrări privind
concursul sau examenul se arhivează și se păstrează
potrivit nomenclatoarelor arhivistice.
Art. 38. — Dispozițiile Legii nr. 188/1999 privind Statutul
funcționarilor publici, republicată, cu modificările ulterioare,
și ale Hotărârii Guvernului nr. 1.209/2003, în ceea ce
privește categoria funcționarilor publici din departament,
precum și dispozițiile legislației muncii referitoare la
personalul contractual sunt aplicabile în măsura în care
prezentul regulament nu dispune altfel.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 1.170/10.XII.2004 conține 16 pagini.

Prețul de vânzare 18.500 lei

ISSN 1453—4495

