PARTEA

Anul 173 (XVII) — Nr. 843

I

Luni, 19 septembrie 2005

LEGI, DECRETE, HOTĂRÂRI ȘI ALTE ACTE
SUMAR
Nr.

123.

ORDONANȚE

Pagina
ORDONANȚE ALE GUVERNULUI ROMÂNIEI
— Ordonanță de urgență pentru modificarea și
completarea Legii nr. 8/1996 privind dreptul de
autor și drepturile conexe.........................................

ALE

1–16

GUVERNULUI

ROMÂNIEI

GUVERNUL ROMÂNIEI

ORDONANȚĂ DE URGENȚĂ
pentru modificarea și completarea Legii nr. 8/1996 privind dreptul de autor și drepturile conexe
Având în vedere angajamentele României în cadrul calendarului de măsuri pentru integrarea în Uniunea
Europeană,
pentru transpunerea în dreptul intern a acquis-ului comunitar privind respectarea dreptului de proprietate
intelectuală,
în scopul eliminării blocajelor constatate pe parcursul aplicării Legii nr. 8/1996 privind dreptul de autor și drepturile
conexe, cu modificările și completările ulterioare,
în vederea întăririi capacității administrative a Oficiului Român pentru Drepturile de Autor prin stabilirea unei
structuri organizatorice corespunzătoare și pentru desfășurarea în bune condiții a activității în domeniu, aceste elemente
vizând interesul public și reprezentând situații extraordinare și de urgență,
în temeiul art. 115 alin. (4) din Constituția României, republicată,
Guvernul României adoptă prezenta ordonanță de urgență.
Art. I. — Legea nr. 8/1996 privind dreptul de autor și
drepturile conexe, publicată în Monitorul Oficial al României,
Partea I, nr. 60 din 26 martie 1996, cu modificările și
completările ulterioare, se modifică și se completează după
cum urmează:
1. Partea introductivă a articolului 7 va avea următorul
cuprins:
îArt. 7. — Constituie obiect al dreptului de autor operele
originale de creație intelectuală în domeniul literar, artistic

sau științific, oricare ar fi modalitatea de creație, modul sau
forma de exprimare și independent de valoarea și
destinația lor, cum sunt:“.
2. La articolul 7, litera j) se abrogă.
3. La articolul 13, litera a) va avea următorul cuprins:
îa) reproducerea operei;“.
4. Articolul 14 va avea următorul cuprins:
îArt. 14. — Prin reproducere, în sensul prezentei legi,
se înțelege realizarea integrală sau parțială a uneia ori a

2

MONITORUL OFICIAL AL ROMÂNIEI, PARTEA I, Nr. 843/19.IX.2005

mai multor copii ale unei opere, direct sau indirect,
temporar ori permanent, prin orice mijloc și sub orice
formă, inclusiv realizarea oricărei înregistrări sonore sau
audiovizuale a unei opere, precum și stocarea permanentă
ori temporară a acesteia cu mijloace electronice.“
5. Alineatul (3) al articolului 14 4 va avea următorul
cuprins:
î(3) Remunerația echitabilă prevăzută la alin. (2) nu se
datorează, în cazul în care împrumutul este realizat prin
bibliotecile instituțiilor de învățământ cu acces gratuit.“
6. La articolul 144, după alineatul (4) se introduce
nou alineat, alineatul (5), cu următorul cuprins:
î(5) Dreptul de împrumut nu se epuizează odată
prima vânzare sau cu primul transfer de drept
proprietate asupra originalului ori copiilor unei opere
piață, efectuat de titularul de drepturi sau
consimțământul acestuia.“

un
cu
de
pe
cu

7. Articolul 145 va avea următorul cuprins:
îArt. 145 — Dispozițiile prezentei legi privind închirierea
și împrumutul nu se aplică:
a) construcțiilor rezultate din proiecte arhitecturale;
b) originalelor sau copiilor operelor de design ori de
artă aplicată produselor destinate unei utilizări practice;
c) originalelor sau copiilor operelor, în scopul
comunicării publice ori pentru a căror utilizare există un
contract;
d) lucrărilor de referință pentru consultare imediată sau
pentru împrumut între instituții;
e) operelor create de autor în cadrul contractului
individual de muncă, dacă acestea sunt utilizate de către
cel care a angajat autorul, în cadrul activității obișnuite.“
8. Alineatul (1) al articolului 15 va avea următorul
cuprins:
îArt. 15. — (1) Se consideră comunicare publică orice
comunicare a unei opere, direct sau prin orice mijloace
tehnice, făcută într-un loc deschis publicului sau în orice
loc în care se adună un număr de persoane care
depășește cercul normal al membrilor unei familii și al
cunoștințelor acesteia, inclusiv reprezentarea scenică,
recitarea sau orice altă modalitate publică de execuție ori
de prezentare directă a operei, expunerea publică a
operelor de artă plastică, de artă aplicată, fotografică și de
arhitectură, proiecția publică a operelor cinematografice și
a altor opere audiovizuale, inclusiv a operelor de artă
digitală, prezentarea într-un loc public, prin intermediul
înregistrărilor sonore sau audiovizuale, precum și
prezentarea într-un loc public, prin intermediul oricăror
mijloace, a unei opere radiodifuzate. De asemenea, se
consideră publică orice comunicare a unei opere, prin
mijloace cu fir sau fără fir, prin punerea la dispoziție
publicului, inclusiv prin Internet sau alte rețele de
calculatoare, astfel încât oricare dintre membrii publicului să
poată avea acces din orice loc sau în orice moment ales
în mod individual.“
9. Articolul 151 va avea următorul cuprins:
îArt. 151. — În sensul prezentei legi, prin radiodifuzare
se înțelege:

a) emiterea unei opere de către un organism de
radiodifuziune sau de televiziune, prin orice mijloc ce
servește la propagarea fără fir a semnelor, sunetelor sau
imaginilor ori a reprezentării acestora, inclusiv comunicarea
publică prin satelit, în scopul recepționării de către public;
b) transmiterea unei opere sau a reprezentării acesteia,
prin fir, prin cablu, prin fibră optică sau prin orice alt
procedeu similar, cu excepția rețelelor de calculatoare, în
scopul recepționării de către public.“
10. La alineatul (2) al articolului 33, litera e) va avea
următorul cuprins:
îe) de opere, în cazul utilizării de natură necomercială
în beneficiul persoanelor cu handicap, care sunt direct
legate de acel handicap și în limita cerută de handicapul
respectiv.“
11. Alineatul (3) al articolului 33 va avea următorul
cuprins:
î(3) Sunt exceptate de la dreptul de reproducere, în
condițiile prevăzute la alin. (1), actele provizorii de
reproducere care sunt tranzitorii sau accesorii și constituie
o parte integrantă și esențială a unui proces tehnic și al
căror scop unic este să permită transmiterea, în cadrul
unei rețele între terți, de către un intermediar, sau
utilizarea licită a unei opere ori a altui obiect protejat și
care nu au o semnificație economică de sine stătătoare.“
12. Articolul 34 va avea următorul cuprins:
îArt. 34. — (1) Nu constituie o încălcare a dreptului de
autor, în sensul prezentei legi, reproducerea unei opere, cu
excepția partiturilor muzicale, fără consimțământul autorului,
pentru uz personal sau pentru cercul normal al unei familii,
cu condiția ca opera să fi fost adusă anterior la cunoștință
publică, iar reproducerea să nu contravină utilizării normale
a operei și să nu îl prejudicieze pe autor ori pe titularul
drepturilor de utilizare.
(2) Pentru suporturile pe care se pot realiza înregistrări
sonore sau audiovizuale ori pe care se pot realiza
reproduceri ale operelor exprimate grafic, precum și pentru
aparatele ce permit realizarea de copii, în situația
prevăzută la alin. (1), se va plăti o remunerație
compensatorie stabilită prin negociere, conform prevederilor
prezentei legi.“
13. Articolul 37 va avea următorul cuprins:
îArt. 37. — (1) În scopul de a testa funcționarea
produselor la momentul fabricării sau vânzării, societățile
comerciale care produc ori vând înregistrări sonore sau
audiovizuale, echipament pentru reproducerea ori
comunicarea publică a acestora, precum și echipament
pentru receptarea de emisiuni de radio și de televiziune
pot reproduce și prezenta extrase din opere, cu condiția ca
aceste operațiuni să fie reduse la dimensiunile necesare
testării.
(2) Pentru supravegherea utilizării repertoriului propriu
de către terți organismele de gestiune colectivă pot
monitoriza prin orice mijloace activitatea utilizatorilor, fără
autorizarea acestora și fără plată, putând solicita în acest
scop și informații de interes public deținute, potrivit legii, de
instituțiile publice competente.“

MONITORUL OFICIAL AL ROMÂNIEI, PARTEA I, Nr. 843/19.IX.2005
14. Alineatul (1) al articolului 38 va avea următorul
cuprins:
îArt. 38. — (1) Cesiunea dreptului de radiodifuzare a
unei opere către un organism de radiodifuziune sau de
televiziune dă dreptul acestuia să înregistreze opera pentru
nevoile propriilor emisiuni în scopul realizării, o singură
dată, a radiodifuzării autorizate. În cazul unei noi
radiodifuzări a operei astfel înregistrate este necesară o
nouă autorizare din partea autorilor, în schimbul unei
remunerații care nu poate face obiectul unei renunțări.
Dacă în termen de 6 luni de la prima radiodifuzare nu se
solicită această autorizare, înregistrarea trebuie distrusă.“
15. Alineatul (1) al articolului 41 va avea următorul
cuprins:
îArt. 41. — (1) Contractul de cesiune a drepturilor
patrimoniale trebuie să prevadă drepturile patrimoniale
transmise și să menționeze, pentru fiecare dintre acestea,
modalitățile de utilizare, durata și întinderea cesiunii și
remunerația titularului dreptului de autor. Absența oricăreia
dintre aceste prevederi dă dreptul părții interesate de a
cere anularea contractului.“
16. Alineatul (5) al articolului 56 va avea următorul
cuprins:
î(5) În cazul în care editorul intenționează să distrugă
copiile operei, rămase în stoc după o perioadă de 2 ani
de la data publicării, și dacă în contract nu se prevede o
altă perioadă, acesta este obligat să le ofere mai întâi
autorului la prețul pe care l-ar fi obținut prin vânzarea ca
deșeuri.“
17. La articolul 65, după alineatul (2) se introduce un
nou alineat, alineatul (3), cu următorul cuprins:
î(3) Pentru realizarea unei opere audiovizuale, forma
scrisă a contractului dintre producător și autorul principal
este obligatorie.“
18. Articolul 66 va avea următorul cuprins:
îArt. 66. — Sunt autori ai operei audiovizuale, în
condițiile prevăzute la art. 5, regizorul sau realizatorul,
autorul adaptării, autorul scenariului, autorul dialogului,
autorul muzicii special create pentru opera audiovizuală și
autorul grafic pentru operele de animație sau al secvențelor
de animație, când acestea din urmă reprezintă o parte
importantă a operei. În contractul dintre producătorul și
regizorul sau realizatorul operei părțile pot conveni să fie
incluși ca autori ai operei audiovizuale și alți creatori care
au contribuit substanțial la crearea acesteia.“
19. Alineatul (1) al articolului 70 va avea următorul
cuprins:
îArt. 70. — (1) Prin contractele încheiate între autorii
operei audiovizuale și producător, în lipsa unei clauze
contrare, se prezumă că aceștia, cu excepția autorilor
muzicii special create, îi cedează producătorului drepturile
exclusive privind utilizarea operei în ansamblul său,
prevăzute la art. 13, precum și dreptul de a autoriza
dublarea și subtitrarea, în schimbul unei remunerații
echitabile.“

3

20. La articolul 73, după alineatul (1) se introduce un
nou alineat, alineatul (2), cu următorul cuprins:
î(2) Prima vânzare a unei copii a unui program pentru
calculator pe piața internă de către titularul drepturilor sau
cu consimțământul acestuia epuizează dreptul exclusiv de
autorizare a distribuirii acestei copii pe piața internă.“
21. La alineatul (1) al articolului 98, literele b) și g) vor
avea următorul cuprins:
îb) reproducerea interpretării sau a execuției fixate;
..............................................................................................
g) radiodifuzarea și comunicarea publică a interpretării
sau a execuției sale, în afara cazului în care interpretarea
ori execuția a fost deja fixată sau radiodifuzată ori realizată
pe baza unei fixări, caz în care are dreptul numai la
remunerație echitabilă;“
22. Alineatele (2) și (3) ale articolului 98 vor avea
următorul cuprins:
î(2) În sensul prezentei legi, se consideră fixare
incorporarea sunetelor, imaginilor ori a sunetelor și
imaginilor sau a reprezentării digitale a acestora, într-un
suport care permite perceperea, reproducerea ori
comunicarea publică, cu ajutorul unui dispozitiv.
(3) Remunerația echitabilă prevăzută la alin. (1) lit. g)
se stabilește și se colectează conform procedurii prevăzute
la art. 131, 1311, 1312 și 133.“
23. La articolul 98, după alineatul (3) se introduce un
nou alineat, alineatul (4), cu următorul cuprins:
î(4) Definițiile prevăzute la art. 14, 141, 142, 143, 144,
art. 15 alin. (1), art. 15 1 și 15 2 se aplică în mod
corespunzător și drepturilor prevăzute la alin. (1).“
24. Articolul 102 va avea următorul cuprins:
îArt. 102. — (1) Durata drepturilor patrimoniale ale
artiștilor interpreți sau executanți este de 50 de ani de la
data interpretării sau execuției. Totuși, dacă fixarea
interpretării sau execuției în decursul acestei perioade
face obiectul unei publicări licite sau al unei comunicări
publice licite, durata drepturilor este de 50 de ani de la
data la care a avut loc pentru prima oară oricare dintre
acestea.
(2) Durata prevăzută la alin. (1) se calculează începând
cu data de 1 ianuarie a anului următor faptului generator
de drepturi.“
25. Alineatul (1) al articolului 103 va avea următorul
cuprins:
îArt. 103. — (1) Se consideră înregistrare sonoră sau
fonogramă, în sensul prezentei legi, fixarea sunetelor
provenite dintr-o interpretare ori execuție sau a altor sunete
ori a reprezentării digitale ale acestor sunete, alta decât
sub forma unei fixări incorporate într-o operă
cinematografică sau în altă operă audiovizuală.“
26. La alineatul (1) al articolului 105, litera f) va avea
următorul cuprins:
îf) radiodifuzarea și comunicarea publică a propriilor
înregistrări sonore, cu excepția celor publicate în scop
comercial, caz în care are dreptul la remunerație
echitabilă;“.

4

MONITORUL OFICIAL AL ROMÂNIEI, PARTEA I, Nr. 843/19.IX.2005

27. Articolul 106 va avea următorul cuprins:
îArt. 106. — (1) Durata drepturilor patrimoniale ale
producătorilor de înregistrări sonore este de 50 de ani de
la data primei fixări. Totuși, dacă înregistrarea în decursul
acestei perioade face obiectul unei publicări licite sau al
unei comunicări publice licite, durata drepturilor este de
50 de ani de la data la care a avut loc pentru prima oară
oricare dintre acestea.
(2) Durata prevăzută la alin. (1) se calculează începând
cu data de 1 ianuarie a anului următor faptului generator
de drepturi.“
28. Articolul 1064 va avea următorul cuprins:
îArt. 1064. — (1) Durata drepturilor patrimoniale ale
producătorilor de înregistrări audiovizuale este de 50 de ani
de la data primei fixări. Totuși, dacă înregistrarea în
decursul acestei perioade face obiectul unei publicări sau
al unei comunicări publice licite, durata drepturilor este de
50 de ani de la data la care a avut loc pentru prima oară
oricare dintre acestea.
(2) Durata prevăzută la alin. (1) se calculează începând
cu data de 1 ianuarie a anului următor faptului generator
de drepturi.“
29. Articolul 107 va avea următorul cuprins:
îArt. 107. — (1) Autorii operelor susceptibile de a fi
reproduse prin înregistrări sonore sau audiovizuale pe orice
tip de suport, precum și cei ai operelor susceptibile de a fi
reproduse pe hârtie, direct ori indirect, în condițiile
prevăzute la art. 34 alin. (1), au dreptul, împreună cu
editorii, producătorii și cu artiștii interpreți sau executanți,
după caz, la o remunerație compensatorie pentru copia
privată, conform art. 34 alin. (2). Dreptul la remunerația
compensatorie pentru copia privată nu poate face obiectul
unei renunțări din partea beneficiarilor.
(2) Remunerația compensatorie pentru copia privată se
plătește de către fabricanții și importatorii de suporturi sau
aparate, prevăzute la art. 34 alin. (2), indiferent dacă
procedeul folosit este unul analog sau digital.
(3) Importatorii și fabricanții de suporturi și aparate,
prevăzute la art. 34 alin. (2), sunt obligați să se înscrie la
Oficiul Român pentru Drepturile de Autor, în Registrul
Național al Copiei Private, și pot desfășura activitățile
respective de import sau de producție numai după
obținerea de la Oficiul Român pentru Drepturile de Autor a
certificatului de înregistrare. Acest certificat se eliberează
de Oficiul Român pentru Drepturile de Autor pe baza
dovezilor privind obiectul de activitate declarat legal și a
certificatului unic de înregistrare la registrul comerțului, în
termen de 5 zile de la depunerea acestora.
(4) Lista suporturilor și a aparatelor pentru care se
datorează remunerația compensatorie pentru copia privată,
precum și cuantumul acestei remunerații se negociază din
2 în 2 ani, în cadrul unor comisii constituite din:
a) câte un reprezentant al principalelor organisme de
gestiune colectivă, care funcționează pentru câte o
categorie de drepturi, pe de o parte;
b) câte un reprezentant al principalelor structuri
asociative mandatate de fabricanții și importatorii de
suporturi și de aparate, numit dintre acestea, și câte un

reprezentant al primilor 3 fabricanți și importatori de
suporturi și de aparate majori, stabiliți pe baza cifrei de
afaceri și a cotei de piață din domeniul respectiv, cu
condiția ca acestea să fie declarate la Oficiul Român
pentru Drepturile de Autor pe propria răspundere, pe de
altă parte.
(5) În vederea inițierii negocierilor potrivit procedurilor
prevăzute la art. 131 alin. (2)—(4), organismele de
gestiune colectivă sau structurile asociative ale fabricanților
și importatorilor de suporturi și de aparate vor depune la
Oficiul Român pentru Drepturile de Autor o cerere
conținând lista suporturilor și aparatelor, precum și
cuantumurile remunerațiilor ce urmează a fi negociate.
Metodologiile se elaborează în mod distinct pentru
aparatele și suporturile din domeniul sonor și audiovizual și
pentru aparatele și suporturile din domeniul grafic și se
negociază în două comisii.
(6) Remunerațiile negociate de părți pot fi procentuale
sau forfetare și sunt datorate pentru aparatele și suporturile
prevăzute la art. 34 alin. (2), inclusiv pentru coli de hârtie
pentru copiator format A4 și suporturi digitale.
(7) Remunerația compensatorie pentru copia privată se
calculează la valoarea în vamă, în cazul importurilor și,
respectiv, la valoarea facturată fără TVA, în cazul
fabricanților. Remunerația este scadentă la data de 25 a
lunii următoare efectuării importului, respectiv facturării de
către fabricanți.
(8) Negocierile pentru stabilirea cuantumului remunerației
compensatorii și a listei aparatelor și suporturilor pentru
care se datorează această remunerație se convoacă de
Oficiul Român pentru Drepturile de Autor și se desfășoară
potrivit procedurilor prevăzute la art. 1312.“
30. Articolul 1071 va avea următorul cuprins:
îArt. 1071. — Remunerația compensatorie pentru copia
privată se colectează de către un organism de gestiune
colector unic pentru operele reproduse după înregistrări
sonore și audiovizuale și de către un alt organism de
gestiune colector unic pentru operele reproduse de pe
hârtie, în condițiile prevăzute la art. 133 alin. (6)—(8). Cele
două organisme de gestiune colectivă, cu atribuții de
colector unic, sunt desemnate prin votul majorității
organismelor de gestiune colectivă beneficiare, la prima
convocare, sau prin votul majorității celor prezenți, la a
doua convocare. Organismele de gestiune colectivă
desemnate prin vot vor depune la Oficiul Român pentru
Drepturile de Autor procesul-verbal prin care au fost
desemnate. În termen de 5 zile lucrătoare de la data
depunerii, Oficiul Român pentru Drepturile de Autor va
numi colectorul unic prin decizie a directorului general, care
se publică în Monitorul Oficial al României, Partea I.“
31. La alineatul (1) al articolului 1072, litera c) va avea
următorul cuprins:
îc) în cazul copiilor înregistrate, prin procedeu analogic,
pe hârtie, remunerația se împarte în mod egal între autori
și editori. Sumele cuvenite editorilor se repartizează
acestora numai prin asociațiile de editori, pe baza unui
protocol încheiat între acestea, conținând criteriile de
repartiție și procentele cuvenite fiecărei asociații. Pot

MONITORUL OFICIAL AL ROMÂNIEI, PARTEA I, Nr. 843/19.IX.2005
participa la negocierea protocolului de repartizare numai
asociațiile de editori care îndeplinesc condițiile stabilite prin
decizia directorului general al Oficiului Român pentru
Drepturile de Autor;“.
32. Alineatul (2) al articolului 1072 se abrogă.
33. Articolul 112 va avea următorul cuprins:
îArt. 112. — Dispozițiile privind limitele exercitării
drepturilor prevăzute la art. 33—38 se aplică în mod
corespunzător și titularilor de drepturi conexe dreptului de
autor.“
34. La articolul 113, litera b) va avea următorul cuprins:
îb) reproducerea integrală sau parțială, directă ori
indirectă, temporară sau permanentă, prin orice mijloc și
sub orice formă, a propriilor emisiuni și servicii de
programe de radiodifuziune sau de televiziune fixate pe
orice fel de suport, indiferent dacă au fost transmise prin
fir ori fără fir, inclusiv prin cablu sau satelit;“.
35. La articolul 117, după alineatul (2) se introduce un
nou alineat, alineatul (3), cu următorul cuprins:
î(3) În sensul prezentei legi, prin satelit se înțelege
orice satelit care operează pe benzi de frecvență rezervate,
conform legislației privind telecomunicațiile, pentru
radiodifuzarea semnalelor în scopul recepționării de către
public sau pentru comunicarea individuală privată. În acest
din urmă caz este totuși necesar ca recepția individuală să
se poată face în condiții comparabile celor din primul caz.“
36. Articolul 118 va avea următorul cuprins:
îArt. 118. — (1) În cazul în care semnalele purtătoare
de emisiuni sau de servicii de programe sunt difuzate sub
o formă codificată, introducerea lor în lanțul de comunicare
este considerată comunicare publică, dacă dispozitivul de
decodificare a emisiunii este pus la dispoziție publicului de
organismul respectiv sau cu consimțământul său.
(2) Responsabilitatea comunicării publice, în cazul în
care semnalele purtătoare sunt transmise de un organism
situat în afara României sau într-un stat care nu este
membru al Uniunii Europene și care nu asigură nivelul de
protecție prevăzut de prezenta lege, este asigurată astfel:
a) dacă semnalele sunt transmise satelitului prin
intermediul unei stații de legătură ascensională,
responsabilitatea revine persoanei care, situate pe teritoriul
României sau al unui stat membru al Uniunii Europene,
utilizează stația;
b) dacă nu se apelează la o stație de legătură
ascensională, dar comunicarea către public a fost
autorizată de un organism cu sediul principal în România
sau pe teritoriul unui stat membru al Uniunii Europene,
responsabilitatea revine organismului care a autorizat-o.“
37. Alineatul (2) al articolului 119 va avea următorul
cuprins:
î(2) Contractul-cadru încheiat între un organism de
gestiune colectivă și un organism de radiodifuziune sau de
televiziune, pentru comunicarea publică prin satelit a unei
categorii de opere aparținând unui anumit domeniu, își
poate produce efectele extinse și față de titularii de
drepturi care nu sunt reprezentați de organismele de

5

gestiune colectivă, dacă această comunicare către public
prin satelit are loc simultan cu radiodifuzarea terestră
efectuată de către același organism emițător. Titularul de
drepturi nereprezentat are posibilitatea în orice moment să
înlăture producerea efectelor extinse ale contractului-cadru,
printr-un contract individual sau colectiv.“
38. Alineatele (1)—(4) ale articolului 121 vor avea
următorul cuprins:
îArt. 121. — (1) Titularii drepturilor de autor sau
ai drepturilor conexe își pot exercita drepturile lor pentru
autorizarea sau interzicerea retransmisiei prin cablu numai
prin intermediul unui organism de gestiune colectivă.
(2) Cuantumul remunerației privind drepturile de autor și
drepturile conexe pentru retransmiterea prin cablu se
stabilește prin metodologii negociate între organismele de
gestiune colectivă a drepturilor de autor și a drepturilor
conexe și structurile asociative ale distribuitorilor prin cablu,
potrivit procedurilor prevăzute la art. 131, 1311 și 1312.
(3) În cazul în care părțile nu pot stabili metodologii prin
negociere, înainte de inițierea procedurii de arbitraj
prevăzute de art. 1312 alin. (3) acestea pot conveni să
recurgă la o procedură de mediere facultativă. Această
mediere este efectuată de unul sau mai mulți mediatori
aleși de părți în așa fel încât independența și
imparțialitatea lor să nu poată fi puse la îndoială. Mediatorii
au ca sarcină să ajute negocierile și pot să notifice o
propunere părților.
(4) În termen de 3 luni de la prezentarea propunerii de
către mediatori, părțile vor notifica mediatorilor și la Oficiul
Român pentru Drepturile de Autor respingerea propunerii
sau acceptarea acesteia prin semnarea protocolului privind
metodologiile. Notificarea propunerii, precum și a acceptării
sau respingerii acesteia se face în conformitate cu regulile
aplicabile notificării actelor juridice. Acceptarea de către
toate părțile este prezumată în cazul în care nici una
dintre ele nu a notificat respingerea propunerii în acest
termen.“
39. Alineatul (2) al articolului 1211 se abrogă.
40. La articolul 1223, după alineatul (4) se introduce un
nou alineat, alineatul (5), cu următorul cuprins:
î(5) Utilizatorul legitim al unei baze de date sau al unei
părți dintr-o bază de date poate efectua fără
consimțământul autorului acesteia orice act de reproducere,
distribuire, comunicare publică sau transformare, necesar
utilizării normale și accesului la baza de date sau la o
parte din aceasta.“
41. Alineatele (1) și (2) ale articolului 123 2 vor avea
următorul cuprins:
îArt. 1232. — (1) Pot fi gestionate colectiv următoarele
drepturi:
a) dreptul de reproducere a operelor muzicale pe
fonograme sau videograme;
b) dreptul de comunicare publică a operelor și a
prestațiilor artistice în domeniul audiovizual;
c) dreptul de împrumut, cu excepția cazului prevăzut la
art. 1231 alin. (1) lit. b);

6

MONITORUL OFICIAL AL ROMÂNIEI, PARTEA I, Nr. 843/19.IX.2005

d) dreptul de radiodifuzare a operelor și a prestațiilor
artistice în domeniul audiovizual;
e) dreptul la remunerație echitabilă rezultată din
cesiunea dreptului de închiriere prevăzut la art. 111 1
alin. (1);
f) dreptul la remunerație echitabilă recunoscut artiștilor
interpreți și producătorilor de fonograme pentru
comunicarea publică și radiodifuzarea fonogramelor
publicate în scop comercial sau a reproducerilor acestora.
(2) Pentru categoriile de drepturi prevăzute la alin. (1)
organismele de gestiune colectivă îi reprezintă numai pe
titularii de drepturi care le-au acordat mandat și elaborează
metodologii, în limita repertoriului gestionat, dacă sunt
îndeplinite condițiile prevăzute la art. 130 alin. (1) lit. a),
sau negociază direct cu utilizatorii contractele de licență.
Organismele de gestiune colectivă vor permite, la cererea
utilizatorilor, consultarea la sediul organismelor a
repertoriului de opere gestionat, dintre cele utilizate de
solicitant, în forma prevăzută la art. 126 alin. (2), precum
și lista titularilor de drepturi de autor și de drepturi conexe,
români și străini, pe care îi reprezintă. Această activitate
de gestiune colectivă se află sub supravegherea și
controlul Oficiului Român pentru Drepturile de Autor, în
calitate de garant al aplicării legii.“
42. La articolul 125 1 , litera c) va avea următorul
cuprins:
îc) categoriile de utilizatori și alte categorii de persoane
fizice și juridice care au obligații de plată către titularii de
drepturi;“.
43. Articolul 1291 va avea următorul cuprins:
îArt. 129 1. — În cazul gestiunii colective obligatorii,
dacă un titular nu este asociat la nici un organism,
competența revine organismului din domeniu cu cel mai
mare număr de membri. Revendicarea de către titularii de
drepturi nereprezentați a sumelor cuvenite se poate face în
termen de 3 ani de la data notificării. După acest termen
sumele nerepartizate sau nerevendicate sunt utilizate
potrivit hotărârii adunării generale.“
44. La alineatul (1) al articolului 130, literele a), b), h) și
i) vor avea următorul cuprins:
îa) să elaboreze metodologii pentru domeniile lor de
activitate, cuprinzând drepturile patrimoniale cuvenite, ce
trebuie negociate cu utilizatorii în vederea plății acestor
drepturi, în cazul acelor opere al căror mod de exploatare
face imposibilă autorizarea individuală de către titularii de
drepturi;
b) să-i autorizeze pe utilizatori, în cazul în care s-au
stabilit metodologii, la cererea acestora efectuată înainte de
utilizarea repertoriului protejat, în schimbul unei remunerații,
prin licență neexclusivă, în formă scrisă;
.............................................................................................
h) să ceară utilizatorilor sau intermediarilor acestora
comunicarea de informații și transmiterea documentelor
necesare pentru determinarea cuantumului remunerațiilor pe
care le colectează, precum și informații privind operele
utilizate, cu indicarea titularilor de drepturi, în vederea
repartizării acestora; utilizatorii sau intermediarii acestora au
obligația să furnizeze, în format scris și electronic, în

termen de 10 zile de la solicitare, informațiile și
documentele solicitate sub semnătura reprezentantului legal
și cu ștampilă;
i) să asigure transparența activității de gestiune colectivă
în raporturile cu autoritățile publice care au drept de
control;“.
45. Alineatele (1)—(3) ale articolului 131 vor avea
următorul cuprins:
îArt. 131. — (1) În vederea inițierii procedurilor de
negociere, organismele de gestiune colectivă trebuie să
depună la Oficiul Român pentru Drepturile de Autor o
cerere, însoțită de metodologiile propuse a fi negociate,
potrivit prevederilor art. 130 alin. (1) lit. a).
(2) Metodologiile se negociază în cadrul unei comisii
constituite prin decizie a directorului general al Oficiului
Român pentru Drepturile de Autor, emisă în termen de
maximum 5 zile de la primirea cererii de inițiere a
procedurilor de negociere. Decizia directorului general al
Oficiului Român pentru Drepturile de Autor se publică în
Monitorul Oficial al României, Partea I, pe cheltuiala
organismelor de gestiune colectivă. Comisia de negociere
este constituită din:
a) câte un reprezentant al principalelor organisme de
gestiune colectivă, care funcționează pentru câte o
categorie de drepturi, pe de o parte;
b) câte un reprezentant al principalelor structuri
asociative mandatate de utilizatori, numit dintre acestea, și
câte un reprezentant al primilor 3 utilizatori majori, stabiliți
pe baza cifrei de afaceri și a cotei de piață a acestora în
domeniu, cu condiția ca acestea să fie declarate la Oficiul
Român pentru Drepturile de Autor pe propria răspundere,
precum și al societăților publice de radiodifuziune și de
televiziune, după caz, pe de altă parte.
(3) În vederea desemnării în cadrul comisiei prevăzute
la alin. (2), organismele de gestiune colectivă vor depune
la Oficiul Român pentru Drepturile de Autor, odată cu
metodologiile, lista structurilor asociative ale utilizatorilor și
pe cea a utilizatorilor majori, care urmează a fi convocați
pentru negocieri, precum și elementele de identificare a
acestora.“
46. Alineatele (2)—(4) ale articolului 131 1 vor avea
următorul cuprins:
î(2) Organismele de gestiune colectivă pot solicita de la
aceeași categorie de utilizatori remunerații forfetare sau
procentuale raportate la veniturile obținute de utilizatori din
activitatea care utilizează repertoriul, iar în lipsa acestor
venituri, la cheltuielile ocazionate de utilizare.
(3) Remunerațiile forfetare sau procentuale prevăzute la
alin. (2) pot fi solicitate numai dacă și în măsura în care
sunt utilizate opere pentru care drepturile de autor sau
drepturile conexe protejate se află în termenele de
protecție prevăzute de lege.
(4) În cazul în care gestiunea colectivă este obligatorie
conform prevederilor art. 1231, metodologiile se negociază
fără a se ține seama de criteriile prevăzute la alin. (1)
lit. c) și e), repertoriile fiind considerate repertorii extinse.“

MONITORUL OFICIAL AL ROMÂNIEI, PARTEA I, Nr. 843/19.IX.2005
47. Alineatele (1)—(7) și (9) ale articolului 1312 vor avea
următorul cuprins:
îArt. 131 2 . — (1) Negocierea metodologiilor se
desfășoară conform programului stabilit între cele două
părți, pe o durată de maximum 30 de zile calendaristice
de la data constituirii comisiei.
(2) Înțelegerea părților cu privire la metodologiile
negociate se consemnează într-un protocol care se depune
la Oficiul Român pentru Drepturile de Autor. Protocolul se
publică în Monitorul Oficial al României, Partea I, pe
cheltuiala organismelor de gestiune colectivă, prin decizie a
directorului general al Oficiului Român pentru Drepturile de
Autor, emisă în termen de 5 zile de la data depunerii.
Metodologiile astfel publicate sunt opozabile tuturor
utilizatorilor din domeniul pentru care s-a negociat și tuturor
importatorilor și fabricanților de suporturi și aparate pentru
care se datorează remunerația compensatorie pentru copia
privată, conform art. 107.
(3) Oficiul Român pentru Drepturile de Autor poate fi
solicitat pentru inițierea procedurii de arbitraj efectuate de
către arbitri, în următoarele situații:
a) entitățile care alcătuiesc o parte ce urmează să
participe la negociere nu au putut conveni asupra punctului
de vedere comun ce trebuie prezentat celeilalte părți;
b) cele două părți aflate în negociere nu au putut
conveni o formă unică a metodologiei în termenul prevăzut
la alin. (1);
c) organismele de gestiune colectivă nu au putut
conveni încheierea unui protocol de repartizare a
remunerațiilor și de stabilire a comisionului datorat
colectorului unic.
(4) Oficiul Român pentru Drepturile de Autor, în termen
de 5 zile de la solicitarea arbitrajului, convoacă părțile în
vederea desemnării, prin tragere la sorți, a 5 arbitri titulari,
care vor constitui completul de arbitraj, și a 3 arbitri de
rezervă. Aceștia din urmă vor înlocui, în ordinea tragerii la
sorți, pe arbitrii titulari indisponibili. Desemnarea arbitrilor
prin tragere la sorți se face și în cazul absenței părților
convocate.
(5) Oficiul Român pentru Drepturile de Autor, în termen
de 5 zile de la data desemnării arbitrilor, convoacă la
sediul său arbitrii desemnați și părțile în vederea constituirii
completului de arbitraj. Completul de arbitraj stabilește
onorariul brut, dar nu mai mult de 3.000 lei (RON) pentru
fiecare arbitru, primul termen, dar nu mai târziu de 5 zile,
precum și locul arbitrajului și informează părțile.
(6) Cele două părți aflate în arbitraj, organismele de
gestiune colectivă și, respectiv, utilizatorii sau alți plătitori
contribuie în mod egal la plata onorariului. Sumele se
depun la casieria Oficiului Român pentru Drepturile de
Autor, înainte de primul termen de arbitraj. Neplata în
termen atrage decăderea părții care nu a achitat onorariul
din dreptul de a propune probe și de a formula concluzii
pe durata arbitrajului.
(7) Arbitrii au obligația ca în termen de 30 de zile de la
primul termen al arbitrajului să depună la Oficiul Român
pentru Drepturile de Autor hotărârea cuprinzând forma
finală a metodologiilor supuse arbitrajului, în vederea
comunicării către părți. În mod excepțional, arbitrii pot

7

solicita, motivat, Oficiului Român pentru Drepturile de Autor
prelungirea acestui termen cu maximum 15 zile. Arbitrii își
pot ridica onorariul de la casieria Oficiului Român pentru
Drepturile de Autor numai după depunerea hotărârii
arbitrale.
................................................................................................
(9) În termen de 30 de zile de la publicarea în
Monitorul Oficial al României, Partea I, a hotărârii arbitrale
părțile pot face apel împotriva acesteia la instanța Curții de
Apel București, care se va pronunța asupra cauzei, în
complet civil. Hotărârea arbitrală este executorie de drept
până la pronunțarea soluției cu privire la menținerea sau
modificarea metodologiilor. Soluția Curții de Apel București
este definitivă și irevocabilă, se comunică Oficiului Român
pentru Drepturile de Autor și se publică în Monitorul Oficial
al României, Partea I, pe cheltuiala Oficiului Român pentru
Drepturile de Autor, prin decizie a directorului general,
emisă în 5 zile de la data comunicării.“
48. La articolul 1312, după alineatul (9) se introduce un
nou alineat, alineatul (10), cu următorul cuprins:
î(10) Metodologiile negociate sau stabilite conform
prevederilor alin. (1)—(9) nu sunt opozabile utilizatorilor
care la data declanșării procedurii de negociere a
metodologiilor se află în curs de negociere directă a unui
contract de licență sau au încheiat deja aceste negocieri
cu organismele de gestiune colectivă.“
49. Articolul 1313 va avea următorul cuprins:
îArt. 1313. — (1) Organismele de gestiune colectivă
sau, după caz, structurile asociative ale utilizatorilor,
utilizatorii majori, societățile publice de radiodifuziune sau
de televiziune pot formula o nouă cerere de inițiere a
procedurilor de negociere a tarifelor și metodologiilor numai
după 3 ani de la data publicării lor în formă definitivă în
Monitorul Oficial al României, Partea I.
(2) În cazul negocierilor prevăzute de art. 107 alin. (4),
oricare dintre părți poate formula o nouă cerere de inițiere
a procedurilor de negociere a metodologiilor numai după
2 ani de la data publicării acestora în formă definitivă în
Monitorul Oficial al României, Partea I.
(3) Până la publicarea noilor metodologii, rămân valabile
vechile metodologii.“
50. Articolul 133 va avea următorul cuprins:
îArt. 133. — (1) Colectarea sumelor datorate de
utilizatori sau de alți plătitori se face de către un singur
organism de gestiune colectivă pentru aceeași categorie de
titulari de drepturi.
(2) În situația în care există mai multe organisme de
gestiune colectivă pentru un singur domeniu de titulari de
drepturi, organismele beneficiare stabilesc, printr-un protocol
care se depune la Oficiul Român pentru Drepturile de
Autor în vederea publicării în Monitorul Oficial al României,
Partea I, pe cheltuiala acestora, următoarele:
a) criteriile repartizării între organisme a remunerației;
b) organismul de gestiune colectivă care urmează să fie
numit dintre acestea, prin decizie a directorului general al
Oficiului Român pentru Drepturile de Autor, drept colector
în domeniul titularilor de drepturi în cauză;

8

MONITORUL OFICIAL AL ROMÂNIEI, PARTEA I, Nr. 843/19.IX.2005

c) modalitatea de evidențiere și justificare a cheltuielilor
privind acoperirea reală a costurilor de colectare ale
organismului de gestiune colector.
(3) În cazul prevăzut la alin. (2), dacă organismele de
gestiune colectivă beneficiare nu depun la Oficiul Român
pentru Drepturile de Autor protocolul menționat, în termen
de 30 de zile de la data intrării în vigoare a metodologiilor
Oficiul Român pentru Drepturile de Autor desemnează
dintre acestea colectorul în domeniul titularilor de drepturi
în cauză, pe baza reprezentativității, prin decizie a
directorului general.
(4) Pentru situația prevăzută la alin. (3), colectorul unic
desemnat de Oficiul Român pentru Drepturile de Autor nu
poate repartiza sumele colectate nici între organismele
beneficiare, nici propriilor membri, decât după depunerea la
Oficiul Român pentru Drepturile de Autor a unui protocol
încheiat între organismele beneficiare prin care se stabilesc
criteriile privind repartizarea sumelor colectate. Cheltuielile
de colectare, în acest caz, se evidențiază distinct și trebuie
să fie justificate prin documente privind acoperirea reală a
costurilor de colectare ale organismului de gestiune care
este colector în domeniul titularilor de drepturi în cauză.
(5) La expirarea termenului de 30 de zile prevăzut la
alin. (3), oricare dintre organismele de gestiune colectivă
poate solicita Oficiului Român pentru Drepturile de Autor
inițierea procedurii de arbitraj efectuate de către arbitri,
pentru stabilirea criteriilor privind repartizarea remunerației
între categoriile de beneficiari. Procedura de arbitraj,
precum și etapele ulterioare sunt cele prevăzute la
art. 1312 alin. (3)—(9).
(6) Sumele colectate de organismul de gestiune
colectivă, în calitate de colector unic, potrivit prevederilor
art. 1071 alin. (1), ale art. 121 alin. (2) și alin. (1) și (3)
ale prezentului articol, se evidențiază în conturi analitice
distincte.
(7) Organismul de gestiune colectivă, care este colector
unic, are obligația să elibereze autorizarea prin licență
neexclusivă, în formă scrisă semnată de toate organismele
de gestiune colectivă beneficiare, și să asigure
transparența activităților de colectare, precum și a costurilor
aferente în raporturile cu organismele de gestiune colectivă
beneficiare. Acestea au obligația de a sprijini activitatea de
colectare.
(8) Prevederile art. 134 alin. (2) lit. f) se aplică în mod
corespunzător și organismelor de gestiune colectivă care
sunt colectori unici.
(9) Organismele de gestiune colectivă pot conveni
printr-un protocol care se publică în Monitorul Oficial al
României, Partea I, prin decizie a directorului general al
Oficiului Român pentru Drepturile de Autor, desemnarea
unui colector comun pe un domeniu de plătitori, privind
remunerațiile cuvenite categoriilor de titulari de drepturi
reprezentate de acestea. De asemenea, organismele de
gestiune colectivă pot înființa, cu avizul Oficiului Român
pentru Drepturile de Autor, organisme comune de colectare
pentru mai multe domenii, care să funcționeze potrivit
prevederilor legale referitoare la federațiile de persoane
juridice de drept privat fără scop patrimonial, precum și
potrivit prevederilor exprese privind organizarea și

funcționarea organismelor de gestiune colectivă din
prezenta lege.“
51. Alineatul (2) al articolului 134 va avea următorul
cuprins:
î(2) Gestiunea colectivă se exercită potrivit următoarelor
reguli:
a) deciziile privind metodele și regulile de colectare a
remunerației și a altor sume de la utilizatori și cele de
repartizare a acestora între titularii de drepturi, precum și
cele privind alte aspecte mai importante ale gestiunii
colective trebuie să fie luate de membri, în cadrul adunării
generale, potrivit statutului;
b) comisionul datorat de titularii de drepturi, care sunt
membri ai unui organism de gestiune colectivă, pentru
acoperirea cheltuielilor de funcționare ale acestuia,
prevăzute la art. 127 alin. (1) lit. i), cumulat cu comisionul
datorat organismului de gestiune colectivă care este
colector unic, potrivit prevederilor art. 133 alin. (2) lit. c) și
alin. (4), nu poate fi mai mare de 30% din sumele
colectate anual;
c) în lipsa unei hotărâri exprese a adunării generale,
sumele colectate de un organism de gestiune colectivă nu
pot fi utilizate în scopuri comune, altele decât acoperirea
costurilor reale ale colectării și repartizării către membri a
sumelor cuvenite; adunarea generală poate decide ca
maximum 30% din sumele colectate să poată fi utilizate în
scopuri comune și numai în limita obiectului de activitate;
d) sumele colectate de un organism de gestiune
colectivă se repartizează individual titularilor de drepturi,
proporțional cu utilizarea repertoriului fiecăruia, în termen
de maximum 6 luni de la data colectării; titularii de drepturi
pot pretinde plata sumelor colectate nominal sau a căror
repartizare nu presupune o documentare specială, în
termen de 30 de zile de la data colectării;
e) comisionul datorat de titularii de drepturi se reține
acestora din sumele cuvenite fiecăruia, după calcularea
repartiției individuale;
f) sumele rezultate din plasamentele remunerațiilor
nerevendicate și nerepartizate, aflate în depozite bancare
sau obținute din alte operațiuni efectuate în limita obiectului
de activitate, precum și cele obținute cu titlu de prejudicii
sau daune ca urmare a încălcării drepturilor de autor ori a
drepturilor conexe se cuvin și se repartizează titularilor de
drepturi și nu pot constitui venituri ale organismului de
gestiune colectivă.“
52. La articolul 134, după alineatul (2) se introduce un
nou alineat, alineatul (3), cu următorul cuprins:
î(3) Remunerațiile încasate de organismele de gestiune
colectivă nu sunt și nu pot fi asimilate veniturilor acestora.
În exercitarea mandatului, în condițiile prezentei legi,
organismelor de gestiune colectivă nu li se transferă sau
nu li se transmit drepturi de autor și drepturi conexe ori
utilizarea acestora.“

MONITORUL OFICIAL AL ROMÂNIEI, PARTEA I, Nr. 843/19.IX.2005
53. La alineatul (1) al articolului 1341, litera c) va avea
următorul cuprins:
îc) situația anuală privind soldul sumelor nerepartizate,
sumele colectate pe categorii de utilizatori sau alți plătitori,
sumele reținute, costul gestiunii și sumele repartizate pe
categorii de titulari;“.
54. Articolul 137 va avea următorul cuprins:
îArt. 137. — (1) Oficiul Român pentru Drepturile de
Autor funcționează ca organ de specialitate în subordinea
Guvernului, fiind autoritate unică de reglementare, evidență
prin registre naționale, supraveghere, autorizare, arbitraj și
constatare tehnico-științifică în domeniul drepturilor de autor
și al drepturilor conexe.
(2) Finanțarea cheltuielilor curente și de capital ale
Oficiului Român pentru Drepturile de Autor se face integral
și distinct de la bugetul de stat, prin intermediul bugetului
Ministerului Culturii și Cultelor, ministrul coordonator fiind
ordonator principal de credite.
(3) Organizarea, funcționarea, structura personalului și
dotările necesare îndeplinirii atribuțiilor Oficiului Român
pentru Drepturile de Autor se stabilesc prin hotărâre a
Guvernului.
(4) Oficiul Român pentru Drepturile de Autor este
coordonat de ministrul culturii și cultelor și este condus de
un director general, ajutat de un director general adjunct,
numiți prin decizie a primului-ministru, la propunerea
ministrului coordonator.
(5) Personalul Oficiului Român pentru Drepturile de
Autor beneficiază de stimulente din sumele încasate pentru
bugetul de stat din operațiunile contra cost efectuate de
Oficiul Român pentru Drepturile de Autor, în procent de
până la 15%.
(6) Nivelul de constituire pentru fiecare dintre
operațiunile prevăzute la art. 138 alin. (1) lit. d), e), k) și l)
și condițiile de repartizare și utilizare a fondului de
stimulente se stabilesc prin norme aprobate prin hotărâre a
Guvernului.“
55. Articolul 138 va avea următorul cuprins:
îArt. 138. — (1) Principalele atribuții ale Oficiului Român
pentru Drepturile de Autor sunt următoarele:
a) reglementează activitatea din domeniu prin decizii ale
directorului general, potrivit legii;
b) elaborează proiecte de acte normative în domeniul
său de activitate;
c) ține evidența repertoriilor transmise de organismele
de gestiune colectivă;
d) organizează și administrează contra cost înregistrarea
în registrele naționale și în alte evidențe naționale
specifice, prevăzute de lege;
e) eliberează contra cost marcaje holografice utilizabile
în condițiile legii în domeniul drepturilor de autor și al
drepturilor conexe, la valoarea prețului de achiziție la care
se adaugă un comision de administrare de 30%;
f) avizează constituirea și supraveghează funcționarea
organismelor de gestiune colectivă;
g) avizează, ca organ de specialitate al administrației
publice centrale, potrivit legii, înscrierea în registrul aflat la
grefa judecătoriei a asociațiilor și fundațiilor constituite în

9

domeniul drepturilor de autor și al drepturilor conexe,
inclusiv în ceea ce privește asociațiile pentru combaterea
pirateriei;
h) controlează funcționarea organismelor de gestiune
colectivă și stabilește măsurile de intrare în legalitate sau
aplică sancțiuni, după caz;
i) asigură secretariatul procedurilor de arbitraj
desfășurate potrivit legii;
j) efectuează constatări tehnico-științifice cu privire la
caracterul original al produselor purtătoare de drepturi de
autor sau de drepturi conexe, la solicitarea organelor de
cercetare penală;
k) efectuează la cerere expertize contra cost, pe
cheltuiala părților interesate;
l) desfășoară activități de informare privind legislația din
domeniu, pe cheltuiala proprie, precum și activități de
instruire, pe cheltuiala celor interesați;
m) desfășoară activități de reprezentare în relațiile cu
organizațiile de specialitate similare și cu organizațiile
internaționale din domeniu, la care statul român este parte;
n) îndeplinește orice alte atribuții prevăzute de lege.
(2) Prin hotărâre a Guvernului se stabilesc tarifele
operațiunilor ce pot fi efectuate de Oficiul Român pentru
Drepturile de Autor, contra cost.
(3) Pentru îndeplinirea atribuțiilor stabilite prin lege
Oficiul Român pentru Drepturile de Autor are acces la
informațiile necesare în mod operativ și gratuit de la
Centrul Național al Cinematografiei, Oficiul Național al
Registrului Comerțului, Autoritatea Națională a Vămilor,
Agenția Națională de Administrare Fiscală și de la
Inspectoratul General al Poliției de Frontieră, Inspectoratul
Național pentru Evidența Persoanelor și Direcția Generală
de Pașapoarte din cadrul Ministerului Administrației și
Internelor, precum și de la instituțiile financiar-bancare, în
condițiile legii.“
56. Alineatul (4) al articolului 1382 va avea următorul
cuprins:
î(4) Pe baza concluziilor controlului, în cazul constatării
unor nereguli, Oficiul Român pentru Drepturile de Autor
poate decide comunicarea procesului-verbal către adunarea
generală a organismului de gestiune colectivă în cauză
care îl va dezbate în prima ședință ordinară.“
57. Articolul 1383 va avea următorul cuprins:
îArt. 1383. — În cazul în care organismul de gestiune
colectivă nu mai îndeplinește condițiile prevăzute la
art. 124 și 126 ori încalcă obligațiile prevăzute la art. 130,
133, 134, 1341, 135 sau art. 1382 alin. (2), Oficiul Român
pentru Drepturile de Autor poate acorda organismului de
gestiune colectivă, prin decizie a directorului general, un
termen pentru intrarea în legalitate. Decizia poate fi atacată
la instanțele judecătorești de contecios administrativ. În
cazul nerespectării deciziei rămase definitive, Oficiul Român
pentru Drepturile de Autor retrage temporar avizul prevăzut
la art. 125. Retragerea temporară a avizului are ca efect
suspendarea activității organismului de gestiune colectivă
până la schimbarea administratorului general de către
adunarea generală.“

10

MONITORUL OFICIAL AL ROMÂNIEI, PARTEA I, Nr. 843/19.IX.2005

58. Alineatele (1) și (2) ale articolului 138 4 vor avea
următorul cuprins:
îArt. 138 4 . — (1) Pe lângă Oficiul Român pentru
Drepturile de Autor funcționează un corp de arbitri, format
din 20 de membri, numiți din 3 în 3 ani prin ordin al
ministrului coordonator. Numirea se face dintre candidații
cu pregătire juridică și cu minimum 10 ani de activitate în
domeniul dreptului civil, propuși de organismele de gestiune
colectivă, de structurile asociative ale utilizatorilor și de
societățile publice de radiodifuziune și de televiziune.
Propunerile se depun la Oficiul Român pentru Drepturile de
Autor, împreună cu o prezentare a candidatului propus și
cu acceptul scris al acestuia, incluzând informații privind
modalitățile de convocare.
(2) Arbitrii nu au calitatea de salariat al Oficiului Român
pentru Drepturile de Autor și au dreptul la un onorariu
pentru participarea la arbitrajul metodologiilor de colectare
a drepturilor gestionate de organismele de gestiune
colectivă în condițiile prevăzute de prezenta lege.“
59. Alineatele (2) și (4) ale articolului 138 5 vor avea
următorul cuprins:
î(2) Prin măsuri tehnice, în sensul prezentei legi, se
înțelege utilizarea oricărei tehnologii, a unui dispozitiv sau a
unei componente care, în cadrul funcționării sale normale,
este destinată să împiedice sau să limiteze actele care nu
sunt autorizate de titularii drepturilor recunoscute prin
prezenta lege.
.............................................................................................
(4) Titularii de drepturi care au instituit măsuri tehnice
de protecție au obligația de a pune la dispoziție
beneficiarilor excepțiilor prevăzute la art. 33 alin. (1) lit. a),
c) și e), art. 33 alin. (2) lit. d) și e) și la art. 38 mijloacele
necesare pentru accesul legal la opera sau la oricare alt
obiect al protecției. Totodată aceștia au dreptul să limiteze
numărul copiilor realizate în condițiile de mai sus.“
1385,

după alineatul (4) se introduce un
60. La articolul
nou alineat, alineatul (5), cu următorul cuprins:
î(5) Dispozițiile alin. (4) nu se aplică în cazul operelor
protejate puse la dispoziția publicului, conform clauzelor
contractuale convenite între părți, astfel încât membrii
publicului să poată avea acces la acestea în orice loc și în
orice moment ales, în mod individual.“
61. La capitolul III îMăsuri de protecție, proceduri și
sancțiuni“, în secțiunea a II-a îProceduri și sancțiuni“,
înainte de art. 139 se introduce un nou articol, articolul
1387, cu următorul cuprins:
îArt. 1387. — (1) Încălcarea drepturilor recunoscute și
protejate prin prezenta lege atrage răspunderea civilă,
contravențională sau penală, după caz, potrivit legii.
Dispozițiile procedurale sunt cele prevăzute în prezenta
lege, care se completează cu cele de drept comun.
(2) În cadrul unei acțiuni referitoare la încălcarea
drepturilor protejate de prezenta lege și ca răspuns la o
cerere justificată a solicitantului, instanța are dreptul să
solicite furnizarea informațiilor privind originea și rețelele de
distribuție a mărfurilor sau a serviciilor care aduc atingere

unui drept prevăzut de prezenta lege fie de la făptuitor
și/sau de la orice altă persoană care:
a) deținea în scop comercial mărfuri pirat;
b) utiliza în scop comercial servicii prin care încalcă
drepturile protejate de prezenta lege;
c) furniza, în scop comercial, produse sau servicii
utilizate în activități prin care se încalcă drepturile
prevăzute de prezenta lege;
d) a fost indicată, de oricare dintre persoanele
prevăzute la lit. a), b) sau c), ca fiind implicată în
producerea, realizarea, fabricarea, distribuirea ori închirierea
mărfurilor pirat sau a dispozitivelor pirat de control al
accesului ori în furnizarea produselor sau serviciilor prin
care se încalcă drepturile protejate de prezenta lege.
(3) Informațiile prevăzute în alin. (2) cuprind, după caz:
a) numele și adresa producătorilor, fabricanților,
distribuitorilor, furnizorilor și ale celorlalți deținători anteriori
ai mărfurilor, dispozitivelor sau ai serviciilor, inclusiv ale
transportatorilor, precum și ale angrosiștilor destinatari și
ale vânzătorilor cu amănuntul;
b) informații privind cantitățile produse, fabricate, livrate
sau transportate, primite ori comandate, precum și prețul
obținut pentru mărfurile, dispozitivele sau serviciile
respective.
(4) Prevederile alin. (2) și (3) se aplică fără a aduce
atingere altor dispoziții legale, care:
a) acordă titularului dreptul de a primi informații mai
extinse;
b) prevăd utilizarea în cauzele civile sau penale a
informațiilor comunicate în conformitate cu prezentul articol;
c) prevăd răspunderea pentru abuzul de drept la
informare;
d) dau posibilitatea să se refuze furnizarea de informații
care ar constrânge persoana menționată în alin. (1) să
admită propria sa participare sau pe cea a rudelor sale
apropiate la o activitate prin care se încalcă drepturile
protejate de prezenta lege;
e) prevăd protecția confidențialității surselor de informare
sau prelucrarea datelor cu caracter personal.“
62. Articolul 139 va avea următorul cuprins:
îArt. 139. — (1) Titularii drepturilor recunoscute și
protejate prin prezenta lege pot solicita instanțelor de
judecată sau altor organisme competente, după caz,
recunoașterea drepturilor lor și constatarea încălcării
acestora și pot pretinde acordarea de despăgubiri pentru
repararea prejudiciului cauzat. Aceleași solicitări pot fi
formulate în numele și pentru titularii de drepturi de către
organismele de gestiune, de către asociațiile de combatere
a pirateriei sau de către persoanele autorizate să utilizeze
drepturi protejate prin prezenta lege, conform mandatului
acordat în acest sens. Când o acțiune a fost pornită de
titular, persoanele autorizate să utilizeze drepturi protejate
prin prezenta lege pot să intervină în proces, solicitând
repararea prejudiciului ce le-a fost cauzat.

MONITORUL OFICIAL AL ROMÂNIEI, PARTEA I, Nr. 843/19.IX.2005
(2) La stabilirea despăgubirilor instanța de judecată ia în
considerare:
a) fie criterii cum ar fi consecințele economice negative,
în special câștigul nerealizat, beneficiile realizate pe
nedrept de făptuitor și, atunci când este cazul, alte
elemente în afara factorilor economici, cum ar fi daunele
morale cauzate titularului dreptului;
b) fie acordarea de despăgubiri reprezentând triplul
sumelor care ar fi fost legal datorate pentru tipul de
utilizare ce a făcut obiectul faptei ilicite, în cazul în care
nu se pot aplica criteriile menționate la lit. a).
(3) În cazul în care există suspiciuni cu privire la
încălcarea unor drepturi recunoscute și protejate prin
prezenta lege, persoanele îndreptățite pot cere instanței de
judecată sau altor organe competente potrivit legii:
a) să dispună de îndată luarea unor măsuri pentru a
preveni producerea iminentă a unei pagube prin încălcarea
unui drept, prin interzicerea, cu titlu provizoriu, ca
încălcările prezumate aduse acestui drept să continue sau
pentru a condiționa continuarea lor de constituirea unor
garanții destinate să asigure despăgubirea solicitantului;
măsurile provizorii de interzicere vor fi impuse, dacă este
cazul, prin obligarea la plata de amenzi civile potrivit
dreptului comun;
b) să dispună de îndată luarea unor măsuri pentru a
asigura repararea pagubei; în acest scop instanța poate
dispune luarea de măsuri asigurătorii asupra bunurilor
mobile și imobile ale persoanei presupuse a fi încălcat
drepturile recunoscute de prezenta lege, inclusiv blocarea
conturilor sale bancare și a altor bunuri. În acest scop,
autoritățile competente pot să dispună comunicarea de
documente bancare, financiare sau comerciale ori accesul
corespunzător la informațiile pertinente;
c) să dispună ridicarea sau predarea către autoritățile
competente a mărfurilor cu privire la care există suspiciuni
privind încălcarea unui drept prevăzut de prezenta lege
pentru a împiedica introducerea acestora în circuitul
comercial.
(4) Măsurile prevăzute la alin. (3) și (6) pot fi dispuse și
prin ordonanță președințială. În acest caz, instanțele
judecătorești pot să ceară reclamantului să depună o
cauțiune suficientă pentru a asigura compensarea oricărui
prejudiciu care ar putea fi suferit de pârât.
(5) Aceleași măsuri pot fi cerute, în aceleași condiții,
împotriva unui intermediar ale cărui servicii sunt utilizate de
către un terț pentru a încălca un drept protejat prin
prezenta lege.
(6) Titularii de drepturi sau reprezentanții acestora
prevăzuți la alin. (1) pot solicita instanței judecătorești,
chiar și înainte de introducerea unei acțiuni pe fondul
cauzei, luarea unor măsuri de asigurare a dovezilor sau de
constatare a unei stări de fapt, atunci când există un risc
de încălcare a drepturilor prevăzute de prezenta lege și
dacă există un risc de distrugere a elementelor de probă.
(7) Măsurile prevăzute la alin. (3), (5) și (6) pot să
includă descrierea detaliată, cu sau fără prelevare de
eșantioane, sau sechestrarea reală a mărfurilor în litigiu și,
în cazurile corespunzătoare, a materialelor și instrumentelor
utilizate pentru a produce și/sau a distribui aceste mărfuri,
precum și documentele care se referă la ele. Aceste

11

măsuri vor fi avute în vedere și în aplicarea dispozițiilor
art. 96—99 din Codul de procedură penală.
(8) Pentru luarea măsurilor provizorii și a măsurilor
asigurătorii prevăzute la alin. (3) și pentru luarea măsurilor
de asigurare a dovezilor sau de constatare a unei stări de
fapt prevăzute la alin. (6), precum și pentru exercitarea
căilor de atac asupra măsurilor luate sunt aplicabile
dispozițiile dreptului comun. Pronunțarea se poate amâna
cu cel mult 24 de ore.
(9) Instanțele judecătorești sunt abilitate să adopte
măsurile prevăzute la alin. (3) și (6), fără citarea părții
adverse, în cazurile în care acest lucru va fi necesar, în
special atunci când orice întârziere este de natură să
cauzeze un prejudiciu ireparabil sau când există riscul
demonstrabil de distrugere a elementelor de probă. Partea
adversă va fi informată de îndată, cel mai târziu după
executarea măsurilor.
(10) Instanța poate să autorizeze ridicarea de obiecte și
înscrisuri care constituie dovezi ale încălcării drepturilor de
autor sau a drepturilor conexe, în original ori în copie,
chiar și atunci când acestea se află în posesia părții
adverse. În cazul încălcărilor comise la scară comercială,
autoritățile competente pot să dispună, de asemenea,
comunicarea de documente bancare, financiare sau
comerciale ori accesul corespunzător la informațiile
pertinente.
(11) Pentru adoptarea măsurilor prevăzute la alin. (3),
(6) și (10), sub rezerva asigurării protecției informațiilor
confidențiale, instanțele judecătorești vor pretinde
reclamantului să furnizeze orice element de probă, accesibil
în mod rezonabil, pentru a dovedi, cu suficientă certitudine,
că s-a adus atingere dreptului său ori că o astfel de
atingere este iminentă. Se consideră ca reprezentând
element de probă suficient și un eșantion rezonabil dintr-un
număr substanțial de copii ale unei opere sau ale oricărui
alt obiect protejat. În acest caz, instanțele judecătorești pot
să ceară reclamantului să depună o cauțiune suficientă
pentru a asigura compensarea oricărui prejudiciu care ar
putea fi suferit de pârât.
(12) Măsurile de asigurare a dovezilor sau de
constatare a unei stări de fapt dispuse de instanță vor fi
duse la îndeplinire prin executor judecătoresc. Titularii
drepturilor ce se presupune că au fost încălcate ori cu
privire la care există pericolul de a fi încălcate sau
reprezentanții acestor titulari au dreptul de a participa la
punerea în executare a măsurilor de asigurare a dovezilor
ori de constatare a unei stări de fapt.
(13) Instanța poate dispune ridicarea măsurilor
prevăzute la alin. (3) și (6), la cererea pârâtului, dacă
reclamantul nu a introdus o acțiune care să conducă la
soluționarea pe fond a cauzei într-un termen de 20 de zile
lucrătoare sau 31 de zile calendaristice, dacă acest termen
este mai lung, termene calculate de la data ducerii la
îndeplinire a măsurilor.
(14) Titularii drepturilor încălcate pot cere instanței de
judecată să dispună aplicarea oricăreia dintre următoarele
măsuri:
a) remiterea, pentru acoperirea prejudiciilor suferite, a
încasărilor realizate prin actul ilicit;

12

MONITORUL OFICIAL AL ROMÂNIEI, PARTEA I, Nr. 843/19.IX.2005

b) distrugerea echipamentelor și a mijloacelor aflate în
proprietatea făptuitorului, a căror destinație unică sau
principală a fost aceea de producere a actului ilicit;
c) scoaterea din circuitul comercial, prin confiscare și
distrugere, a copiilor efectuate ilegal;
d) răspândirea informațiilor cu privire la hotărârea
instanței de judecată, inclusiv afișarea hotărârii, precum și
publicarea sa integrală sau parțială în mijloacele de
comunicare în masă, pe cheltuiala celui care a săvârșit
fapta; în aceleași condiții instanțele pot dispune măsuri
suplimentare de publicitate adaptate circumstanțelor
particulare ale cazului, inclusiv o publicitate de mare
amploare.
(15) Instanța de judecată dispune aplicarea măsurilor
prevăzute la alin. (14) pe cheltuiala făptuitorului, cu
excepția cazului în care există motive temeinice pentru ca
acesta să nu suporte cheltuielile.
(16) Măsurile prevăzute la alin. (14) lit. b) și c) pot fi
dispuse și de procuror cu ocazia rezolvării cauzei în faza
de urmărire penală. Dispozițiile alin. (14) lit. c) nu se aplică
pentru construcțiile realizate cu încălcarea drepturilor privind
opera de arhitectură, protejate prin prezenta lege, dacă
distrugerea clădirii nu este impusă de circumstanțele
cazului respectiv.
(17) În dispunerea măsurilor prevăzute la alin. (14),
instanța de judecată va respecta principiul proporționalității
cu gravitatea încălcării drepturilor protejate de prezenta
lege și va lua în considerare interesele terților susceptibili
de a fi afectați de aceste măsuri.
(18) Autoritățile judiciare sunt obligate să comunice
părților soluțiile adoptate în cauzele de încălcare a
drepturilor reglementate de prezenta lege.
(19) Guvernul României, prin Oficiul Român pentru
Drepturile de Autor, sprijină elaborarea de către asociațiile
și organizațiile profesionale a codurilor de conduită la nivel
comunitar, destinate să contribuie la asigurarea respectului
drepturilor prevăzute de prezenta lege, în special în ceea
ce privește utilizarea codurilor ce permit identificarea
fabricantului, aplicate pe discuri optice. De asemenea,
Guvernul României, prin Oficiul Român pentru Drepturile de
Autor, sprijină transmiterea către Comisia Europeană a
proiectelor codurilor de conduită la nivel național sau
comunitar și a evaluărilor referitoare la aplicarea acestora.“
63. Articolul 1392 va avea următorul cuprins:
îArt. 1392. — Constituie contravenții și se sancționează
cu amendă de la 3.000 lei (RON) la 30.000 lei (RON)
următoarele fapte:
a) încălcarea prevederilor art. 21;
b) încălcarea prevederilor art. 88 și 89;
c) încălcarea prevederilor art. 107 alin. (3) și (7);
d) nerespectarea de către utilizatori a prevederilor
art. 130 lit. h);
e) fixarea, fără autorizarea sau consimțământul titularului
drepturilor recunoscute de prezenta lege, a interpretărilor
sau a execuțiilor artistice ori a programelor de
radiodifuziune sau de televiziune.“
64. Articolul 1393 se abrogă.

65. Articolul 1394 va avea următorul cuprins:
îArt. 139 4 . — (1) Constituie contravenție, dacă nu
reprezintă infracțiune, și se sancționează cu amendă de la
10.000 lei (RON) la 50.000 lei (RON) și cu confiscarea
mărfurilor pirat sau a dispozitivelor pirat de control al
accesului fapta persoanelor juridice sau a persoanelor fizice
autorizate de a permite accesul în spațiile, la
echipamentele, la mijloacele de transport, la bunurile sau
la serviciile proprii, în vederea săvârșirii de către o altă
persoană a unei contravenții sau infracțiuni prevăzute de
prezenta lege.
(2) Pentru repetarea săvârșirii faptei prevăzute la
alin. (1), care au avut ca rezultat săvârșirea infracțiunilor
prevăzute la art. 139 6 în termen de un an, organul
constatator aplică și sancțiunea complementară a închiderii
unității.“
66. Articolul 1395 va avea următorul cuprins:
îArt. 1395. — (1) Sancțiunile contravenționale prevăzute
la art. 1392 se aplică și persoanelor juridice. În cazul în
care contravenientul, persoană juridică, desfășoară activități
care implică, conform obiectului său de activitate,
comunicarea publică de opere sau de produse purtătoare
de drepturi de autor sau drepturi conexe, limitele amenzilor
contravenționale se măresc de două ori.
(2) Contravențiile prevăzute la art. 139 2 și 139 4 se
constată și se aplică de ofițerii sau de agenții de poliție din
cadrul Ministerului Administrației și Internelor cu competențe
în domeniu.
(3) Contravenientul poate achita, în termen de 48 de
ore de la data primirii procesului-verbal de constatare a
contravenției, jumătate din minimul amenzii prevăzute în
prezenta lege.“
67. Articolul 1396 va avea următorul cuprins:
îArt. 1396. — (1) Constituie infracțiuni și se pedepsesc
cu închisoare de la 2 ani la 5 ani sau cu amendă de la
2.500 lei (RON) la 25.000 lei (RON) următoarele fapte:
a) realizarea, în scopul distribuirii, fără a se urmări,
direct sau indirect, un avantaj material, cu orice mijloace și
în orice mod de mărfuri pirat;
b) plasarea mărfurilor pirat sub un regim vamal definitiv
de import sau export, sub un regim vamal suspensiv ori în
zone libere;
c) orice altă modalitate de introducere a mărfurilor pirat
pe piața internă.
(2) Constituie infracțiune și se pedepsește cu închisoare
de la 1 an la 5 ani sau cu amendă de la 2.000 lei (RON)
la 20.000 lei (RON) oferirea, distribuirea, deținerea ori
depozitarea sau transportul, în scopul distribuirii, de mărfuri
pirat, precum și deținerea acestora în scopul utilizării prin
comunicare publică la punctele de lucru ale persoanelor
juridice.
(3) În cazul în care faptele prevăzute la alin. (1) și (2)
sunt săvârșite în scop comercial, acestea se sancționează
cu închisoare de la 3 ani la 12 ani.
(4) Cu pedeapsa prevăzută la alin. (3) se sancționează
și închirierea sau oferirea spre închiriere de mărfuri pirat.
(5) Constituie infracțiune și se pedepsește cu închisoare
de la 6 luni la 3 ani sau cu amendă de la 2.000 lei (RON)

MONITORUL OFICIAL AL ROMÂNIEI, PARTEA I, Nr. 843/19.IX.2005
la 20.000 lei (RON) promovarea de mărfuri pirat prin orice
mijloc și în orice mod, inclusiv prin utilizarea anunțurilor
publice ori a mijloacelor electronice de comunicare sau prin
expunerea ori prezentarea către public a listelor sau a
cataloagelor de produse.
(6) În cazul în care oricare dintre faptele prevăzute la
alin. (1)—(4) au produs consecințe deosebit de grave,
acestea se sancționează cu închisoare de la 5 ani la
15 ani. Pentru evaluarea gravității consecințelor, calculul
pagubei materiale se efectuează ținându-se seama de
mărfurile pirat identificate în condițiile prevăzute la
alin. (1)—(4) și de prețul per unitate al produselor originale,
cumulat cu sumele încasate ilegal de făptuitor.
(7) Cu pedeapsa prevăzută la alin. (6) se sancționează
săvârșirea faptelor menționate la alin. (1)—(5) de către un
grup infracțional organizat.
(8) În sensul prezentei legi, prin mărfuri pirat se
înțelege: toate copiile, indiferent de suport, inclusiv
copertele, realizate fără consimțământul titularului de
drepturi sau al persoanei legal autorizate de acesta și care
sunt executate, direct ori indirect, total sau parțial, de pe
un produs purtător de drepturi de autor sau de drepturi
conexe ori de pe ambalajele sau copertele acestora.
(9) În sensul prezentei legi, prin scop comercial se
înțelege urmărirea obținerii, direct sau indirect, a unui
avantaj economic ori material.
(10) Scopul comercial se prezumă dacă marfa pirat este
identificată la sediul, la punctele de lucru, în anexele
acestora sau în mijloacele de transport utilizate de
operatorii economici care au în obiectul de activitate
reproducerea, distribuirea, închirierea, depozitarea sau
transportul de produse purtătoare de drepturi de autor ori
de drepturi conexe.“
68. Articolul 1397 va avea următorul cuprins:
îArt. 139 7 . — Refuzul de a declara proveniența
mărfurilor pirat ori a dispozitivelor pirat de control al
accesului, utilizate pentru serviciile de programe cu acces
condiționat, se pedepsește cu închisoare de la 3 luni la
2 ani sau cu amendă de la 2.500 lei (RON) la 20.000 lei
(RON).“
69. Articolul 1398 va avea următorul cuprins:
îArt. 1398. — Constituie infracțiune și se pedepsește cu
închisoare de la 1 an la 4 ani sau cu amendă de la
2.500 lei (RON) la 40.000 lei (RON) punerea la dispoziție
publicului, inclusiv prin Internet sau prin alte rețele de
calculatoare, fără consimțământul titularilor de drepturi, a
operelor ori a produselor purtătoare de drepturi conexe sau
de drepturi sui-generis ale fabricanților de baze de date ori
a copiilor acestora, indiferent de suport, astfel încât publicul
să le poată accesa în orice loc sau în orice moment ales
în mod individual.“
70. Articolul 1399 va avea următorul cuprins:
îArt. 1399. — Constituie infracțiune și se pedepsește cu
închisoare de la 1 an la 4 ani sau cu amendă de la
10.000 lei (RON) la 40.000 lei (RON) reproducerea
neautorizată pe sisteme de calcul a programelor pentru
calculator în oricare dintre următoarele modalități: instalare,

13

stocare, rulare sau executare, afișare ori transmitere în
rețea internă.“
71. Articolul 140 va avea următorul cuprins:
îArt. 140. — (1) Constituie infracțiuni și se pedepsesc
cu închisoare de la o lună la 2 ani sau cu amendă de la
10.000 lei (RON) la 30.000 lei (RON) următoarele fapte
comise fără autorizarea sau consimțământul titularului
drepturilor recunoscute de prezenta lege:
a) reproducerea operelor sau a produselor purtătoare de
drepturi conexe;
b) distribuirea, închirierea sau importul pe piața internă
al operelor ori al produselor purtătoare de drepturi conexe,
altele decât mărfurile pirat;
c) comunicarea publică a operelor sau a produselor
purtătoare de drepturi conexe;
d) radiodifuzarea operelor sau a produselor purtătoare
de drepturi conexe;
e) retransmiterea prin cablu a operelor sau a produselor
purtătoare de drepturi conexe;
f) realizarea de opere derivate;
g) fixarea în scop comercial a interpretărilor sau a
execuțiilor artistice ori a programelor de radiodifuziune sau
de televiziune.
(2) Prin produse purtătoare de drepturi conexe se înțelege
interpretările sau execuțiile artistice fixate, fonogramele,
videogramele și propriile emisiuni ori servicii de programe
ale organismelor de radiodifuziune și de televiziune.“
72. După articolul 141 se introduce un nou articol,
articolul 1411, cu următorul cuprins:
îArt. 141 1. — (1) Producerea, importul, distribuirea,
deținerea, instalarea, întreținerea sau înlocuirea în mod ilicit
a dispozitivelor de control al accesului, fie originale, fie
pirat, utilizate pentru serviciile de programe cu acces
condiționat, constituie infracțiune și se pedepsește cu
închisoare de la 2 ani la 5 ani sau cu amendă de la
2.500 lei (RON) la 25.000 lei (RON).
(2) Fapta persoanei care se racordează fără drept sau
care racordează fără drept o altă persoană la servicii de
programe cu acces condiționat constituie infracțiune și se
pedepsește cu închisoare de la 6 luni la 3 ani sau cu
amendă de la 5.000 lei (RON) la 30.000 lei (RON).
(3) Utilizarea anunțurilor publice ori a mijloacelor
electronice de comunicare în scopul promovării
dispozitivelor pirat de control al accesului la serviciile de
programe cu acces condiționat, precum și expunerea sau
prezentarea către public în orice mod, fără drept, a
informațiilor necesare confecționării de dispozitive de orice
fel, apte să asigure accesul neautorizat la serviciile de
programe precizate, cu acces condiționat, ori destinate
accesului neautorizat în orice mod la astfel de servicii,
constituie infracțiuni și se pedepsesc cu închisoare de la
o lună la 3 ani.
(4) Vânzarea sau închirierea dispozitivelor pirat de
control al accesului se pedepsește cu închisoare de la
3 ani la 10 ani.
(5) Cu pedeapsa prevăzută la alin. (4) se sancționează
și săvârșirea faptelor prevăzute la alin. (1) și (2) în scop
comercial.

14

MONITORUL OFICIAL AL ROMÂNIEI, PARTEA I, Nr. 843/19.IX.2005

(6) În sensul prezentei legi, prin dispozitive pirat de
control al accesului se înțelege orice dispozitiv a cărui
confecționare nu a fost autorizată de către titularul
drepturilor recunoscute prin prezenta lege în raport cu un
anumit serviciu de programe de televiziune cu acces
condiționat, realizat pentru facilitarea accesului la acel
serviciu.“
73. Articolul 143 va avea următorul cuprins:
îArt. 143. — (1) Constituie infracțiune și se pedepsește
cu închisoare de la 6 luni la 3 ani sau cu amendă de la
5.000 lei (RON) la 30.000 lei (RON) fapta persoanei care,
fără drept, produce, importă, distribuie sau închiriază, oferă,
prin orice mod, spre vânzare sau închiriere ori deține, în
vederea comercializării, dispozitive sau componente care
permit neutralizarea măsurilor tehnice de protecție ori care
prestează servicii ce conduc la neutralizarea măsurilor
tehnice de protecție ori care neutralizează aceste măsuri
tehnice de protecție, inclusiv în mediul digital.
(2) Constituie infracțiune și se pedepsește cu închisoare
de la 6 luni la 3 ani sau cu amendă de la 5.000 lei
(RON) la 30.000 lei (RON) fapta persoanei care, fără a
avea consimțământul titularilor de drepturi și știind sau
trebuind să știe că astfel permite, facilitează, provoacă sau
ascunde o încălcare a unui drept prevăzut în prezenta
lege:
a) înlătură în scop comercial de pe opere sau de pe
alte produse protejate ori modifică pe acestea orice
informație sub formă electronică, privind regimul drepturilor
de autor sau al drepturilor conexe aplicabil;
b) distribuie, importă în scopul distribuirii, radiodifuzează
ori comunică public sau pune la dispoziție publicului, astfel
încât să poată fi accesate, în orice loc și în orice moment
ales în mod individual, fără drept, prin intermediul tehnicii
digitale, opere sau alte produse protejate pentru care
informațiile existente sub formă electronică privind regimul
drepturilor de autor sau al drepturilor conexe au fost
înlăturate ori modificate fără autorizație.“
74. Articolul 145 va avea următorul cuprins:
îArt. 145. — (1) Constatarea infracțiunilor prevăzute în
prezenta lege se face de către structurile specializate ale
Inspectoratului General al Poliției Române și Inspectoratului
General al Poliției de Frontieră.
(2) Constatarea infracțiunilor prevăzute la art. 139 6
alin. (5), art. 139 8 , 139 9 și 143 se face și de către
Inspectoratul General pentru Comunicații și Tehnologia
Informațiilor, în condițiile prevăzute de art. 214 din Codul
de procedură penală.
(3) Competența de judecată pentru infracțiunile
prevăzute la art. 1396—143 revine tribunalului.“
75. Articolul 146 va avea următorul cuprins:
îArt. 146. — Beneficiază de protecția prevăzută de
prezenta lege următoarele:
a) operele ai căror autori sunt cetățeni români, chiar
dacă nu au fost aduse încă la cunoștință publică;
b) operele ai căror autori sunt persoane fizice sau
juridice cu domiciliul ori cu sediul în România, chiar dacă
nu au fost aduse la cunoștință publică;

c) operele de arhitectură construite pe teritoriul
României;
d) interpretările sau execuțiile artiștilor interpreți ori
executanți care au loc pe teritoriul României;
e) interpretările sau execuțiile artiștilor interpreți ori
executanți care sunt fixate în înregistrări protejate de
prezenta lege;
f) interpretările sau execuțiile artiștilor interpreți ori
executanți care nu au fost fixate în înregistrări, dar sunt
transmise prin emisiuni de radiodifuziune sau de televiziune
protejate de prezenta lege;
g) înregistrările sonore sau audiovizuale ai căror
producători sunt persoane fizice sau juridice cu domiciliul
ori cu sediul în România;
h) înregistrările sonore sau audiovizuale a căror primă
fixare pe un suport material a avut loc pentru prima dată
în România;
i) programele de radiodifuziune și de televiziune emise
de organisme de radiodifuziune și de televiziune cu sediul
în România;
j) programele de radiodifuziune și de televiziune
transmise de organisme transmițătoare cu sediul în
România.“
76. Articolul 147 va avea următorul cuprins:
îArt. 147. — Persoanele fizice sau juridice străine,
titulari ai drepturilor de autor sau ai drepturilor conexe,
beneficiază de protecția prevăzută prin convențiile, tratatele
și acordurile internaționale la care România este parte, iar
în lipsa acestora beneficiază de un tratament egal cu cel
al cetățenilor români, cu condiția ca aceștia să beneficieze,
la rândul lor, de tratament național în statele respective.“
77. Articolul 1471 va avea următorul cuprins:
îArt. 1471. — În completarea prevederilor prezentei legi
se pot adopta reglementări speciale pentru stabilirea unor
măsuri, inclusiv privind aplicarea și utilizarea codurilor de
identificare a sursei, în vederea combaterii importului,
producerii, reproducerii, distribuirii sau închirierii de mărfuri
pirat ori dispozitive pirat de control al accesului, utilizate
pentru serviciile de programe cu acces condiționat, precum
și pentru utilizarea de marcaje speciale pentru atestarea
plății remunerației compensatorii pentru copia privată.“
78. Alineatul (2) al articolului 149 va avea următorul
cuprins:
î(2) Beneficiază de protecția prezentei legi și operele,
inclusiv programele pentru calculator, interpretările sau
execuțiile, înregistrările sonore sau audiovizuale, precum și
programele organismelor de radiodifuziune și de televiziune
realizate anterior intrării în vigoare a prezentei legi, în
condițiile prevăzute la alin. (1).“
79. După articolul 151 se introduc două noi articole,
articolele 1511 și 1512, cu următorul cuprins:
îArt. 1511. — (1) Comisia Europeană va fi informată cu
privire la intenția de adoptare a unor dispoziții naționale de
reglementare a unor noi drepturi conexe, precizându-se
motivele esențiale care justifică reglementarea acestor
drepturi, precum și durata de protecție corespunzătoare.

MONITORUL OFICIAL AL ROMÂNIEI, PARTEA I, Nr. 843/19.IX.2005
(2) Vor fi comunicate Comisiei Europene orice dispoziții
naționale adoptate în domeniul reglementat de prezenta
lege.
(3) Va fi transmisă Comisiei Europene lista organismelor
de radiodifuziune cărora le sunt aplicabile dispozițiile
art. 119 alin. (2).
(4) Oficiul Român pentru Drepturile de Autor este
responsabil de efectuarea comunicărilor prevăzute la
alin. (1)—(3) către Comisia Europeană.
Art. 151 2 . — Prezenta lege transpune prevederile
următoarelor acte normative comunitare:
a) Directiva Consiliului 91/250/CEE din 14 mai 1991
privind protecția juridică a programelor pentru calculator,
publicată în Jurnalul Oficial al Comunităților Europene
nr. L 122 din 17 mai 1991;
b) Directiva Consiliului 92/100/CEE din 19 noiembrie
1992 privind dreptul de închiriere și de împrumut și
anumite drepturi conexe dreptului de autor în domeniul
proprietății intelectuale, publicată în Jurnalul Oficial al
Comunităților Europene nr. L 346 din 24 noiembrie 1992;
c) Directiva Consiliului 93/83/CEE din 27 septembrie
1993 privind armonizarea anumitor dispoziții referitoare la
dreptul de autor și drepturile conexe aplicabile difuzării de
programe prin satelit și retransmisiei prin cablu, publicată
în Jurnalul Oficial al Comunităților Europene nr. L 248 din
6 octombrie 1993;
d) Directiva Consiliului 93/98/CEE din 29 octombrie
1993 privind armonizarea duratei de protecție a dreptului
de autor și a anumitor drepturi conexe, publicată în Jurnalul Oficial
al Comunităților Europene nr. L 290 din 24 noiembrie 1993;
e) Directiva Parlamentului European și a Consiliului
96/9/CE din 11 martie 1996 privind protecția juridică a
bazelor de date, publicată în Jurnalul Oficial al Comunităților
Europene nr. L 077 din 27 martie 1996;
f) Directiva Parlamentului European și a Consiliului
2001/29/CE din 22 mai 2001 privind armonizarea anumitor
aspecte ale dreptului de autor și drepturilor conexe în
societatea informațională, publicată în Jurnalul Oficial al
Comunităților Europene nr. L 006 din 10 ianuarie 2002;
g) Directiva Parlamentului European și a Consiliului
2001/84/CE din 27 septembrie 2001 privind dreptul de
suită în beneficiul autorului unei opere de artă originale,
publicată în Jurnalul Oficial al Comunităților Europene
nr. L 272 din 13 octombrie 2001;
h) Directiva Parlamentului European și a Consiliului
2004/48/CE din 29 aprilie 2004 privind asigurarea
respectării drepturilor de proprietate intelectuală, publicată
în Jurnalul Oficial al Comunităților Europene nr. L 157 din
30 aprilie 2004.“
Art. II. — (1) Pe data intrării în vigoare a prezentei
ordonanțe de urgență se abrogă următoarele prevederi
legale:
a) art. 96 alin. (1) lit. c) din Legea audiovizualului
nr. 504/2002, publicată în Monitorul Oficial al României,
Partea I, nr. 534 din 22 iulie 2002, cu modificările și
completările ulterioare;
b) art. 5 și 6 din Hotărârea Guvernului nr. 7/2004
privind protecția juridică a serviciilor bazate pe acces
condiționat sau constând în accesul condiționat, publicată

15

în Monitorul Oficial al României, Partea I, nr. 46 din
20 ianuarie 2004;
c) art. 6 alin. (1) din Ordonanța Guvernului nr. 45/2000
privind unele măsuri pentru combaterea producerii și
comercializării neautorizate a fonogramelor, publicată în
Monitorul Oficial al României, Partea I, nr. 41 din
31 ianuarie 2000, aprobată cu modificări și completări prin
Legea nr. 624/2001;
d) art. 3 alin. (2) din Ordonanța Guvernului nr. 124/2000
pentru completarea cadrului juridic privind dreptul de autor
și drepturile conexe, prin adoptarea de măsuri pentru
combaterea pirateriei în domeniile audio și video, precum
și a programelor pentru calculator, publicată în Monitorul
Oficial al României, Partea I, nr. 427 din 2 septembrie
2000, aprobată cu modificări și completări prin Legea
nr. 213/2002;
e) art. 4 din Hotărârea Guvernului nr. 143/2003 pentru
aprobarea metodologiilor privind utilizarea fonogramelor
publicate în scop comercial sau a reproducerilor acestora
și a tabelelor cuprinzând drepturile patrimoniale cuvenite
artiștilor interpreți sau executanți și producătorilor de
fonograme, publicată în Monitorul Oficial al României,
Partea I, nr. 151 din 10 martie 2003;
f) art. 4 din Hotărârea Guvernului nr. 144/2003 pentru
aprobarea metodologiilor privind utilizarea repertoriului de
opere audiovizuale al organismelor de gestiune colectivă și
a tabelelor cuprinzând drepturile patrimoniale cuvenite
autorilor de opere audiovizuale, cu excepția autorilor
muzicii, publicată în Monitorul Oficial al României, Partea I,
nr. 151 din 10 martie 2003.
(2) Pe data prevăzută la alin. (1) atribuțiile Oficiului
Român pentru Drepturile de Autor privind constatarea
contravențiilor și aplicarea sancțiunilor contravenționale,
stabilite prin acte normative anterioare prezentei ordonanțe
de urgență, își încetează aplicabilitatea.
Art. III. — În termen de 30 de zile de la data intrării în
vigoare a prezentei ordonanțe de urgență, părțile implicate
în negocieri pot iniția procedurile pentru stabilirea unor noi
metodologii privind remunerațiile cuvenite titularilor de
drepturi și au obligația sa trimită câte 3 nominalizări pentru
constituirea corpului de arbitri prevăzut la art. 1384 din
Legea nr. 8/1996, cu modificările și completările ulterioare.
Până la aprobarea metodologiilor negociate conform
prevederilor prezentei ordonanțe de urgență, se aplică
metodologiile în vigoare.
Art. IV. — În termen de 90 de zile de la data intrării în
vigoare a prezentei ordonanțe de urgență, Oficiul Român
pentru Drepturile de Autor va începe eliberarea marcajelor
holografice aplicabile pe fonograme. În această perioadă
Uniunea Producătorilor de Fonograme din România va
continua să elibereze marcajele holografice conform
procedurii existente anterior prezentei ordonanțe de
urgență. Ministerul Finanțelor Publice va asigura
suplimentarea bugetului Oficiului Român pentru Drepturile
de Autor cu suma necesară achiziționării în timp util a
marcajelor holografice, estimată în raport cu vânzările de
marcaje holografice din anii anteriori. Stocul de marcaje
holografice rămas la Uniunea Producătorilor de Fonograme
din România la sfârșitul perioadei de 90 de zile va fi

16

MONITORUL OFICIAL AL ROMÂNIEI, PARTEA I, Nr. 843/19.IX.2005

preluat de Oficiul Român pentru Drepturile de Autor în
condițiile stabilite prin ordin al ministrului culturii și cultelor.
Art. V. — Legea nr. 8/1996 privind dreptul de autor și
drepturile conexe, publicată în Monitorul Oficial al
României, Partea I, nr. 60 din 26 martie 1996, cu

modificările și completările ulterioare, precum și cu
modificările și completările aduse prin prezenta ordonanță
de urgență, va fi republicată în Monitorul Oficial al
României, Partea I, dându-se textelor o nouă numerotare.

PRIM-MINISTRU

CĂLIN POPESCU-TĂRICEANU
Contrasemnează:
Ministrul culturii și cultelor,
Adrian Iorgulescu
Ministrul administrației și internelor,
Vasile Blaga
Ministrul muncii, solidarității sociale și familiei,
Gheorghe Barbu
Ministrul finanțelor publice,
Sebastian Teodor Gheorghe Vlădescu
București, 1 septembrie 2005.
Nr. 123.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 843/19.IX.2005 conține 16 pagini.

Prețul: 1,05 lei noi/10.500 lei vechi

&JUYDGY|048287]
ISSN 1453—4495

