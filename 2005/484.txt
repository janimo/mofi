PARTEA

Anul 173 (XVII) — Nr. 484

I

Miercuri, 8 iunie 2005

LEGI, DECRETE, HOTĂRÂRI ȘI ALTE ACTE

SUMAR
Nr.

Pagina
HOTĂRÂRI ALE GUVERNULUI ROMÂNIEI

463.

— Hotărâre pentru modificarea Normelor
metodologice privind condițiile de încadrare,
drepturile și obligațiile asistentului personal al
persoanei cu handicap, aprobate prin Hotărârea
Guvernului nr. 427/2001 ...........................................

1–2

ACTE ALE CURȚII EUROPENE
A DREPTURILOR OMULUI
Hotărârea din 28 septembrie 2004 în cauza Sabou și
Pîrcălab împotriva României (Cererea nr. 46.572/99)

HOTĂRÂRI

ALE

GUVERNULUI

2–8

ROMÂNIEI

GUVERNUL ROMÂNIEI

HOTĂRÂRE
pentru modificarea Normelor metodologice privind condițiile de încadrare, drepturile și obligațiile
asistentului personal al persoanei cu handicap, aprobate prin Hotărârea Guvernului nr. 427/2001
În temeiul art. 108 din Constituția României, republicată,
Guvernul României adoptă prezenta hotărâre.
Art. I. — Normele metodologice privind condițiile de
încadrare, drepturile și obligațiile asistentului personal al
persoanei cu handicap, aprobate prin Hotărârea Guvernului
nr. 427/2001, publicată în Monitorul Oficial al României,
Partea I, nr. 232 din 7 mai 2001, se modifică după cum
urmează:

1. Articolul 1 va avea următorul cuprins:
îArt. 1. — Asistentul personal al persoanei cu handicap,
denumit în continuare asistent personal, este persoana care
supraveghează, acordă asistență și îngrijire copilului sau
adultului cu handicap grav, pe baza programului individual
de recuperare, readaptare și reintegrare socială a persoanei
cu handicap, elaborat de comisiile de expertiză medicală a

2

MONITORUL OFICIAL AL ROMÂNIEI, PARTEA I, Nr. 484/8.VI.2005

persoanelor cu handicap pentru adulți, respectiv de
comisiile pentru protecția copilului.“
2. La articolul 2, litera e) va avea următorul cuprins:
îe) a absolvit cel puțin cursurile învățământului general
obligatoriu, cu excepția rudelor și afinilor până la gradul al
IV-lea inclusiv ale persoanei cu handicap grav, precum și a
soțului sau soției, după caz; în situații excepționale, la
propunerea asistentului social din cadrul aparatului propriu
al consiliului local în a cărui rază teritorială își are
domiciliul sau reședința persoana care urmează să
îndeplinească funcția de asistent personal, președintele
Autorității Naționale pentru Persoanele cu Handicap poate
aproba derogarea de la îndeplinirea condițiilor de studii și
în cazul altor persoane decât cele menționate mai sus;“.
3. La articolul 4, literele a) și d) vor avea următorul
cuprins:
îa) să participe la instructajul anual privind asistența
specifică, organizat de primăria în a cărei rază teritorială
își are domiciliul sau reședința persoana cu handicap grav,
în colaborare cu personalul specializat din cadrul
inspecțiilor regionale;
.............................................................................................
d) să sesizeze angajatorul și inspecția regională despre
orice modificare survenită în starea fizică, psihică sau
socială a persoanei cu handicap grav, de natură să
modifice acordarea drepturilor prevăzute de lege;“.

4. Alineatele (2) și (4) ale articolului 5 vor avea
următorul cuprins:
î(2) Contractul individual de muncă se întocmește în
3 exemplare, câte unul pentru fiecare parte contractantă,
iar cel de-al treilea exemplar se transmite direcției generale
de asistență socială și protecția copilului, în termen de 5
zile de la încheierea acestuia.
.............................................................................................
(4) Modalitățile și condițiile de încetare a contractului
individual de muncă al asistentului personal sunt cele
prevăzute de Legea nr. 53/2003 — Codul muncii, cu
modificările ulterioare, care se aplică în mod corespunzător,
adaptate la specificul contractului individual de muncă al
asistentului personal; în cazul decesului persoanei cu
handicap grav, contractul individual de muncă al
asistentului personal va înceta de drept.“
5. Articolul 7 se abrogă.
6. Anexa la normele metodologice se abrogă.
Art. II. — Hotărârea Guvernului nr. 427/2001 pentru
aprobarea Normelor metodologice privind condițiile de
încadrare, drepturile și obligațiile asistentului personal al
persoanei cu handicap, publicată în Monitorul Oficial al
României, Partea I, nr. 232 din 7 mai 2001, cu modificările
aduse prin prezenta hotărâre, se va republica, dându-se
textelor o nouă numerotare.

PRIM-MINISTRU

CĂLIN POPESCU-TĂRICEANU
Contrasemnează:
Ministrul muncii, solidarității sociale și familiei,
Gheorghe Barbu
p. Ministrul administrației și internelor,
Anghel Andreescu,
secretar de stat
Președintele Autorității Naționale
pentru Persoanele cu Handicap,
Silviu George Didilescu
Ministrul finanțelor publice,
Ionel Popescu
București, 19 mai 2005.
Nr. 463.

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 28 septembrie 2004

în cauza Sabou și Pîrcălab împotriva României
(Cererea nr. 46.572/99)
În cauza Sabou și Pîrcălab împotriva României,
Curtea Europeană a Drepturilor Omului (Secția a II-a), statuând în cadrul unei camere formate din: domnii J.-P. Costa,
președinte, A. B. Baka, L. Loucaides, C. Bîrsan, K. Jungwiert, M. Ugrekhelidze, doamna A. Mularoni, judecători, și doamna
S. Dollé, grefier de secție,
după ce a deliberat în Camera de Consiliu la 7 septembrie 2004,
pronunță următoarea hotărâre, adoptată la această dată:
PROCEDURĂ

1. La originea cauzei se află Cererea nr. 46.572/99,
îndreptată împotriva României, prin care doi cetățeni ai acestui

stat, domnii Dan Corneliu Sabou și Călin Dan Pîrcălab
(reclamanții), au sesizat Comisia Europeană a Drepturilor
Omului (Comisia) la data de 25 septembrie 1998, în temeiul

MONITORUL OFICIAL AL ROMÂNIEI, PARTEA I, Nr. 484/8.VI.2005
fostului art. 25 din Convenția pentru apărarea drepturilor
omului și a libertăților fundamentale (Convenția).
2. Reclamanții sunt reprezentați de doamna Monica
Macovei, avocată în Baroul București. Guvernul român
(Guvernul) este reprezentat de agentul său, doamna Roxana
Rizoiu, din cadrul Ministerului Afacerilor Externe.
3. Reclamanții susțin că a avut loc o încălcare a dreptului
lor la libertatea de exprimare, garantată de art. 10 din
Convenție, datorată condamnării lor după publicarea unei serii
de articole într-un ziar local. Primul reclamant susține că
interzicerea drepturilor sale părintești a adus atingere dreptului
la respectarea vieții de familie, garantată de art. 8 din
Convenție. El susține, de asemenea, că nu a dispus de un
recurs efectiv, astfel cum este prevăzut de art. 13 din
Convenție, în ceea ce privește pretinsa încălcare a dreptului
său la respectarea vieții familiale.
4. Cererea a fost transmisă Curții la 1 noiembrie 1998,
data intrării în vigoare a Protocolului nr. 11 la Convenție
(conform art. 5 alin. 2 din Protocolul nr. 11 la Convenție).
5. Cererea a fost repartizată celei de-a doua secții a Curții
(art. 52 alin. 1 din Regulamentul Curții, denumit în continuare
Regulament). În cadrul acesteia, Camera învestită cu
judecarea cererii (art. 27 alin. 1 din Convenție) a fost
constituită conform art. 26 alin. 1 din Regulament.
6. Prin decizia din 2 septembrie 2003, Camera a declarat
cererea parțial admisibilă.
7. Atât reclamanții, cât și Guvernul au depus observații
scrise cu privire la fondul cauzei (conform art. 59 alin. 1 din
Regulament).
ÎN FAPT

I. Circumstanțele cauzei
8. Reclamanții sunt născuți în 1971 și 1968 și au domiciliul
în Baia Mare. Ei sunt jurnaliști la ziarul local îZiua de NordVest“.
A. Articolele incriminate

9. La 2 aprilie 1997, aceștia au publicat un articol intitulat
îMama președintei Judecătoriei din Baia Mare, L.M., a scos
abuziv 12 țărani de pe pământurile lor“. O parte din acest
articol este reprodusă mai jos:
îReprezentantul unui grup de 12 țărani din satul Mânău,
județul Maramureș, s-a prezentat la sub-redacția ziarului nostru
punându-ne la dispoziție un set de documente, care dovedesc
dreptul lor de proprietate pe locul numit Vapa. În baza
Decretului nr. 444/1953 (...), aceștia au primit în proprietate
câteva parcele de teren. Începând din 1992, Primăria Ulmeni
le-a eliberat celor 12 adeverințe de proprietate pe aceste
parcele. În 1993 însă, cetățenii au fost scoși abuziv de pe
terenurile lor. Persoana care s-a instalat pe aceste proprietăți
este L.M., mama președintei Judecătoriei Baia Mare. Ea a
obținut titlu de proprietate și apoi a dat în arendă pământul.
Țăranii ne-au declarat că nu știu cum să procedeze pentru
a-și redobândi pământul, deoarece șefa Judecătoriei are mai
mare influență asupra factorilor locali.“
10. La 3 aprilie 1997, primul reclamant a publicat un al
doilea articol, intitulat îȘefa Judecătoriei din Baia Mare afirmă
că mama sa este îndreptățită să ia pământul aflat în
posesia a 12 țărani din Ulmeni.“ O parte din acest articol este
reprodusă mai jos:
îȘefa Judecătoriei ne-a declarat că mama sa este
îndreptățită la acele terenuri deoarece în 1953 a fost silită să
le doneze statului. Legea de atunci menționa că unii angajați
din sistemul de stat au posibilitatea să opteze: fie își
păstrează funcția în care lucrează, fie își păstrează pământul.
L.M. a preferat să-și păstreze funcția iar pământul a fost dat
în proprietate unor țărani. După decembrie 1989, însă, ea a
pretins înapoierea suprafețelor avute cândva în proprietate.
Țăranii care aveau deja adeverințe eliberate de primărie
pentru acele suprafețe au fost dați la o parte,
propunându-li-se terenuri în altă parte. Cum influența de care
se bucura șefa Judecătoriei din Baia Mare era mai mare
decât dorințele țăranilor, L.M. a avut câștig de cauză, obținând
titlul de proprietate pe aceste pământuri. Ieri am încercat să

3

luăm legătura cu președinta Judecătoriei Baia Mare. O
judecătoare ne-a comunicat că «șefa nu este la birou», deși,
anterior, alți funcționari ne-au spus că ea este prezentă. În
plus, la solicitarea noastră de a ni se comunica numele
complet al șefei ni s-a răspuns că «asemenea informații nu
se dau». Întrucât M.I. este doar o șefă de Judecătorie și nu
un ofițer acoperit de contrainformații, nu înțelegem de ce
numele ei a trebuit să fie ținut secret.“
11. La 10 aprilie 1997, primul reclamant a publicat un alt
articol, intitulat îȘefa Judecătoriei din Baia Mare este acuzată
de fals și de uz de fals“. O parte din acest articol este
reprodusă mai jos:
îM.I. a fost sprijinită și de fostul prefect D.B. Speriată de
consecințe ea recurge la amenințări. Poliția anchetează cazul.
(...) M.I. a încercat să se folosească de documente false,
pentru a-l deposeda pe un vecin de o bucată de pământ. Mai
mult, atunci când ea a simțit că nu poate câștiga procesul
intentat, a recurs la amenințări directe. Redacția noastră este
în posesia mai multor documente care atestă cele afirmate
mai sus. Menționăm că M.I. a refuzat să confirme sau să
conteste autenticitatea documentelor pe care le deține. Ea s-a
declarat nemulțumită de conținutul articolelor anterioare și,
drept urmare, refuză să dea orice declarație.
Familia lui M.I. ocupă abuziv o suprafață de teren
I.C. locuiește pe strada 22 Decembrie nr. 25/3 și este
vecin cu președinta Judecătoriei din Baia Mare, M.I. Prin
Decizia nr. 11.735/79, primăria Baia Mare i-a acordat drept de
acces spre casă pe fostul traseu al «pârâului țiganilor», în
suprafață de 396 metri pătrați. Pentru amenajarea acestui
traseu, I.C. a investit o mulțime de bani. La scurt timp după,
familia lui M.I. a ocupat abuziv o parte din acest teren pe
care nu l-a eliberat nici până azi. După apariția Legii
nr. 18/1991, I.C. a cerut în proprietate suprafața în cauză.
Prin Ordinul prefectului nr. 7.609/1993 lui i s-a atribuit această
fâșie, care în schița de dezmembrare are nr. 1.358/3/C/I. Pe
baza acestui ordin I.C. reușește, după nenumărate demersuri,
să-și intabuleze suprafața.
Se emite o schiță de dezmembrare falsă
Bulversată de această situație, M.I. obține în 1995, o altă
schiță de dezmembrare pe același teren. Schița conține o
serie de date false și a fost întocmită de inginerul H.Z. În
primul rând, la rubrica de «proprietari înainte de
dezmembrare» este trecut «statul român», deși I.C. este
proprietar din 1993. Conform schiței, suprafața ocupată abuziv
este trecută în proprietatea lui I.I. [soțul lui M.I.], pe nr. topo
1.358/3/C/a. Între timp președinta Judecătoriei a făcut o
plângere la prefectul de atunci, D.B., prin care a cerut
anularea ordinului de împroprietărire acordat lui I.C. Prefectul
refuză să facă acest lucru, îndemnând-o să solicite instanței
anularea acestuia, ceea ce s-a și întâmplat. Pe baza schiței
de dezmembrare false, primarul solicită prefectului să emită
ordin pentru împroprietărirea lui M.I. cu suprafața aflată deja
în proprietatea lui I.C. Prefectul observă acest lucru și o
informează pe M.I. de faptul că suprafața în cauză este în
proprietatea altcuiva și nu poate emite un alt ordin, decât
după soluționarea cauzei de către Curtea de Apel Cluj.
Prefectul își reneagă propriile afirmați încălcând legea
Până aici lucrurile sunt clare. Din acest moment, însă,
intervin o serie de aspecte cel puțin ciudate. Prin sentința
civilă nr. 18 din 16 ianuarie 1996, Curtea de Apel Cluj
respinge acțiunea înaintată de M.I. și de familia ei. Ordinul
nr. 7.609/1993 primit de I.C. rămâne valabil. Cu toate acestea
la 23 ianuarie 1996, prefectul D.B. emite Ordinul nr. 1.037
prin care șefa și familia ei devin proprietari pe suprafața cu
nr. topo 1.358/C/a, conform schiței false de la OCOT Baia
Mare sub nr. 160/95. Se constată, așadar, un fapt aberant.
Pe aceeași suprafață sunt doi proprietari diferiți, ambii cu acte
în regulă emise de prefectul D.B. În acest caz e vorba despre
fals și uz de fals. Prefectul D.B. este vinovat,
contrazicându-se prin actele emise. El a favorizat-o pe șefa
judecătoriei, acordându-i un ordin de proprietate după ce tot el
recunoscuse că nu poate emite un astfel de ordin. D.B. a

4

MONITORUL OFICIAL AL ROMÂNIEI, PARTEA I, Nr. 484/8.VI.2005

activat mulți ani ca magistrat și ca președinte al Tribunalului
Maramureș.
M.I. amenință în scris
În final, vă supunem atenției un document semnat de M.I.
prin care I.C. este amenințat cu închisoarea: «Domnule C. vă
pun în vedere să aveți grijă de cuvintele pe care le folosiți la
adresa mea, pentru că orice lucru are o limită. O singură dată
dacă mă mai insultați, fie prin scris, fie verbal, vă voi da în
judecată, cerând condamnarea dvs. pentru insultă și calomnie,
și vă voi cere și daune morale pentru prejudiciul cauzat.
ATENȚIE deci.». I.C. avusese «tupeul» s-o acuze de falsurile
prezentate mai sus. Poliția municipiului Baia Mare anchetează
acest caz.“
12. La 11 aprilie 1997, cei doi reclamanți au publicat un
articol intitulat îFostul prefect de Maramureș recunoaște că a
greșit în cazul șefei Judecătoriei din Baia Mare“. O parte din
acest articol este reprodusă mai jos:
îPe baza unui document ce conținea informații false, M.I. a
solicitat și a obținut din partea prefectului de atunci, D.B., un
ordin de împroprietărire pe acea suprafață. Solicitat să explice
această ilegalitate, acesta ne-a declarat că e posibil să fi
greșit atunci. «Ordinul poate fi, însă, atacat în justiție pentru
anulare, de cel care se simte lezat. Precizez că am emis
acest ordin pe baza documentației primite de la Primăria Baia
Mare. Dacă au existat documente cu informații false
răspunderea nu-mi aparține» — a afirmat D.B. El nu a putut
să ne explice de ce inițial refuzase oficial eliberarea ordinului,
pentru ca apoi să revină și să o împroprietărească pe M.I.“
13. La 26 aprilie 1997, primul reclamant a publicat un
ultim articol, intitulat îParchetul nu are curaj să o ancheteze
penal pe șefa Judecătoriei din Baia Mare.“ O parte din acest
articol este reprodusă mai jos:
îÎn numerele noastre anterioare v-am informat că șefa
Judecătoriei Baia Mare, M.I., a fost reclamată la Poliție și
Parchet pentru fals. Ea a ocupat abuziv o suprafață de teren
ce aparținea unui vecin. Apoi, pe baza unor documente ce
conțineau date false, a obținut acte de proprietate pe terenul
respectiv. În urma anchetei desfășurate de poliție s-a propus
Parchetului neînceperea urmăririi penale sub aspectul săvârșirii
infracțiunilor de fals material în înscrisuri oficiale și fals
intelectual întrucât este vorba despre o servitute privitor la
care sunt aplicabile regulile de drept civil. Nu s-a putut reține
nici o faptă de natură penală. Adresa este semnată de primprocurorul Parchetului de pe lângă Judecătoria Baia Mare.“
B. Procedura penală împotriva reclamanților

14. În aprilie 1997, M.I. a introdus în fața Judecătoriei Baia
Mare, al cărei președinte era la acel moment, o plângere
împotriva reclamanților pentru infracțiune de calomnie. Ea a
solicitat, de asemenea, despăgubiri pentru prejudiciul moral.
15. La cererea lui M.I., la 29 august 1997, Curtea
Supremă de Justiție a dispus strămutarea cauzei la
Judecătoria Năsăud.
16. Prin Sentința din 15 decembrie 1997, instanța l-a
condamnat pe primul reclamant pentru infracțiunea de
calomnie la o pedeapsă de 10 luni de închisoare și la
pedeapsa accesorie prevăzută de art. 71 coroborat cu art. 64
din Codul penal, și anume interzicerea, pe timpul detenției, a
dreptului la exercitarea profesiei, precum și a drepturilor
părintești și a celor electorale. Pentru a stabili cuantumul
pedepsei, instanța a ținut cont de faptul că reclamantul se afla
în stare de recidivă, fiind condamnat de două ori înainte.
17. Instanța a reținut că mama lui M.I. dobândise în mod
legal dreptul de proprietate asupra terenului litigios. Ea a
considerat că afirmațiile reclamanților privind documentele
false, folosirea lor și influența pe care judecătorul ar fi
exercitat-o asupra autorităților locale sunt foarte grave și
fuseseră făcute în special într-o manieră defăimătoare, fără a
avea o bază concretă. În opinia instanței, caracterul calomnios
al afirmațiilor era dovedit de ordonanța de neîncepere a
urmăririi penale, emisă de parchet în favoarea lui M.I., care
demonstra caracterul mincinos al acuzațiilor de fals și uz de
fals.

Instanța l-a condamnat și pe cel de-al doilea reclamant
pentru infracțiunea de calomnie la plata unei amenzi de
500.000 lei (ROL), adică echivalentul a 62 euro (EUR), cu
suspendare.
În sfârșit, instanța i-a condamnat pe cei doi reclamanți, în
solidar cu ziarul, la plata către M.I. a 30 milioane ROL, adică
echivalentul a 1.582,42 euro la momentul plății, cu titlu de
despăgubiri morale.
18. Reclamanții și M.I. au declarat apel împotriva acestei
sentințe în fața Tribunalului Bistrița-Năsăud.
În ședința din 27 martie 1998, reclamanții au solicitat
achitarea lor și depunerea (vărsarea) la dosar a mai multor
documente cu scopul dovedirii adevărului afirmațiilor lor: în
special cele două decizii ale prefectului atribuind același teren
la două persoane diferite și cele două schițe de dezmembrare
a terenului, în baza cărora fuseseră emise cele două decizii,
cele două refuzuri ale prefectului de atribuire a terenului lui
M.I., Decizia din 16 ianuarie 1996 a Curții de Apel Cluj de
validare a titlului de proprietate al lui I.C., cererea făcută de
primărie în favoarea lui M.I., extrase din registrele funciare și
ordonanța de neîncepere a urmăririi penale a parchetului, cu
privire la pretinsul fals comis de către judecător. Ei au
adăugat că M.I. refuzase publicarea în ziar a unei replici la
articolul lor. Procurorul și M.I. au cerut condamnarea, pe motiv
că nu făcuseră proba verității afirmațiilor lor.
19. Prin Decizia din 3 aprilie 1998 Tribunalul BistrițaNăsăud a respins apelurile și a menținut sentința judecătoriei.
El a subliniat că, în conformitate cu art. 207 din Codul penal,
pentru ca o afirmație să nu fie considerată calomnioasă,
aceasta trebuie să îndeplinească două condiții: să se facă
dovada verității afirmațiilor și să vizeze apărarea unui interes
legitim. Ca atare, tribunalul a apreciat că o afirmație poate fi
considerată drept calomnioasă dacă este destinată să producă
un rău cuiva sau este făcută din dorința de răzbunare, chiar
dacă faptele la care s-a făcut referire sunt reale. Tribunalul a
concluzionat că în speță articolele incriminate nu au prezentat
adevărul și că este evident faptul că reclamanții nu au
acționat cu bună-credință sau cu grijă pentru protejarea
anumitor valori morale ale societății, ci că, dimpotrivă, au avut
intenția de a aduce atingere reputației lui M.I.
20. La 20 august 1998, primul reclamant a fost închis. În
raportul de anchetă socială efectuat la 26 august 1998 la
domiciliul său, direcția județeană pentru protecția drepturilor
copilului a menționat că reclamantul locuia cu concubina sa și
cu doi dintre copiii lor din relațiile anterioare și că, la
24 august 1998, se născuse un al treilea copil.
Prin Decizia din 22 septembrie 1998 Tribunalul Maramureș
a admis, pentru motive familiale, legate în special de cei trei
copii care se aflau în grija sa, cererea primului reclamant de
suspendare a executării pedepsei. El a fost pus în libertate la
5 octombrie 1998.
La 14 ianuarie 1999, Judecătoria Baia Mare a respins o
nouă cerere a reclamantului de suspendare a executării
pedepsei. El nu a fost reîncarcerat ca urmare a acestei
hotărâri.
La 15 ianuarie 1999, reclamantul a început o grevă a
foamei și a fost spitalizat datorită stării sale de sănătate.
Acesta suferea, de asemenea, de tuberculoză.
La 19 ianuarie 1999, el a solicitat Președintelui grațierea,
care i-a fost acordată prin Decretul nr. 52 din 2 februarie
1999.
La 31 mai 2002, ziarul a plătit, în locul reclamanților,
despăgubirile acordate lui M.I. Cel de-al doilea reclamant a
rambursat ulterior această sumă, prin deduceri lunare din
salariu.
II. Dreptul și practica interne pertinente
21. A. Codul penal român
Articolul 64
îPedeapsa complimentară a interzicerii unor drepturi constă
în interzicerea unuia sau unora dintre umătoarele drepturi:
a) dreptul de a alege și de a fi ales în autoritățile publice
sau în funcții elective publice;

MONITORUL OFICIAL AL ROMÂNIEI, PARTEA I, Nr. 484/8.VI.2005
b) dreptul de a ocupa o funcție implicând exercițiul
autorității de stat;
c) dreptul de a ocupa o funcție sau de a exercita o
profesie de natura aceleia de care s-a folosit condamnatul
pentru săvârșirea infracțiunii;
d) drepturile părintești;
e) dreptul de a fi tutore sau curator.
Interzicerea drepturilor prevăzute la lit. b) nu se poate
pronunța decât pe lângă interzicerea drepturilor prevăzute la
lit. a), afară de cazul când legea dispune altfel.“
Articolul 71
îPedeapsa accesorie constă în interzicerea tuturor
drepturilor prevăzute în art. 64.
Condamnarea la pedeapsa închisorii atrage de drept
interzicerea drepturilor arătate în alineatul precedent din
momentul în care hotărârea de condamnare a rămas definitivă
și până la terminarea executării pedepsei, până la grațierea
totală sau a restului de pedeapsă [...].“
Articolul 206
îAfirmarea sau imputarea în public a unei fapte
determinate privitoare la o persoană, care, dacă ar fi
adevărată, ar expune acea persoană la o sancțiune penală,
administrativă sau disciplinară, ori disprețului public, se
pedepsește cu închisoarea de la 3 luni la 1 an sau cu
amendă.
Acțiunea penală se pune în mișcare la plângerea
prealabilă a persoanei vătămate.
Împăcarea părților înlătură răspunderea penală.“
Articolul 207
îProba verității celor afirmate sau imputate este admisibilă,
dacă afirmarea sau imputarea a fost săvârșită pentru apărarea
unui interes legitim. Fapta cu privire la care s-a făcut proba
verității nu constituie infracțiunea de insultă sau calomnie.“
22. B. Decizia nr. 184/2001 din 14 iunie 2001 a Curții
Constituționale române privind art. 64 și 71 din Codul penal
îÎn ceea ce privește instituirea pedepselor aplicabile și a
condițiilor de aplicare și executare ale acestora, fie ele
pedepse principale, complementare sau accesorii, Curtea
constată că acestea constituie atributul exclusiv al legiuitorului.
Faptul că prin lege s-a prevăzut că o persoană condamnată
la o pedeapsă privativă de libertate este totodată condamnată
și la interzicerea drepturilor limitativ prevăzute în art. 64 din
Codul penal, până la executarea în întregime a pedepsei
principale sau până la considerarea acesteia ca executată,
reprezintă o opțiune de politică penală a legiuitorului, care a
considerat că pe timpul cât este privat de libertate
condamnatul este nedemn să exercite drepturile prevăzute la
art. 64 din Codul penal. Prin aceasta nu se aduce atingere
nici unei dispoziții și nici unui principiu al Constituției.“
ÎN DREPT

I. Asupra pretinsei încălcări a art. 10 din Convenție
23. Reclamanții consideră că această condamnare
constituie o ingerință nejustificată în dreptul lor la libera
exprimare. Ei invocă art. 10, conform căruia:
î1. Orice persoană are dreptul la libertatea de exprimare.
Acest drept cuprinde libertatea de opinie și libertatea de a
primi sau de a comunica informații ori idei fără amestecul
autorităților publice și fără a ține seama de frontiere. Prezentul
articol nu împiedică statele să supună societățile de
radiodifuziune, de cinematografie sau de televiziune unui regim
de autorizare.
2. Exercitarea acestor libertăți ce comportă îndatoriri și
responsabilități poate fi supusă unor formalități, condiții,
restrângeri sau sancțiuni prevăzute de lege, care constituie
măsuri necesare, într-o societate democratică, pentru
securitatea națională, integrarea teritorială sau siguranța
publică, apărarea ordinii și prevenirea infracțiunilor, protecția
sănătății sau a moralei, protecția reputației sau a drepturilor
altora, pentru a împiedica divulgarea de informații confidențiale
sau pentru a garanta autoritatea și imparțialitatea puterii
judecătorești.“

5

A. Argumentele părților
1. Reclamanții

24. Reclamanții consideră că ingerința în libertatea lor de
exprimare nu este necesară într-o societate democratică.
Ei arată că articolele nu se refereau la viața privată a lui
M.I., ci la acțiunile și demersurile acesteia, considerate ilegale,
pe lângă cele mai înalte autorități județene, în scopul de a le
convinge să îi constituie dreptul de proprietate asupra unui
teren care aparținea deja unei alte persoane. Ei consideră
așadar că era datoria lor să semnaleze opiniei publice
ilegalitățile comise, mai ales de către cei care au obligația de
a face ca legea să fie respectată.
25. Reclamanții susțin că afirmațiile lor aveau o bază
factuală, și anume acordarea terenului litigios lui M.I. prin
Decizia prefectului din 23 ianuarie 1996, deși în 1995
prefectul refuzase alte două cereri similare. În plus,
valabilitatea titlului de proprietate al lui I.C. fusese confirmată
prin Decizia din 16 ianuarie 1996 a Curții de Apel Cluj. Ei
arată de asemenea că proiectul de divizare a terenului pe
baza căruia prefectul atribuise teren lui M.I. cuprindea două
erori esențiale, fapt recunoscut de prefect și Guvern, și ei
consideră că aceste erori se datorau influenței lui M.I.
26. Ei arată că buna lor credință a fost dovedită de faptul
că au încercat să prezinte punctul de vedere al lui M.I., dar
ea a refuzat să le vorbească. În plus, ei au luat legătura cu
prefectul și au publicat explicațiile acestuia.
27. În ultimul rând, reclamanții subliniază că despăgubirea
acordată lui M.I. era disproporționată în raport cu prejudiciul
moral suferit și cu veniturile reduse pe care aceștia le aveau
ca jurnaliști. În ceea ce privește pedeapsa închisorii și
pedepsele accesorii impuse primului reclamant, acesta din
urmă consideră că au fost disproporționate.
2. Guvernul

28. Guvernul admite că a existat o ingerință în drepturile
reclamanților la libera exprimare, dar consideră că ingerința
răspunde exigențelor paragrafului 2 al art. 10 din Convenție.
El susține că jurnaliștii au fost condamnați pentru maniera în
care au prezentat un litigiu de drept privat între președinta
Judecătoriei Baia Mare și un terț, care era departe de a privi
o dezbatere de interes general.
29. Guvernul susține în plus că reclamanții i-au atribuit lui
M.I. fapte ilegale foarte grave, de exemplu uzul de fals, fără a
le fi dovedit și fără ca acestea să aibă o bază factuală. El
arată că proiectul de divizare a terenului, pe baza căruia M.I.
ceruse prefectului eliberarea titlului de proprietate, constituia o
simplă propunere de dezmembrare a proprietății de stat, pe
care prefectul o acceptase. În consecință, deși au existat erori
în procesul de atribuire a terenului, ceea ce Guvernul admite,
el consideră că M.I. nu a încălcat legea prin obținerea titlului
de proprietate întemeiat pe noul proiect de dezmembrare.
30. Guvernul susține și că publicarea articolelor incriminate
constituia o încălcare a eticii jurnalistice, deoarece reclamanții
nu erau de bună-credință. Guvernul este de părere că
reclamanții și-au dovedit subiectivitatea plasându-se exclusiv
din punctul de vedere al uneia dintre părțile litigiului, fără a
prezenta poziția celeilalte.
31. El concluzionează că în absența bunei-credințe și a
bazei faptice în acuzațiile lor, condamnarea ziariștilor era
necesară pentru protecția reputației lui M.I. și, în concluzie,
cuantumul indemnizației pentru prejudiciul moral era justificat
prin gravitatea atingerii aduse reputației lui M.I.
32. În ceea ce privește primul reclamant, Guvernul susține
că pedeapsa de 10 luni închisoare a fost impusă doar datorită
faptului că reclamantul se găsea în stare de recidivă,
deoarece, în aceste condiții, legea permite o agravare a
pedepsei.
B. Aprecierea Curții
1. Principii generale

33. Curtea amintește că, conform unei jurisprudențe bine
stabilite, presa joacă un rol esențial într-o societate
democratică: dacă ea nu trebuie să întreacă anumite limite,

6

MONITORUL OFICIAL AL ROMÂNIEI, PARTEA I, Nr. 484/8.VI.2005

care țin de protecția reputației și drepturilor celorlalți, îi
incumbă însă obligația de a comunica, cu respectarea
îndatoririlor și responsabilităților celorlalți, informații și idei cu
privire la toate problemele de interes general, mai ales cele
care privesc funcționarea puterii judiciare (De Haes și Gijsels
împotriva Belgiei, hotărâre din 24 februarie 1997, Culegere de
hotărâri și decizii 1997-I, pp. 233-234, paragraful 37).
34. Dacă statele contractante se bucură de o anume marjă
de apreciere pentru a judeca asupra necesității unei ingerințe
în materie, o asemenea marjă este dublată de un control
european care poartă atât asupra legii, cât și asupra deciziilor
care o aplică (Sunday Times împotriva Regatului Unit (nr. 2),
hotărâre din 26 noiembrie 1991, seria A nr. 217, p. 29,
paragraful 50).
35. În exercitarea controlului său Curtea trebuie să
analizeze ingerința litigioasă în lumina tuturor circumstanțelor
speței, inclusiv valoarea afirmațiilor reclamantului și contextul
în care acestea au fost făcute, pentru a determina dacă
ingerința era întemeiată pe îo nevoie specială imperioasă“,
îproporțională cu scopul legitim urmărit“, și dacă motivele
invocate de autoritățile naționale pentru a o justifica apar drept
îpertinente și suficiente“ (Sunday Times, citat mai sus,
paragraful 50, și Nikula împotriva Finlandei nr. 31.611/96,
paragraful 44, CEDO 2002-II).
36. Natura și gravitatea pedepselor aplicate sunt, de
asemenea, elemente care trebuie luate în considerare atunci
când se apreciază proporționalitatea ingerinței (Perna împotriva
Italiei [GC] nr. 48.898/99, paragraful 39, CEDO 2003-V).
2. Aplicarea la speță a principiilor menționate

37. Nu se poate contesta faptul că respectiva condamnare
a reprezentat o îingerință a unei autorități publice“ în dreptul
reclamanților la libera exprimare, că aceasta era îprevăzută de
lege“ și că urmărea un scop legitim, îprotecția reputației (...)
altuia“. Rămâne de stabilit dacă ingerința era înecesară într-o
societate democratică“.
38. Curtea relevă că articolele incriminate purtau asupra
unor teme de interes general și, în mod special, de actualitate
pentru societatea românească, și anume procesul de restituire
a terenurilor și presupusa corupție a înalților funcționari din
administrație. Dacă se poate considera adesea că este
necesar ca magistrații să fie protejați de atacuri grave și
nefundamentate, este de asemenea adevărat că atitudinea lor,
chiar și în afara tribunalelor și mai ales când se folosesc de
calitatea lor de magistrați, poate constitui o preocupare
legitimă a presei și contribuie la dezbaterea asupra funcționării
justiției și moralității celor care sunt garanții justiției. Așadar,
Curtea trebuie să dovedească cea mai mare prudență atunci
când, precum în cauza de față, măsurile luate sau sancțiunile
aplicate de autoritatea națională sunt de natură să
descurajeze presa să participe la discutarea problemelor de
interes general legitim (Bladet Tromsø și Stensaas împotriva
Norvegiei [GC] nr. 21.980/93, paragraful 64, CEDO 1999-III.
39. Desigur, afirmațiile reclamanților erau grave în măsura
în care acuzau judecătorul că ar fi comis ilegalități, dar Curtea
remarcă faptul că acestea aveau o bază faptică (a contrario,
Barfod c. Danemark, hotărâre din 22 februarie 1989, seria A
nr. 149, paragraful 35; Perna, mai sus-citată, paragraful 47).
Curtea arată că nimic nu dovedește că faptele descrise erau
în totalitate false și contribuiau la desfășurarea unei campanii
de defăimare împotriva judecătorului în cauză. Ea observă, de
asemenea, că articolele incriminate nu purtau asupra vieții
private a lui M.I., ci asupra comportamentelor și atitudinilor
care implicau calitatea sa de magistrat (mutatis mutandis,
Dalban împotriva României [GC] nr. 28.114/95, paragraful 50,
CEDO 1999-VI).
După cum rezultă din articolele litigioase și din
documentele depuse de reclamanți la dosar în fața
tribunalului, administrația locală a comis o greșeală gravă,
recunoscută de către prefect, în procesul de restituire a
terenurilor. Altfel, prin Decizia din 23 ianuarie 1996 prefectul îi
acordase lui M.I. un titlu de proprietate asupra unui teren
litigios, cu toate că, cu șapte zile înainte, valabilitatea titlului

de proprietate a lui I.C. asupra aceluiași teren fusese
confirmată prin decizia Curții de Apel Cluj.
40. Curtea remarcă, de asemenea, că tribunalul nu a
examinat probele prezentate de reclamanți în ședința din 27
martie 1998, dar a confirmat decizia judecătoriei care
considerase că neînceperea urmăririi penale dispusă de
parchet împotriva lui M.I. era suficientă pentru a stabili că
informațiile conținute în articole erau false.
41. Ținând cont de faptul că reclamanții au încercat să o
contacteze pe M.I. și că apoi i-au luat interviu prefectului și
au prezentat poziția acestuia, Curtea consideră că nu există
motive de a se îndoi de buna lor credință.
42. În ceea ce privește pedepsele pronunțate, Curtea
observă că erau deosebit de severe. Primul reclamant a fost
condamnat la 10 luni închisoare, din care a efectuat 45 de
zile, în timp ce cel de-al doilea reclamant a fost condamnat la
plata unei amenzi penale, cu suspendare. Ambii au fost
condamnați să îi plătească lui M.I. o despăgubire în cuantum
de 30 milioane lei cu titlu de daune morale, ceea ce
echivalează cu 1.582,42 euro la momentul plății sau
echivalentul a de douăsprezece ori salariul lunar mediu.
43. Curtea consideră deci că această condamnare a
reclamanților era disproporționată față de scopul legitim urmărit
și că autoritățile naționale nu au oferit motive pertinente și
suficiente pentru a o justifica.
Așadar, art. 10 a fost încălcat.
II. Asupra pretinsei încălcări a art. 8 din Convenție
44. Primul reclamant afirmă că interzicerea drepturilor sale
părintești a adus atingere dreptului său la respectarea vieții de
familie, garantat de art. 8 din Convenție, conform căruia:
î1. Orice persoană are dreptul la respectarea vieții sale
private și de familie.
2. Nu este admis amestecul unei autorități publice în
exercitarea acestui drept decât în măsura în care acest
amestec este prevăzut de lege și dacă constituie o măsură
care, într-o societate democratică, este necesară pentru
securitatea națională, siguranța publică, bunăstarea economică
a țării, apărarea ordinii și prevenirea faptelor penale,
protejarea sănătății sau a moralei, ori protejarea drepturilor și
libertăților altora.“
El susține că interdicția totală și absolută de a-și exercita
drepturile părintești în timpul detenției și până la obținerea
grațierii, adică inclusiv în perioada în care a fost eliberat
provizoriu pentru motive familiale și medicale, constituie o
ingerință gravă în dreptul său la respectarea vieții familiale,
care nu este justificată de luarea în considerare a interesului
copiilor.
45. Guvernul arată că interzicerea drepturilor părintești, ca
pedeapsă accesorie, se aplică în mod automat din momentul
în care o privare de libertate a fost pronunțată. El subliniază
că detenția creează, în mod inevitabil, restricții în exercițiul
normal al vieții familiale și că în plus, în timpul detenției,
condamnatul nu mai are autoritate morală pentru a-și exercita
drepturile părintești.
46. Curtea remarcă, în primul rând, că interzicerea
drepturilor părintești primului reclamant constituie o ingerință în
dreptul său la respectarea vieții sale familiale.
Curtea arată că în speță nu s-a contestat faptul că
interzicerea era întemeiată pe art. 64 și 71 din Codul penal și
că, în consecință, era prevăzută de lege, în sensul primului
paragraf din art. 8. Rămâne de examinat dacă ingerința
urmărea un scop legitim. Cu privire la acest aspect Curtea
reține că, în opinia Guvernului, ingerința viza apărarea
securității, moralității și educației minorilor.
47. Curtea reamintește că, în cauzele de acest fel,
examinarea elementelor care servesc cel mai bine intereselor
copilului este întotdeauna de o importanță fundamentală
(Johansen împotriva Norvegiei, hotărârea din 7 august 1996,
Culegerea 1996-III, paragraful 64), că interesul copilului trebuie
considerat ca fiind primordial și că doar un comportament
deosebit de nedemn poate determina ca o persoană să fie
privată de drepturile sale părintești în interesul superior al
copilului (Hotărârea Gnahore împotriva Franței nr. 40.031/98,

MONITORUL OFICIAL AL ROMÂNIEI, PARTEA I, Nr. 484/8.VI.2005
paragraful 59, CEDO 2000-IX, și Johansen, anterior citată,
paragraful 78).
48. Curtea constată că infracțiunea care a determinat
condamnarea reclamantului era absolut independentă de
aspectele legate de autoritatea părintească și că niciodată nu
i s-a reproșat reclamantului absența îngrijirii copiilor sau rele
tratamente aplicate lor.
Curtea observă că, în dreptul român, interzicerea exercitării
drepturilor părintești se aplică în mod automat și absolut, cu
titlu de pedeapsă accesorie, oricărei persoane care execută o
pedeapsă cu închisoarea, în absența oricărui control exercitat
de către instanțele judecătorești și fără a lua în considerare
tipul infracțiunii sau interesul minorilor. Ca atare, ea constituie
mai mult o sancțiune morală având drept scop pedepsirea
condamnatului și nu o măsură de protecție a copilului.
49. În aceste circumstanțe, Curtea consideră că nu s-a
demonstrat că retragerea absolută și prin efectul legii a
drepturilor părintești ale primului reclamant corespundea unei
necesități primordiale privind interesele copilului și că, în
consecință, urmărea un scop legitim, anume protecția
sănătății, moralei sau a educației minorilor.
În consecință, art. 8 din Convenție a fost încălcat în ceea
ce îl privește pe primul reclamant.
III. Cu privire la pretinsa încălcare a art. 13 coroborat cu
art. 8 din Convenție
50. Primul reclamant afirmă că nu avea la dispoziție un
recurs eficient în dreptul intern pentru a contesta interzicerea
drepturilor părintești. Invocă în acest sens art. 13 din
Convenție, conform căruia:
îOrice persoană, ale cărei drepturi și libertăți recunoscute
de prezenta convenție au fost încălcate, are dreptul să se
adreseze efectiv unei instanțe naționale, chiar și atunci când
încălcarea s-ar datora unor persoane care au acționat în
exercitarea atribuțiilor lor oficiale.“
51. Guvernul susține că reclamantul ar fi putut să ridice în
fața tribunalului o excepție de neconstituționalitate a art. 71
din Codul penal și să solicite examinarea acestui aspect de
către Curtea Constituțională.
52. Curtea reamintește că art. 13 din Convenție impune un
recurs pentru capetele de cerere considerate ca putând fi
susținute în sensul Convenției (Hotărârea Boyle și Rice
împotriva Marii Britanii din 27 aprilie 1988, seria A nr. 131,
paragraful 152). Acest recurs trebuie să fie eficient și trebuie
să permită instanței interne competente să examineze fondul
cererii și să dispună o reparație adecvată (Hotărârea Klass
ș.a. împotriva Germaniei din 6 septembrie 1978, seria A nr. 28,
paragraful 64).
53. În speță, este neîndoielnic că cererea reclamantului
întemeiată pe art. 8 din Convenție poate fi susținută, de
vreme de Curtea a considerat că retragerea drepturilor
părintești este analizată drept o ingerință în exercitarea
dreptului reclamantului la viața de familie. Curtea va analiza
în continuare dacă recursul în fața Curții Constituționale era
eficient în practică, la fel ca și în drept, și permitea instanței
interne competente să examineze acest capăt de cerere și să
dispună o reparație adecvată.
54. Curtea subliniază că în dreptul român retragerea
autorității părintești este un efect al legii și se aplică automat
cu titlu de pedeapsă accesorie pedepsei cu închisoarea. În
ceea ce privește susținerea Guvernului că reclamanții ar fi
putut să ridice excepția de neconstituționalitate a art. 64 și 71
din Codul penal și să solicite examinarea acesteia de către
Curtea Constituțională, Curtea reiterează concluzia din decizia
de admisibilitate conform căreia acest recurs nu era accesibil
pentru că nu adresa direct Curții Constituționale excepția de
neconstituționalitate (mutatis mutandis, Decizia Pantea împotriva
României din 6 martie 2001 nr. 33.343/1996).
55. Curtea constată că oricum Curtea Constituțională se
pronunțase prin Decizia din 14 iunie 2001 (vezi paragraful 22
de mai sus) asupra constituționalității acestui articol,
considerându-l conform Constituției; aceasta a considerat că
aplicarea pedepselor accesorii, chiar dacă se face automat,
ține de politica penală a legiuitorului.

7

56. Față de cele de mai sus, Curtea consideră că
posibilitatea reclamantului de a ridica excepția de
neconstituționalitate a art. 64 și 71 din Codul penal și de a
solicita examinarea acesteia de către Curtea Constituțională
nu constituia un recurs efectiv care să ofere o reparație
adecvată pentru cererea întemeiată pe art. 8 din Convenție.
În consecință, art. 13 coroborat cu art. 8 din Convenție a
fost încălcat în ceea ce îl privește pe primul reclamant.
IV. Cu privire la aplicarea art. 41 din Convenție
57. Conform art. 41 din Convenție,
îÎn cazul în care Curtea declară că a avut loc o încălcare
a convenției sau a protocoalelor sale și dacă dreptul intern al
înaltei părți contractante nu permite decât o înlăturare
incompletă a consecințelor acestei încălcări, Curtea acordă
părții lezate, dacă este cazul, o reparație echitabilă.“
A. Prejudiciul

58. Primul reclamant solicită 50.000 euro pentru prejudiciul
moral ca urmare a condamnării penale la 10 luni de
închisoare, din care a executat 45 de zile, precum și a
retragerii drepturilor sale părintești și agravării stării de
sănătate.
Cel de-al doilea reclamant solicită 1.582,42 euro pentru
despăgubirile civile acordate lui M.I., sumă pe care a plătit-o
ziarului, care o achitase cu titlu provizoriu în locul lor.
Reclamantul susține că a plătit, de asemenea, partea primului
reclamant pentru că acesta nu dispunea de resurse suficiente.
Solicită totodată 5.000 euro pentru prejudiciul moral suferit
ca urmare a condamnării penale și înscrierii acesteia în
cazierul judiciar.
59. Guvernul nu a prezentat observații cu privire la acest
aspect.
60. Curtea constată că există o legătură de cauzalitate
între încălcarea art. 10 și obligația reclamanților de a plăti
solidar suma de 1.582,42 euro pentru prejudiciul suferit de
către judecătorul M.I.
În consecință, Curtea dispune acordarea acestei sume
(1.582,42 euro) către cel de-al doilea reclamant, care a
achitat-o efectiv.
61. În ceea ce privește daunele morale, Curtea consideră
că reclamanții au suferit un prejudiciu moral indiscutabil ca
urmare a condamnării lor penale. Curtea reține că primul
reclamant a fost condamnat la o pedeapsă de 10 luni de
închisoare, din care a efectuat 45 de zile, iar al doilea
reclamant a fost condamnat la amendă penală cu suspendare.
La aceasta se adaugă, pentru primul reclamant, retragerea
drepturilor părintești față de copiii săi.
62. Având în vedere circumstanțele cauzei și,
pronunțându-se în echitate, așa cum prevede art. 41, pentru
repararea prejudiciului moral Curtea acordă suma de 5.000 euro
primului reclamant și de 1.000 euro celui de-al doilea.
B. Cheltuieli de judecată

63. Primul reclamant solicită acordarea unei sume de
670 euro pentru cheltuielile din cadrul procedurilor interne,
detaliate după cum urmează:
a) 130 euro pentru cheltuielile de transport angajate pentru
a participa la ședințele de judecată;
b) 450 euro pentru cheltuielile suportate în timpul detenției
și al grevei foamei în scopul achiziționării de medicamente,
hrană și pentru vizitele din partea soției;
c) 80 euro pentru cheltuieli diverse (multiplicarea
documentelor, telefon etc.).
Cel de-al doilea reclamant solicită acordarea sumei de 210
euro pentru cheltuielile suportate în timpul procedurilor interne,
pentru cheltuieli de transport (130 euro) și cheltuieli diverse
(80 euro).
Reclamanții solicită acordarea unei sume de 9.771,78 euro
pentru onorariile avocatului în cadrul procedurii în fața Curții.
Ca document justificativ, reclamanții depun copia convenției de
asistență judiciară, semnată la 17 octombrie 2003 cu avocatul
acestora, precum și decontul pentru 99 de ore de muncă și
tarifele pe oră percepute de acesta. Avocatul s-a angajat, de
asemenea, să nu ceară achitarea onorariului său până în

8

MONITORUL OFICIAL AL ROMÂNIEI, PARTEA I, Nr. 484/8.VI.2005

momentul în care reclamanții nu au resurse financiare
suficiente.
64. Guvernul nu a formulat observații în legătură cu acest
aspect.
65. Curtea constată că reclamanții nu au justificat sub nici
o formă cheltuielile suportate în cadrul procedurilor interne. În
consecință, hotărăște să nu acorde nici o sumă cu acest titlu.
66. În ceea ce privește cheltuielile pentru procedura în fața
Curții, aceasta trebuie să stabilească dacă au fost cu adevărat
suportate, că acestea au fost necesare și că au o valoare
rezonabilă (Nilsen și Johnsen împotriva Norvegiei [GC]
nr. 23.118/93, paragraful 62, CEDO 1999-VIII).
În ceea ce privește faptul că reclamanții nu au achitat încă
onorariile datorate avocatei, Curtea amintește că acordarea de
despăgubiri pentru onorarii nu trebuie să se limiteze doar la
sumele achitate deja de reclamanți avocaților lor, întrucât,
după cum Curtea a stabilit anterior, o asemenea interpretare
ar constitui un element de descurajare pentru mulți avocați să
reprezinte în fața Curții reclamanți cu mijloace financiare
reduse (Hotărârea Zdanoka împotriva Letoniei nr. 572.788/00,
paragraful 123, din 17 iunie 2004). Curtea a acordat
întotdeauna sume cu titlu de cheltuieli de judecată în cazurile
în care onorariile, în totalitate sau parțial, rămăseseră

neachitate de reclamanți (Hotărârea Kamasinski împotriva
Austriei din 19 decembrie 1989, seria A nr. 168, paragraful 115;
Iatridis împotriva Greciei Grèce [GC] (satisfacție echitabilă)
nr. 31.107/96, paragraful 55, CEDO 2000-XI).
67. În cauză, deși convenția de asistență a fost încheiată
după decizia de admisibilitate, nimic nu conduce la concluzia
că aceasta ar fi simulată.
Cu toate acestea, Curtea consideră că suma totală
solicitată de reclamanți cu titlu de cheltuieli pentru onorariile
avocatei este oarecum excesivă.
În aceste condiții și având în vedere elementele pe care
le are la dispoziție, precum și jurisprudența în materie, Curtea,
statuând în echitate, conform art. 41 din Convenție, apreciază
rezonabil să acorde în solidar reclamanților suma de
4.000 euro pentru procedura în fața Curții.
C. Penalități de întârziere

68. Curtea hotărăște să aplice majorări de întârziere
echivalente cu rata dobânzii pentru facilitatea de credit
marginal practicată de Banca Centrală Europeană, la care se
vor adăuga 3 puncte procentuale.

PENTRU MOTIVELE DE MAI SUS,
CURTEA,
ÎN UNANIMITATE:

1. hotărăște că art. 10 din Convenție a fost încălcat;
2. hotărăște că art. 8 din Convenție a fost încălcat în ceea ce îl privește pe primul reclamant;
3. hotărăște că art. 13 din Convenție a fost încălcat în ceea ce îl privește pe primul reclamant;
4. hotărăște:
a) că statul pârât trebuie să acorde reclamanților, în 3 luni de la rămânerea definitivă a hotărârii, conform art. 44 alin. 2
din Convenție, sumele de mai jos:
(i) 1.582,42 euro (o mie cinci sute optzeci și doi euro și patruzeci și doi cenți) celui de-al doilea reclamant pentru
prejudiciul material;
(ii) 5.000 euro (cinci mii euro) primului reclamant pentru prejudiciul moral;
(iii) 1.000 euro (o mie euro) celui de-al doilea reclamant pentru prejudiciul moral;
(iv) 4.000 (patru mii euro) în solidar celor doi reclamanți cu titlu de cheltuieli de judecată;
b) că aceste sume sunt convertibile în lei la rata de schimb aplicabilă la data efectuării plății;
c) că, de la data expirării termenului menționat și până la efectuarea plății, la aceste sume se va aplica o dobândă
simplă echivalentă cu rata dobânzii pentru facilitatea de credit marginal practicată de Banca Centrală Europeană, aplicabilă
pentru acea perioadă, majorată cu trei puncte procentuale;
5. respinge restul cererii de reparație echitabilă.
Redactată în limba franceză și comunicată în scris la 28 septembrie 2004, conform art. 77 alin. 2 și 3 din Regulament.
J.-P. COSTA,
președinte

Sally Dolle,
grefier

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 484/8.VI.2005 conține 8 pagini.

Prețul: 5.500 lei vechi/0,55 lei noi

&JUYDGY|017375]
ISSN 1453—4495

