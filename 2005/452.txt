Anul 173 (XVII) — Nr. 452

PARTEA

I

LEGI, DECRETE, HOTĂRÂRI ȘI ALTE ACTE

Vineri, 27 mai 2005

SUMAR
Nr.

Pagina

154.

436.

156.

438.

Pagina
— Decret pentru promulgarea Legii privind
aprobarea Ordonanței de urgență a Guvernului
nr. 6/2005 pentru modificarea și completarea
Ordonanței de urgență a Guvernului nr. 56/2004
privind crearea statutului special al funcționarului
public denumit manager public ................................

3

2

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
— Ordin al președintelui Agenției Naționale pentru
Întreprinderi Mici și Mijlocii și Cooperație privind
modificarea Regulamentului de organizare și
funcționare a Grupului pentru evaluarea impactului
economic al actelor normative asupra întreprinderilor
mici și mijlocii ............................................................

4–5

3

LEGI ȘI DECRETE
— Lege pentru aprobarea Ordonanței Guvernului
nr. 8/2005 privind stabilirea unor măsuri de
preluare a Gărzii Financiare și a Autorității
Naționale a Vămilor în subordinea Ministerului
Finanțelor Publice, precum și a unor măsuri de
reorganizare a Agenției Naționale de Administrare
Fiscală ........................................................................
— Decret privind promulgarea Legii pentru
aprobarea Ordonanței Guvernului nr. 8/2005
privind stabilirea unor măsuri de preluare a Gărzii
Financiare și a Autorității Naționale a Vămilor în
subordinea Ministerului Finanțelor Publice, precum
și a unor măsuri de reorganizare a Agenției
Naționale de Administrare Fiscală ...........................

ACTE ALE CURȚII EUROPENE
A DREPTURILOR OMULUI
Hotărârea din 29 aprilie 2003 în cauza Ghițescu
împotriva României (Cererea nr. 32.915/96)...........
Hotărârea din 12 octombrie 2004 în cauza Bursuc
împotriva României (Cererea nr. 42.066/98).........

1–2
95.

— Lege privind aprobarea Ordonanței de urgență
a Guvernului nr. 6/2005 pentru modificarea și
completarea Ordonanței de urgență a Guvernului
nr. 56/2004 privind crearea statutului special al
funcționarului public denumit manager public .........

LEGI

Nr.

ȘI

5–9
9–16

DECRETE

PARLAMENTUL ROMÂNIEI
CAMERA DEPUTAȚILOR

SENATUL

LEGE
pentru aprobarea Ordonanței Guvernului nr. 8/2005 privind stabilirea unor măsuri de preluare
a Gărzii Financiare și a Autorității Naționale a Vămilor în subordinea Ministerului Finanțelor
Publice, precum și a unor măsuri de reorganizare a Agenției Naționale de Administrare Fiscală
Parlamentul României adoptă prezenta lege.
Articol unic. — Se aprobă Ordonanța Guvernului nr. 8
din 20 ianuarie 2005 privind stabilirea unor măsuri de
preluare a Gărzii Financiare și a Autorității Naționale a
Vămilor în subordinea Ministerului Finanțelor Publice,
precum și a unor măsuri de reorganizare a Agenției

Naționale de Administrare Fiscală, adoptată în temeiul
art. 1 pct. II.1 din Legea nr. 602/2004 privind abilitarea
Guvernului de a emite ordonanțe, publicată în Monitorul
Oficial al României, Partea I, nr. 101 din 31 ianuarie 2005,
cu următoarele modificări:

2

MONITORUL OFICIAL AL ROMÂNIEI, PARTEA I, Nr. 452/27.V.2005

1. La articolul 3 punctul 1, alineatul (1) al articolului 4
va avea următorul cuprins:
îArt. 4. — (1) Activitatea vamală se exercită prin
Autoritatea Națională a Vămilor, care se organizează și
funcționează în subordinea Ministerului Finanțelor Publice,
în cadrul Agenției Naționale de Administrare Fiscală.“
2. Articolul 4 va avea următorul cuprins:
îArt. 4. — Alineatul (4) al articolului 18 din Ordonanța
Guvernului nr. 86/2003 privind unele reglementări în
domeniul financiar, publicată în Monitorul Oficial al
României, Partea I, nr. 624 din 31 august 2003, aprobată
cu modificări prin Legea nr. 609/2003, cu modificările
ulterioare, se modifică și va avea următorul cuprins:
«(4) Agenția este condusă de un președinte cu rang de
secretar de stat, numit prin decizie a primului-ministru.
Președintele Agenției este ajutat în activitatea sa de
3 vicepreședinți cu rang de subsecretar de stat, numiți prin
decizie a primului-ministru. Vicepreședinții exercită atribuțiile
delegate de președintele Agenției. Conducătorul Autorității
Naționale a Vămilor are rang de subsecretar de stat și
îndeplinește și funcția de vicepreședinte al Agenției
Naționale de Administrare Fiscală. Răspunderile și atribuțiile
vicepreședinților se stabilesc prin ordin al președintelui
Agenției. Președintele Agenției beneficiază de prevederile
art. 2 din Ordonanța Guvernului nr. 32/1998 privind
organizarea cabinetului demnitarului din administrația
publică centrală, aprobată cu modificări prin Legea
nr. 760/2001, cu modificările și completările ulterioare, în
sensul că în cadrul Agenției, în subordinea președintelui,
se organizează și funcționează cabinetul demnitarului.
Numărul maxim de posturi din cabinetul președintelui
Agenției este cel prevăzut la nr. crt. 3 din anexa nr. 1 la

Ordonanța Guvernului nr. 32/1998, cu
completările ulterioare.»“

modificările și

3. La articolul 5 punctul 4, alineatul (2) al articolului 3
va avea următorul cuprins:
î(2) Garda Financiară, în cazurile în care există indicii
de săvârșire a unor fapte penale, poate să solicite
Ministerului Administrației și Internelor să asigure personalul
necesar pentru asigurarea protecției și siguranței
operațiunilor desfășurate de comisarii Gărzii Financiare în
realizarea actului de control. Personalul necesar se
asigură din cadrul subunităților specializate de intervenție
rapidă ale poliției. Condițiile concrete și modalitățile în care
personalul subunităților specializate de intervenție rapidă ale
poliției participă la acțiunile de control se stabilesc prin
protocol de Ministerul Administrației și Internelor și
Ministerul Finanțelor Publice.“
4. La articolul 6 punctul 1, articolul 4 va avea următorul
cuprins:
îArt. 4. — Conducătorul Autorității Naționale a Vămilor
are rang de subsecretar de stat și îndeplinește funcția de
vicepreședinte al Agenției Naționale de Administrare
Fiscală.“
5. La articolul 6 punctul 3, alineatul (1) al articolului 35
va avea următorul cuprins:
îArt. 35. — (1) Denumirea funcției de secretar de stat
al Autorității Naționale a Vămilor se înlocuiește în actele
normative în vigoare cu cea de conducător al Autorității
Naționale a Vămilor cu rang de subsecretar de stat și
îndeplinește funcția de vicepreședinte al Agenției Naționale
de Administrare Fiscală.“

Această lege a fost adoptată de Parlamentul României, cu respectarea prevederilor art. 75 și ale art. 76 alin. (2) din
Constituția României, republicată.
p. PREȘEDINTELE CAMEREI DEPUTAȚILOR,

PREȘEDINTELE SENATULUI

DANIELA POPA

NICOLAE VĂCĂROIU

București, 20 mai 2005.
Nr. 154.
PREȘEDINTELE ROMÂNIEI

DECRET
privind promulgarea Legii pentru aprobarea Ordonanței
Guvernului nr. 8/2005 privind stabilirea unor măsuri
de preluare a Gărzii Financiare și a Autorității Naționale
a Vămilor în subordinea Ministerului Finanțelor Publice,
precum și a unor măsuri de reorganizare a Agenției Naționale
de Administrare Fiscală
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea pentru aprobarea Ordonanței
Guvernului nr. 8/2005 privind stabilirea unor măsuri de preluare a Gărzii
Financiare și a Autorității Naționale a Vămilor în subordinea Ministerului
Finanțelor Publice, precum și a unor măsuri de reorganizare a Agenției
Naționale de Administrare Fiscală și se dispune publicarea acestei legi în
Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU
București, 19 mai 2005.
Nr. 436.

MONITORUL OFICIAL AL ROMÂNIEI, PARTEA I, Nr. 452/27.V.2005
PARLAMENTUL ROMÂNIEI
CAMERA DEPUTAȚILOR

SENATUL

LEGE
privind aprobarea Ordonanței de urgență a Guvernului
nr. 6/2005 pentru modificarea și completarea Ordonanței
de urgență a Guvernului nr. 56/2004 privind crearea statutului
special al funcționarului public denumit manager public
Parlamentul României adoptă prezenta lege.
Articol unic. — Se aprobă Ordonanța de urgență a Guvernului nr. 6
din 10 februarie 2005 pentru modificarea și completarea Ordonanței de
urgență a Guvernului nr. 56/2004 privind crearea statutului special al
funcționarului public denumit manager public, publicată în Monitorul Oficial
al României, Partea I, nr. 149 din 18 februarie 2005.
Această lege a fost adoptată de Parlamentul României, cu respectarea
prevederilor art. 75 și ale art. 76 alin. (1) din Constituția României, republicată.
p. PREȘEDINTELE CAMEREI DEPUTAȚILOR,

PREȘEDINTELE SENATULUI

DANIELA POPA

NICOLAE VĂCĂROIU

București, 20 mai 2005.
Nr. 156.

PREȘEDINTELE ROMÂNIEI

DECRET
pentru promulgarea Legii privind aprobarea Ordonanței
de urgență a Guvernului nr. 6/2005 pentru modificarea
și completarea Ordonanței de urgență a Guvernului
nr. 56/2004 privind crearea statutului special al funcționarului
public denumit manager public
În temeiul prevederilor art. 77 alin. (1) și ale art. 100 alin. (1) din
Constituția României, republicată,
d e c r e t e a z ă:

Președintele României

Articol unic. — Se promulgă Legea privind aprobarea Ordonanței de
urgență a Guvernului nr. 6/2005 pentru modificarea și completarea
Ordonanței de urgență a Guvernului nr. 56/2004 privind crearea statutului
special al funcționarului public denumit manager public și se dispune
publicarea acestei legi în Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU
București, 19 mai 2005.
Nr. 438.

3

4

MONITORUL OFICIAL AL ROMÂNIEI, PARTEA I, Nr. 452/27.V.2005

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
AGENȚIA NAȚIONALĂ PENTRU ÎNTREPRINDERI MICI ȘI MIJLOCII ȘI COOPERAȚIE

ORDIN
privind modificarea Regulamentului de organizare și funcționare a Grupului pentru evaluarea
impactului economic al actelor normative asupra întreprinderilor mici și mijlocii
Având în vedere prevederile art. 9 alin. (5) din Legea nr. 346/2004 privind stimularea înființării și dezvoltării întreprinderilor
mici și mijlocii, cu modificările ulterioare, ale art. 4 alin. (3) și ale art. 5 alin. (4) din Hotărârea Guvernului nr. 753/2003 privind
organizarea și funcționarea Agenției Naționale pentru Întreprinderi Mici și Mijlocii și Cooperație, cu modificările și completările ulterioare,
președintele Agenției Naționale pentru Întreprinderi Mici și Mijlocii și Cooperație emite prezentul ordin.
Art. I. — Regulamentul de organizare și funcționare a Grupului
pentru evaluarea impactului economic al actelor normative asupra
întreprinderilor mici și mijlocii, prevăzut în anexa la Ordinul
președintelui Agenției Naționale pentru Întreprinderi Mici și Mijlocii
și Cooperație nr. 240/2004, publicat în Monitorul Oficial al
României, Partea I, nr. 1.130 din 30 noiembrie 2004, se modifică
după cum urmează:
1. Litera b) a alineatului (4) al articolului 3 va avea următorul
cuprins:
îb) membri: reprezentanți din cadrul direcțiilor de specialitate
ale Agenției Naționale pentru Întreprinderi Mici și Mijlocii și
Cooperație, desemnați de conducerea agenției, și reprezentanți ai

ministerelor, organizațiilor și instituțiilor prevăzute în anexa nr. 3
la prezentul regulament, desemnați de conducerea acestora.“
2. Alineatul (5) al articolului 3 va avea următorul cuprins:
î(5) Ministerele, precum și alte instituții ale administrației
publice centrale vor nominaliza în GIL experți din cadrul direcțiilor
de integrare europeană și al direcțiilor juridice, care vor putea fi
însoțiți la lucrări de către experți din direcțiile de specialitate sau
de reglementare care elaborează noi acte normative.“
3. Anexa nr. 3 la regulament se înlocuiește cu anexa care face
parte integrantă din prezentul ordin.
Art. II. — Prezentul ordin va fi publicat în Monitorul Oficial al
României, Partea I, și va intra în vigoare la data publicării.

Președintele Agenției Naționale pentru Întreprinderi Mici și Mijlocii și Cooperație,
Eugen Ovidiu Chirovici
București, 18 mai 2005.
Nr. 95.
ANEXĂ
M I N I S T E R E L E , I N S T I T U Ț I I L E Ș I O R G A N I Z A Ț I I L E R E P R E Z E N T A T E Î N GIL

1. Academia de Studii Economice
2. Academia Română
3. Administrația Națională îApele Române“ (ANAR)
4. Agenția Națională de Administrare Fiscală (ANAF)
5. Agenția Națională pentru Ocuparea Forței de Muncă
(ANOFM)
6. Asociația Română de Acreditare — RENAR
7. Asociația Română de Standardizare — ASRO
8. Autoritatea Feroviară Română
9. Autoritatea Națională pentru Turism
10. Autoritatea Națională de Control
11. Autoritatea Națională de Reglementare în Comunicații
(ANRC)
12. Autoritatea Națională de Reglementare în Domeniul
Energiei (ANRE)
13. Autoritatea Națională de Reglementare în Domeniul
Gazelor Naturale (ANRGN)
14. Autoritatea Națională de Reglementare în Domeniul
Serviciilor de Gospodărie Comunală (ANRSC)
15. Autoritatea Națională pentru Protecția Consumatorilor
16. Autoritatea Națională Sanitară Veterinară și pentru
Siguranța Alimentelor
17. Autoritatea Navală Română
18. Autoritatea pentru Valorificarea Activelor Statului
19. Autoritatea Rutieră Română
20. Banca Mondială
21. Camera de Comerț și Industrie a României și a
Municipiului București
22. Casa Națională de Asigurări de Sănătate (CNAS)

23. Casa Națională de Pensii și ale Drepturi de Asigurări
Sociale (CNPAS)
24. Centrul de Documentare pentru Construcții, Arhitectură,
Urbanism și Amenajarea Teritoriului — CDCAS București
25. Compania Națională îPoșta Română“ — S.A.
26. Consiliul Concurenței
27. Consiliul Economic și Social
28. Consiliul Legislativ
29. Consiliul Național al Întreprinderilor Private Mici și Mijlocii
din România
30. Inspecția Muncii
31. Institutul de Calitatea Vieții
32. Institutul de Economie Mondială
33. Institutul de Economie Națională
34. Institutul European din România
35. Ministerul Administrației și Internelor
36. Ministerul Afacerilor Externe
37. Ministerul Agriculturii, Pădurilor și Dezvoltării Rurale
38. Ministerul Apărării Naționale
39. Ministerul Comunicațiilor și Tehnologiei Informației
40. Ministerul Culturii și Cultelor
41. Ministerul Economiei și Comerțului
42. Ministerul Educației și Cercetării
43. Ministerul Finanțelor Publice
44. Ministerul Integrării Europene
45. Ministerul Justiției
46. Ministerul Mediului și Gospodăririi Apelor
47. Ministerul Muncii, Solidarității Sociale și Familiei

MONITORUL OFICIAL AL ROMÂNIEI, PARTEA I, Nr. 452/27.V.2005
48.
49.
50.
51.
52.

Ministerul Sănătății
Ministerul Transporturilor, Construcțiilor și Turismului
Oficiul de Stat pentru Invenții și Mărci
Oficiul Național al Registrului Comerțului
Oficiul Român pentru Drepturile de Autor

5

53. Organizația de Cooperare și Dezvoltare Economică
54. Programul Națiunilor Unite pentru Dezvoltare
55. Societatea Națională de Radiocomunicații — S.A.
56. Societatea Națională de Telecomunicații îRomtelecom“ —S.A.

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 29 aprilie 2003

în cauza Ghițescu împotriva României
(Cererea nr. 32.915/96)
Definitivă la
29 iulie 2003
În cauza Ghițescu împotriva României,
Curtea Europeană a Drepturilor Omului (Secția a II-a), statuând în cadrul unei camere formate din: domnii J.-P. Costa,
președinte, A.B. Baka, L. Loucaides, C. Bîrsan, K. Jungwiert, M. Ugrekhelidze, doamna A. Mularoni, judecători, și doamna S. Dollé,
grefier de secție,
după ce a deliberat în Camera de Consiliu în zilele de 10 octombrie 2000 și 8 aprilie 2003,
pronunță următoarea hotărâre, adoptată la această din urmă dată:
PROCEDURĂ

1. La originea cauzei se află Cererea nr. 32.915/96, îndreptată
împotriva României, prin care un cetățean al acestui stat, domnul
Dan Sorin Ghițescu (reclamantul), a sesizat Comisia Europeană a
Drepturilor Omului (Comisia) la data de 6 mai 1996, în temeiul
fostului articol 25 din Convenția pentru apărarea drepturilor omului
și a libertăților fundamentale (Convenția).
2. Reclamantul este reprezentat de doamna C. Pop, avocată
în Baroul București. Guvernul român (Guvernul) este reprezentat
de către agentul său, doamna C. Tarcea, din cadrul Ministerului
Justiției.
3. Reclamantul susține, în special, că refuzul Curții Supreme
de Justiție (denumită în continuare C.S.J.), exprimat în decizia din
15 decembrie 1995, de a recunoaște instanțelor judecătorești
competența de a se pronunța asupra unei acțiuni în revendicare
este contrar art. 6 alin. 1 din Convenție. În plus, reclamantul
susține că această decizie a adus atingere dreptului la
respectarea bunurilor sale, astfel cum este garantat de art. 1 din
primul Protocol adițional la Convenție.
4. Cererea a fost transmisă Curții la 1 noiembrie 1998, data
intrării în vigoare a Protocolului nr. 11 la Convenție (conform
art. 5 alin. 2 din Protocolul nr. 11 la Convenție).
5. Cererea a fost repartizată primei secții a Curții (art. 52
alin. 1 din Regulamentul Curții, denumit în continuare regulament).
În cadrul acesteia, Camera învestită cu judecarea cererii (art. 27
alin. 1 din Convenție) a fost constituită conform art. 26 alin. 1 din
regulament.
6. Prin decizia din 6 iunie 2000, Curtea (prima secție) a
declarat cererea admisibilă.
7. La data de 1 noiembrie 2001, Curtea și-a modificat
structura secțiilor (art. 25 alin. 1 din regulament). Cererea a fost
repartizată celei de-a doua secții a Curții, reorganizată astfel
(art. 52 alin. 1 din regulament).
8. Atât reclamantul, cât și Guvernul au depus observații scrise
cu privire la fondul cauzei (conform art. 59 alin. 1 din
regulament).

ÎN FAPT

I. Circumstanțele cauzei
9. Reclamantul este născut în anul 1953 și are domiciliul în
București.
10. În anul 1931, bunicii reclamantului au cumpărat un teren
situat în București, pe care au construit o casă.
11. În anul 1950 imobilul a trecut în posesia statului,
invocându-se dispozițiile Decretului de naționalizare nr. 92/1950.
A. Prima acțiune în revendicare

12. În anul 1994, în calitate de moștenitor, reclamantul a
sesizat Judecătoria Sectorului 5 București cu o acțiune în
revendicarea bunului imobiliar sus-menționat. A arătat că, în
conformitate cu Decretul nr. 92/1950, bunurile salariaților nu
puteau fi naționalizate și că bunicii săi erau salariați la momentul
naționalizării bunului lor.
13. Prin sentința pronunțată la data de 9 noiembrie 1994,
Judecătoria Sectorului 5 București a arătat că a avut loc o greșită
aplicare a Decretului nr. 92/1950, deoarece aceștia făceau parte
din categoria persoanelor exceptate de la naționalizare. Prin
urmare, instanța a dispus autorităților administrative, în speță
Primăriei Municipiului București, să restituie bunul reclamantului.
14. La data de 26 ianuarie 1996, Tribunalul București a
respins apelul introdus de Primăria Municipiului București. Instanța
a arătat că acțiunea introdusă de reclamant este o acțiune în
revendicare, întemeiată pe art. 480 din Codul civil, care
protejează dreptul de proprietate, și a apreciat că instanțele nu
puteau refuza soluționarea unui astfel de litigiu fără a săvârși o
denegare de dreptate, în sensul art. 3 din Codul civil român.
În absența recursului, hotărârea a devenit definitivă și
irevocabilă.
15. La data de 22 martie 1995, primarul municipiului București
a dispus restituirea imobilului către reclamant.
16. La data de 19 iunie 1995, reclamantul a vândut două
dintre cele trei apartamente ale imobilului: unul mamei sale,
doamna G. (apartamentul nr. 3, situat la al doilea etaj), și celălalt
lui R.I. și R.E. (apartamentul nr. 2, situat la primul etaj).
Printr-o clauză stipulată în cele două contracte de vânzarecumpărare, reclamantul a rămas proprietarul subsolului, parterului
și terenului aferent imobilului.

6

MONITORUL OFICIAL AL ROMÂNIEI, PARTEA I, Nr. 452/27.V.2005

17. Conform informațiilor furnizate de către Guvern,
cumpărătorii apartamentelor nr. 2 și 3 ale imobilului și-au înscris
în aceeași zi dreptul de proprietate.
B. Recursul în anulare introdus de procurorul general

18. La o dată neprecizată, procurorul general al României a
declarat recurs în anulare împotriva hotărârii din 9 noiembrie 1994
la C.S.J., cu motivarea că instanțele și-au depășit limitele
competențelor judecătorești atunci când au examinat legalitatea
aplicării Decretului nr. 92/1950.
19. Prin decizia din 15 decembrie 1995, C.S.J. a admis
recursul în anulare, a casat hotărârea și, pe fond, a respins
acțiunea în revendicare a reclamantului. Instanța a constatat că
statul preluase bunul în virtutea Decretului nr. 92/1950 și a
apreciat că modul de aplicare a acestui decret nu poate fi
cenzurat de către instanțe. În consecință, Judecătoria Sectorului 5
București nu ar fi putut constata că reclamantul era adevăratul
proprietar al imobilului decât prin depășirea atribuțiilor puterii
judecătorești. C.S.J. a concluzionat că, în orice caz, o nouă lege
ar trebui să prevadă măsuri de despăgubire pentru bunurile
însușite de stat în mod abuziv.
20. Așa cum rezultă din informațiile furnizate de reclamant, la
data de 3 noiembrie 1996, Primăria Municipiului București a
dispus anularea deciziei administrative din 22 martie 1995 privind
restituirea bunului.
C. Acțiunea în restituire introdusă în temeiul Legii nr. 112/1995

21. La o dată neprecizată reclamantul a depus o cerere prin
care a solicitat Comisiei administrative de aplicare a Legii
nr. 112/1995 București (denumită în continuare comisia
administrativă ) restituirea imobilului. El a arătat că bunicii săi
fuseseră deposedați în anul 1950, cu încălcarea dispozițiilor
Decretului nr. 92/1950, că Judecătoria Sectorului 5 București, în
hotărârea sa definitivă din 9 noiembrie 1994, considerase ilegală
această privare de proprietate și că, prin urmare, era îndreptățit
să redobândească dreptul de proprietate asupra întregului imobil.
22. Prin hotărârea din 19 ianuarie 1998, comisia administrativă
a restituit în natură reclamantului apartamentul nr. 1 (în care
locuia în calitate de chiriaș din 1990) și i-a acordat despăgubiri
pentru apartamentele nr. 2 și 3.
23. La data de 5 martie 1998, reclamantul a contestat
această hotărâre. El a criticat în fața Judecătoriei Sectorului 5
București refuzul comisiei administrative de a-i restitui întregul
imobil și absența justificării acestui refuz.
24. Prin sentința din 26 septembrie 2000, Judecătoria
Sectorului 5 București a admis contestația (plângerea)
reclamantului, a anulat hotărârea administrativă din 19 ianuarie
1998 și a obligat comisia administrativă să pronunțe o altă
hotărâre privind restituirea în natură a întregului imobil, pe motiv
că acesta constituia o singură unitate locativă.
25. Primăria Municipiului București a introdus apel împotriva
acestei sentințe. Prin decizia din 26 martie 2001, Tribunalul
București a respins apelul acesteia pentru lipsa calității procesuale
acive. Instanța a reținut că Primăria nu avea calitate pentru a
introduce apel împotriva unei hotărâri pronunțate într-un litigiu între
reclamant și Consiliul General al Municipiului București (CGMB).
26. Recursul Primăriei Municipiului București împotriva acestei
decizii a fost respins prin decizia din 3 decembrie 2001 a Curții
de Apel București, cu aceeași motivare.
Sentința din 26 septembrie 2000 a devenit astfel definitivă.
27. Prin decizia administrativă din 9 octombrie 2000, Primăria
Municipiului București a hotărât să modifice decizia anterioară, să
nu restituie în natură reclamantului decât apartamentul nr. 1 din
imobil și să îi acorde despăgubiri în valoare de 208.838.677 lei
pentru apartamentele nr. 2 și 3.
D. Acțiunile în constatarea nulității contractelor de vânzare-cumpărare
încheiate de stat cu locatarii apartamentelor nr. 2 și 3 din imobil

28. La data de 2 septembrie 2002, ca urmare a cererii
reclamantului pentru punerea în executare a hotărârii definitive din
26 septembrie 2000, Primăria Municipiului București l-a informat

pe reclamant că punerea în executare a acestei hotărâri este
imposibilă, întrucât, conform Legii nr. 112/1995, statul vânduse
apartamentele nr. 2 și 3 chiriașilor statului, prin contracte de
vânzare-cumpărare încheiate la 20 ianuarie 1997, respectiv
10 ianuarie 1997. Prin aceeași adresă, Primăria Municipiului
București îl informa pe reclamant că, în baza hotărârii din
9 octombrie 2000 a comisiei administrative, acesta era deja
proprietarul apartamentului nr. 1.
29. Așa cum reiese din informațiile furnizate de reclamant,
acesta a introdus două acțiuni în constatarea nulității contractelor
de vânzare-cumpărare încheiate de stat cu locatarii apartamentelor
nr. 2 și 3 din imobil, care sunt pe rolul instanțelor.
II. Dreptul și practica interne pertinente
30. Dispozițiile legale și jurisprudența internă pertinente au fost
prezentate în Hotărârea Brumărescu împotriva României ([M.C.]
nr. 28.342/95, paragrafele 31—44, CEDO 1999-VII).
ÎN DREPT

I. Asupra pretinsei încălcări a art. 6 alin. 1 din Convenție
31. Conform susținerilor reclamantului, decizia din
15 decembrie 1995 a C.S.J. a încălcat art. 6 alin. 1 din
Convenție, care prevede următoarele:
îOrice persoană are dreptul la judecarea în mod echitabil (...)
de către o instanță (...) care va hotărî (...) asupra contestațiilor
referitoare la încălcarea drepturilor și obligațiilor sale cu caracter
civil (...).“
32. În memoriul său reclamantul arată că refuzul C.S.J. de a
recunoaște instanțelor competența de a soluționa o acțiune în
revendicare este contrar dreptului la justiție garantat de art. 21
din Constituția României și de art. 3 din Codul civil român, care
reglementează denegarea de dreptate. În plus, subliniază că
afirmația C.S.J., în sensul că nu era proprietarul bunului în litigiu,
vine în contradicție cu motivul invocat de aceasta pentru
admiterea recursului în anulare, și anume lipsa de competență a
instanțelor în soluționarea pe fond a cauzei.
33. Guvernul admite că reclamantului i s-a refuzat dreptul la
justiție, dar apreciază că acest refuz a fost temporar și că în
orice caz era justificat, pentru că trebuia să asigure respectarea
normelor de procedură și a principiului separației puterilor în stat.
34. Curtea trebuie să verifice dacă decizia din 15 decembrie
1995 a încălcat art. 6 alin. 1 din Convenție.
35. Curtea amintește că în cauza Brumărescu împotriva
României (paragrafele 61—62) a decis că a existat o încălcare a
prevederilor art. 6 alin. 1 din Convenție, motivând că anularea
unei hotărâri judecătorești definitive este contrară principiului
securității juridice. Curtea a decis, de asemenea, că refuzul C.S.J.
de a recunoaște competența instanțelor de a examina litigii de
natura celui în cauză, referitoare la revendicarea unor bunuri
imobile, încalcă prevederile art. 6 alin. 1 din Convenție.
36. Curtea consideră că nimic din această cauză nu permite o
abordare diferită față de soluția din cauza Brumărescu împotriva
României anterior citată.
Așadar, Curtea consideră că, în cauză, prin aplicarea
dispozițiilor art. 330 din Codul de procedură civilă privitoare la
recursul în anulare, C.S.J. a încălcat, prin Decizia din 31 mai
1995, principiul securității raporturilor juridice și prin aceasta
dreptul reclamantului la un proces echitabil în sensul art. 6 alin. 1
din Convenție.
37. Mai mult, excluderea de către C.S.J. din sfera de
competență a instanțelor judecătorești a acțiunii în revendicare
este în sine contrară dreptului de acces la o instanță, garantat
de art. 6 alin. 1 din Convenție.
38. În consecință, a existat o încălcare a art. 6 alin. 1 din
Convenție sub aceste două aspecte.

MONITORUL OFICIAL AL ROMÂNIEI, PARTEA I, Nr. 452/27.V.2005
II. Asupra pretinsei încălcări a art. 1 din primul Protocol
adițional la Convenție
39. Reclamantul se plânge că decizia C.S.J. a avut ca efect
încălcarea dreptului la respectarea proprietății, așa cum este
garantat de art. 1 din Protocolul nr. 1:
îOrice persoană fizică sau juridică are dreptul la respectarea
bunurilor sale. Nimeni nu poate fi lipsit de proprietatea sa decât
pentru cauză de utilitate publică și în condițiile prevăzute de lege
și de principiile generale ale dreptului internațional.
Dispozițiile precedente nu aduc atingere dreptului statelor de
a adopta legile pe care le consideră necesare pentru a
reglementa folosința bunurilor conform interesului general sau
pentru a asigura plata impozitelor ori a altor contribuții sau a
amenzilor.“
40. Reclamantul consideră că decizia C.S.J. prin care s-a
statuat că imobilul aparține statului și prin care a fost desființată
hotărârea definitivă din 9 noiembrie 1994 reprezintă o privare de
proprietate care nu urmărește un scop de utilitate publică. În plus,
în aplicarea Legii nr. 112/1995 statul a vândut unor terți
apartamentele nr. 2 și 3. Or, cu toate că reclamantul a avut
câștig de cauză ca urmare a contestației împotriva deciziei
comisiei administrative (a se vedea paragrafele 24—26 de mai
sus) și a obținut o decizie prin care această comisie a fost
obligată să restituie în natură întregul imobil (inclusiv
apartamentele nr. 2 și 3), el nu poate beneficia de efectele unei
asemenea decizii definitive, întrucât statul a vândut aceste
apartamente chiriașilor (a se vedea paragraful 28 de mai sus).
Reclamantul arată că este victima unei încălcări continue a
dreptului său de proprietate, ce decurge din naționalizarea fără
titlu a imobilului. El apreciază că hotărârile anterioare deciziei
C.S.J. constată că bunul său a fost naționalizat fără titlu valabil.
În opinia sa, faptul că decizia C.S.J. lipsește de efect juridic
aceste hotărâri nu împiedică CEDO să le ia în considerare ca
elemente de fapt, pentru a stabili ilegalitatea transferului de
proprietate și să constate încălcarea continuă a primului articol
din Protocolul nr. 1.
Invocând Hotărârea Vasilescu împotriva României (27.053/95,
22 mai 1998, Culegere 1998-III, paragrafele 44—54), în care
Curtea a statuat că a existat o încălcare întemeindu-se pe
ilegalitatea actului de transfer al proprietății constatată de către
hotărârile judecătorești desființate, reclamantul consideră că se
află într-o situație similară. El consideră Curtea competentă să
analizeze această privare de proprietate, întrucât C.S.J. a anulat
retroactiv toate hotărârile precedente și efectele lor juridice.
Reclamantul consideră că decizia C.S.J. reprezintă o
îexpropriere de fapt“, că nu urmărește un scop legitim și că a
creat un dezechilibru între interesul general și cel individual.
El subliniază că el însuși a fost parte în proces, nu
cumpărătorii imobilului, și că, în consecință, încălcările Convenției
îl privesc în mod direct, putându-se pretinde victimă. În opinia sa,
prin desființarea hotărârilor care i-au recunoscut dreptul de
proprietate, vânzarea apartamentelor nr. 2 și 3 a devenit
vânzarea lucrului altuia, care, în dreptul civil român, este
sancționată cu nulitatea.
Reclamantul consideră, ca urmare a deciziei C.S.J., care a
transformat contractele de vânzare-cumpărare în îvânzări ale
lucrului altuia“, că în patrimoniul său s-a născut cel puțin o
obligație de restituire a prețului, care este de ajuns pentru a
stabili calitatea sa de victimă în sensul art. 1 din Protocolul nr. 1.
El invocă Hotărârea Fostul rege al Greciei și alții împotriva
Greciei ([M.C.] nr. 25.701/94, CEDO 2000-XII, paragraful 71), în
care Curtea a statuat că o persoană care a încheiat un act
translativ de proprietate, care a fost anulat retroactiv printr-o lege
intrată în vigoare după încheierea sa, se poate pretinde victimă a
încălcării art. 1 din primul Protocol adițional la Convenție.
În consecință, reclamantul solicită Curții să constate că art. 1
din Protocolul nr. 1 a fost încălcat.
41. În opinia Guvernului, reclamantul nu mai are calitatea de
victimă în ceea ce privește apartamentele nr. 2 și 3 ale
imobilului, întrucât le-a vândut înaintea pronunțării deciziei C.S.J.

7

El amintește că, la data deciziei C.S.J., reclamantul avea un
drept de proprietate doar asupra parterului și subsolului imobilului
(apartamentul nr. 1). Astfel, cei care ar fi trebuit să se pretindă
victime ale unei asemenea încălcări sunt cumpărătorii
apartamentelor nr. 2 și 3. El invocă în acest sens interpretarea
per a contrario a Hotărârii Fostul rege al Greciei și alții împotriva
Greciei, citată mai sus (paragraful 71).
Guvernul consideră că decizia C.S.J. nu a anulat contractele
de vânzare-cumpărare încheiate între reclamant și doamna G., pe
de o parte, și între reclamant, R.E. și R.I., pe de altă parte.
Guvernul apreciază că jurisprudența creată prin cauza
Brumărescu împotriva României nu este pertinentă, întrucât în
cazul de față, ulterior recursului în anulare și schimbărilor
legislative care au recunoscut instanțelor judecătorești competența
de a soluționa litigii având ca obiect imobile naționalizate, o
instanță a pronunțat o hotărâre definitivă privind ilegalitatea
naționalizării din 1950.
Invocând Decizia Moser împotriva României (nr. 37.578/97,
decizia din 1 iulie 1998), el consideră că în speță situația este
similară și că, în consecință, art. 1 din Protocolul nr. 1 nu a fost
încălcat.
42. În ceea ce privește apartamentul nr. 1 al imobilului
(parterul), Curtea amintește că dreptul de proprietate al
reclamantului a fost stabilit printr-o hotărâre definitivă din
9 noiembrie 1994 și arată că dreptul astfel recunoscut nu era
revocabil.
De altfel, reclamantul s-a putut bucura de apartamentul nr. 1
al imobilului, în calitate de proprietar legitim, din data de
26 ianuarie 1995 până la data de 15 decembrie 1995 și de facto
(în calitate de locatar) de la această ultimă dată până la data de
9 octombrie 2000 (a se vedea paragraful 27 de mai sus).
Curtea observă, de asemenea, că acest apartament nu a
făcut obiectul unui transfer de proprietate înainte de hotărârea
C.S.J. și că, la momentul pronunțării hotărârii menționate,
reclamantul era proprietarul apartamentului.
Reclamantul avea așadar un bun, în sensul art. 1 din
Protocolul nr. 1, în ceea ce privește apartamentul nr. 1 din imobil
(a se vedea Hotărârea Brumărescu împotriva României, citată mai
sus, paragraful 70).
Curtea arată apoi că decizia C.S.J. a anulat hotărârea
definitivă din 9 noiembrie 1994 și a considerat că proprietarul
legitim al bunului era statul. Curtea consideră că această situație
este, dacă nu identică, cel puțin asemănătoare cu aceea a
reclamantului din cauza Brumărescu împotriva României. Curtea
consideră că decizia C.S.J. a avut drept efect privarea
reclamantului de bunul său, în sensul celei de-a doua fraze din
primul paragraf al art. 1 din primul Protocol adițional la Convenție
(a se vedea Hotărârea Brumărescu împotriva României,
paragrafele 73—74).
Or, Guvernul nu a oferit nici o justificare față de situația astfel
creată. Apoi, Curtea arată că reclamantul a fost privat de
proprietatea sa între 15 decembrie 1995 (data deciziei C.S.J.) și
9 octombrie 2000 (data ultimei decizii administrative de restituire),
în total peste 4 ani, fără să fi încasat vreo despăgubire.
În aceste condiții, chiar dacă s-ar presupune că s-ar putea
demonstra că privarea de proprietate a servit unei cauze de
utilitate publică, Curtea apreciază că echilibrul rezonabil între
exigențele interesului general al comunității și imperativele apărării
drepturilor fundamentale ale individului a fost rupt și că
reclamantul a suferit un prejudiciu până la data de 9 octombrie
2000 (conform, mutatis mutandis, Hotărârii Surpăceanu împotriva
României din 21 mai 2002, paragrafele 45—49).
Prin urmare, Curtea concluzionează că a existat o încălcare a
art. 1 din primul Protocol adițional la Convenție în ceea ce
privește apartamentul nr. 1 din imobil.
43. În ceea ce privește apartamentele nr. 2 și 3, situate la
primul și la al doilea etaj al imobilului, Curtea trebuie să
analizeze dacă reclamantul, la momentul pronunțării hotărârii de
către C.S.J., avea un bun, în sensul art. 1 din primul Protocol
adițional la Convenție. Curtea observă că reclamantul vânduse

8

MONITORUL OFICIAL AL ROMÂNIEI, PARTEA I, Nr. 452/27.V.2005

aceste apartamente înaintea pronunțării deciziei C.S.J. (a se
vedea paragraful 16 de mai sus), iar această hotărâre nu
conținea nici o referință la contractele de vânzare-cumpărare
încheiate de acesta.
Curtea remarcă faptul că, în urma unei cereri de restituire în
temeiul Legii nr. 112/1995, reclamantul a obținut o decizie
administrativă de restituire a întregului imobil (a se vedea
paragrafele 24—26 de mai sus). Curtea arată, de asemenea, că,
în urma unei decizii administrative ulterioare, Primăria Municipiului
București a decis să modifice decizia sa anterioară, nerestituind
reclamantului decât apartamentul nr. 1, acordându-i o despăgubire
pentru rest (a se vedea paragraful 27 de mai sus).
Curtea consideră că analiza trebuie să se limiteze la situația
de fapt și de drept care exista în urma deciziei C.S.J., așa cum
rezultă din capetele de cerere formulate de reclamant, și, în
consecință, existența procedurii administrative de restituire nu are
nici o incidență asupra situației juridice create în speță.
În privința afirmațiilor reclamantului referitoare la efectul
retroactiv al deciziei C.S.J., Curtea arată că acest efect privea
doar deciziile pronunțate de instanțe în acțiunea în revendicare
formulată de acesta și că nici o frază din dispozitivul acestei
decizii nu privea anularea contractelor de vânzare-cumpărare a
apartamentelor nr. 2 și 3. Curtea remarcă faptul că, după
19 iunie 1995, dreptul de proprietate asupra acestor apartamente
nu mai exista în patrimoniul reclamantului și că decizia C.S.J. nu
a avut consecințe decât pentru apartamentul nr. 1.
Situația de fapt și de drept în speța Fostul rege al Greciei și
alții împotriva Greciei, citată mai sus, era diferită de cea din speța
de față deoarece, în această speță, o lege din 1994 a abrogat în
mod expres un transfer de proprietate încheiat în 1992, ceea ce
însemna că dreptul de proprietate a revenit în patrimoniul familiei
regale.
Curtea arată că, în speță, decizia C.S.J. a anulat o hotărâre,
și nu contractele de vânzare, și că, la data producerii faptelor,
proprietarii apartamentelor nr. 2 și 3 din imobil erau R.E., R.I. și
doamna G., iar nu reclamantul.
Faptul că statul român a vândut în 1997 apartamentele nr. 2
și 3 locatarilor ar putea justifica acțiuni în justiție ale
cumpărătorilor acestor apartamente, pentru protejarea dreptului lor
de proprietate.
Având în vedere circumstanțele speței, Curtea consideră că
reclamantul nu avea un îbun“ în sensul art. 1 din Protocolul nr. 1
la Convenție, în ceea ce privește aceste două apartamente.
44. Așadar, Curtea concluzionează că nu a existat o încălcare
a art. 1 din Protocolul nr. 1 adițional la Convenție în ceea ce
privește apartamentele nr. 2 și 3.
III. Asupra aplicării art. 41 din Convenție
45. În termenii nr. 41 din Convenție,
îÎn cazul în care Curtea declară că a avut loc o încălcare a
convenției sau a protocoalelor sale și dacă dreptul intern al înaltei
părți contractante nu permite decât o înlăturare incompletă a
consecințelor acestei încălcări, Curtea acordă părții lezate, dacă
este cazul, o reparație echitabilă.“

A. Prejudiciu

46. Reclamantul consideră că prejudiciul material suferit
reprezintă valoarea imobilului. El dorește să i se atribuie o sumă
care reprezintă valoarea actuală a bunului, ceea ce înseamnă,
conform raportului de expertiză trimis Curții, 105.000 dolari
americani (USD) sau 97.174 euro (EUR). El solicită și
contravaloarea fructelor civile, pe care o estimează la 1.800 USD
sau 1.677 EUR, și o despăgubire pentru lipsa de folosință de
88.200 USD sau 82.191 EUR.
Reclamantul solicită și suma de 50.000 franci francezi (FRF)
sau 7.622 EUR pentru prejudiciul moral înregistrat ca urmare a
unei suferințe îgrave, insuportabile și incomensurabile“ pe care i-a
provocat-o C.S.J. la data de 15 decembrie 1995, privându-l de
bunul său pentru a doua oară, după ce el reușise, în ianuarie
1995, să pună capăt încălcării dreptului său de către autoritățile
comuniste timp de 40 de ani.
Guvernul nu a depus observații cu privire la acest aspect.
47. Curtea amintește că nu a ajuns la concluzia existenței
unei încălcări a art. 1 din Protocolul nr. 1 la Convenție decât în
ceea ce privește apartamentul nr. 1 al imobilului.
Curtea remarcă faptul că reclamantul a locuit în apartamentul
nr. 1 până la data de 9 octombrie 2000, ca locatar.
În ceea ce privește pretinsa pierdere de folosință, Curtea
amintește faptul că nu va acorda nici o sumă cu acest titlu,
deoarece reclamantul a avut mereu folosința apartamentului său.
48. Așadar, pentru privarea de proprietate suferită și ținând
cont de ingerințele în dreptul domnului Dan Sorin Ghițescu la
respectarea proprietății, la un tribunal și la un proces echitabil,
statuând în echitate, conform prevederilor art. 41 din Convenție,
Curtea consideră că trebuie să i se acorde reclamantului
5.000 EUR cu acest titlu.
B. Cheltuieli de judecată

49. Reclamantul solicită rambursarea sumei de 200 USD sau
187 EUR pentru taxele procedurale interne ocazionate de
eforturile sale de a-și face recunoscut dreptul de proprietate. El
cere Curții să îi acorde o sumă echivalentă tuturor cheltuielilor
suportate în fața Curții.
Guvernul nu a depus observații.
50. Curtea reamintește că acordă doar cheltuielile însoțite de
documente justificative (a se vedea Hotărârea Oprea împotriva
României nr. 33.358/96, hotărârea din 9 iulie 2002,
paragraful 56).
51. Curtea arată că suma de 187 EUR, reprezentând taxe și
cheltuieli de judecată solicitate (onorarii pentru cea de-a doua
cerere de restituire) pentru care s-au prezentat documente
justificative, a fost în mod real și necesar cheltuită și este
rezonabilă. În aceste condiții, i se vor acorda reclamantului cei
187 EUR solicitați.
C. Majorări de întârziere

52. Curtea consideră adecvat să stabilească majorări de
întârziere echivalente cu rata dobânzii pentru facilitatea de
împrumut marginal practicată de Banca Centrală Europeană, la
care se vor adăuga 3 puncte procentuale.

DIN ACESTE MOTIVE,
CURTEA,
ÎN UNANIMITATE:

1. hotărăște că a existat o încălcare a art. 6 alin. 1 din Convenție, în sensul că nu a existat un proces echitabil;
2. hotărăște că a existat o încălcare a art. 6 alin. 1 din Convenție, datorită faptului că reclamantului i s-a refuzat dreptul de
acces la justiție;
3. hotărăște că a existat o încălcare a art. 1 din Protocolul nr. 1 adițional la Convenție, în ceea ce privește apartamentul
nr. 1, pentru perioada 15 decembrie 1995 — 9 octombrie 2000;
4. hotărăște că nu a existat o încălcare a art. 1 din Protocolul nr. 1 adițional la Convenție, în ceea ce privește apartamentul
nr. 2 și apartamentul nr. 3;
5. hotărăște că statul pârât trebuie să plătească reclamantului, în 3 luni de la data rămânerii definitive a hotărârii, conform
art. 44 alin. 2 din Convenție, următoarele sume:
(i) 5.000 EUR (cinci mii euro) cu titlu de daune materiale și morale;
(ii) 187 EUR (o sută optzeci și șapte euro) cu titlu de cheltuieli de judecată;
(iii) aceste sume se vor converti în moneda națională a statului pârât, la cursul aplicabil la data plății;

MONITORUL OFICIAL AL ROMÂNIEI, PARTEA I, Nr. 452/27.V.2005

9

6. hotărăște că această sumă va fi majorată, începând de la data expirării termenului menționat până la momentul efectuării
plății sumelor indicate la pct. 5 (i) și (ii), cu o dobândă simplă de întârziere egală cu dobânda minimă pentru împrumut practicată de
Banca Centrală Europeană, valabilă în această perioadă, la aceasta adăugându-se o majorare cu 3 puncte procentuale;
7. respinge cererea de acordare a unei satisfacții echitabile pentru rest.
Redactată în limba franceză și comunicată în scris la data de 29 aprilie 2003, cu aplicarea art. 77 alin. 2 și 3 din
Regulamentul Curții.
J.-P. Costa,
președinte
S. Dollé,
grefier
CURTEA EUROPEANĂ A DREPTURILOR OMULUI

HOTĂRÂREA
din 12 octombrie 2004

în cauza Bursuc împotriva României
(Cererea nr. 42.066/98)
Definitivă la
12 ianuarie 2005
În cauza Bursuc împotriva României,
Curtea Europeană a Drepturilor Omului (Secția a II-a), statuând în cadrul unei camere formate din domnii J.-P. Costa,
președinte, A. B. Baka, L. Loucaides, C. Bîrsan, K. Junwiert, V. Butkevych, doamna W. Thomassen, judecători, și doamna S. Dollé,
grefier de secție,
după deliberare în Camera de Consiliu la datele de 4 noiembrie 2003 și 21 septembrie 2004,
pronunță hotărârea pe care a adoptat-o la data de 21 septembrie 2004.
PROCEDURĂ

1. La originea cauzei se află Cererea nr. 42.066/98 introdusă
împotriva României, prin care un cetățean al acestui stat, domnul
Ion Bursuc (reclamantul), a sesizat Comisia Europeană a
Drepturilor Omului (Comisia) la data de 21 mai 1998, în temeiul
fostului articol 25 din Convenția pentru apărarea drepturilor omului
și a libertăților fundamentale (Convenția).
În urma decesului reclamantului din data de 24 ianuarie 2001,
soția sa, doamna Laura Bursuc, și-a exprimat la data de 6 martie
2001 dorința de a continua procesul. Pentru motive de ordin
practic, prezenta hotărâre va continua să îl numească pe domnul
Bursuc îreclamant“, deși această calitate ar trebui să fie atribuită
doamnei Bursuc [Hotărârea Dalban împotriva României (GC),
Plângerea nr. 28.114/95, paragraful 1, Culegere de hotărâri și
decizii 1999 — VI].
2. Până la deces, reclamantul a fost reprezentat de către soția
sa, doamna Laura Bursuc, avocat din Piatra-Neamț. Guvernul
român (Guvernul) este reprezentat de către doamna R. Rizoiu,
Agentul Guvernului român la Curtea Europeană a Drepturilor
Omului din cadrul Ministerului Afacerilor Externe.
3. Reclamantul susține în special că a fost supus la rele
tratamente de către agenții de poliție în timpul perioadei de
reținere.
4. Cererea a fost transmisă Curții la data de 1 noiembrie
1998, data intrării în vigoare a Protocolului nr. 11 adițional la
Convenție.
5. Cererea a fost repartizată primei secții a Curții (conform
art. 52 din Regulamentul Curții, denumit în continuare
regulament). În cadrul acestei secții, camera desemnată să
examineze cererea (conform art. 27 alin. 1 din Convenție) a fost
constituită potrivit art. 26 alin. 1 din regulament.
6. La data de 1 noiembrie 2001, Curtea a modificat structura
secțiilor sale (art. 25 alin. 1 din regulament). Cererea a fost
repartizată celei de-a doua secții a Curții, astfel reorganizată
(art. 52 alin. 1).
7. Prin decizia din 4 noiembrie 2003, camera a recunoscut
calitatea văduvei reclamantului de a continua procesul în locul
său, declarând cererea admisibilă. Curtea a solicitat Guvernului
prezentarea unor informații suplimentare.
8. Guvernul a răspuns printr-o scrisoare din data de
4 decembrie 2003.

9. Atât reclamantul, cât și Guvernul au depus observații scrise
cu privire la fondul cauzei (conform art. 59 alin. 1 din regulament).
ÎN FAPT

I. Circumstanțele cauzei
10. Reclamantul s-a născut în anul 1949 și a avut domiciliul
în Piatra-Neamț, până la decesul său, survenit la data de
24 ianuarie 2001.
A. Relele tratamente la care reclamantul pretinde că a fost supus
1. Tratamentele incriminate
a) Teza reclamantului

11. La 27 ianuarie 1997, în jurul orei 19,45, reclamantul, de
profesie consilier juridic, a fost oprit de către 2 agenți de poliție,
C.S. și C.P., în timp ce se afla într-un bar din sediul Partidului
Democrat din Piatra-Neamț. Cei 2 agenți de poliție s-au adresat
reclamantului, solicitându-i în mod nepoliticos să prezinte cartea
de identitate (îDă buletinul, bă“). Reclamantul le-a răspuns pe
același ton (îDe ce, bă?“). Drept răspuns, cei 2 agenți de poliție
l-au lovit pe reclamant cu pumnii și cu picioarele, i-au pus cătușe
și l-au târât într-o mașină a poliției, parcată la o distanță de 30
de metri de sediul partidului. În mașină, reclamantul a fost din
nou lovit cu pumnii și cu bastoanele, astfel încât a căzut într-o
stare de semiconștiență.
12. Adus la sediul poliției, reclamantul a fost dus într-o
cameră unde a fost bătut cu bestialitate de către aproximativ
8 polițiști. Aceștia l-au aruncat pe reclamant pe jos, l-au bătut cu
picioarele, i-au aplicat lovituri de baston, au aruncat cu apă pe el
și au urinat asupra sa. Maltratat mai mult de 6 ore, reclamantul a
leșinat în mai multe rânduri.
13. La 28 ianuarie, în jurul orei 2 dimineața, soția
reclamantului — fiind anunțată prin telefon — a sosit la sediul
poliției. L-a văzut pe reclamant întins pe pardoseală, cu capul
însângerat, ochii umflați și ud. Repeta strigând înu am făcut
nimic!“ și, într-un limbaj relativ incoerent, presărat cu invective
(îmăgarii“), acuza polițiștii că l-au arestat ilegal și că l-au torturat.
Soția reclamantului a solicitat informații despre motivele pentru
care soțul său se afla acolo și unul dintre polițiști i-a răspuns că
acesta fusese implicat într-o dispută cu un barman de la barul
Partidului Democrat. În acel moment, reclamantul a leșinat, astfel

10

MONITORUL OFICIAL AL ROMÂNIEI, PARTEA I, Nr. 452/27.V.2005

că polițiștii l-au stropit cu apă, pentru a-și reveni. Au scos-o pe
soția reclamantului pe culoar și au chemat jurnaliștii de la
televiziunea locală. Când a sosit echipa televiziunii, polițiștii au
invitat cameramanul în sala în care se afla reclamantul,
permițându-i-se cameramanului să realizeze un reportaj cu privire
la cazul lui.
14. După ce jurnaliștii au plecat, soția reclamantului — care
așteptase până atunci pe culoar — i-a auzit pe agenții de poliție
felicitându-se pentru a-i fi chemat pe jurnaliști, obținând astfel
probe împotriva reclamantului. Fiindcă starea acestuia se
înrăutățea, polițiștii au fost de acord să îl transporte la Spitalul de
Psihiatrie din Piatra-Neamț, unde acesta a sosit în jurul orei
4 dimineața. După ce i s-au administrat calmante, având în
vedere starea gravă de sănătate, o echipă de medici a decis
transportarea reclamantului la Spitalul de Neurochirurgie din Iași.
Polițiștii care îl însoțeau pe reclamant s-au împotrivit, pentru că
maiorul C., comandantul adjunct al comisariatului din PiatraNeamț, le ordonase să îl aducă pe reclamant înapoi la poliție.
b) Teza Guvernului
15. La 27 ianuarie 1997, către ora 12 noaptea, reclamantul a
ajuns la barul situat la parterul sediului Partidului Democrat, la
bar nefiind în acel moment decât chelnerița și agentul de pază al
barului. Reclamantul, în stare de ebrietate, a agresat-o verbal pe
chelneriță. Agentul de pază a intervenit, atrăgându-i reclamantului
atenția asupra comportamentului său. Având în vedere
agresivitatea reclamantului, agentul de pază a chemat un echipaj
de poliție care se afla în apropiere. Cei 2 polițiști chemați — C.S.
și C.R. — i-au cerut reclamantului să își decline identitatea. Nu
au manifestat nici cea mai mică agresivitate verbală sau fizică
față de reclamant, dimpotrivă, acesta a manifestat violență față de
poliție.
16. Confruntându-se cu refuzul reclamantului de a-și declina
identitatea, polițiștii l-au condus la sediul poliției. A fost dus într-o
mașină, însoțit de alți 2 polițiști, A.S. și C.P., precum și de
agentul de pază de la bar. În timpul transportului, reclamantul s-a
comportat agresiv, încercând să-l împiedice pe polițistul C.P. să îl
ducă la mașină. A fost imobilizat de către agentul de pază al
barului care se așezase lângă el.
17. Ajuns la secția de poliție, a fost supus unei percheziții
corporale. A continuat să fie agresiv, adresând injurii polițiștilor și
lovind scaunele și mesele din sala în care fusese adus.
18. O echipă a televiziunii locale în căutare de evenimente
nocturne a ajuns în acel moment și a filmat imagini cu
reclamantul.
19. Unul dintre polițiștii de serviciu a informat-o pe doamna
Bursuc că soțul său se afla la secția de poliție. Aceasta s-a
deplasat la secție însoțită de un vecin, ajungând în jurul orei
2 dimineața. Doamna Bursuc a solicitat ca reclamantul să fie
transportat la spital. La ora 4,20 dimineața a fost internat la
Spitalul de Psihiatrie din Piatra-Neamț.
20. De la 29 ianuarie la 4 februarie 1997, reclamantul a fost
internat la Spitalul de Neurochirurgie din Iași.
2. Examenele medico-legale la care a fost supus reclamantul

21. La 29 ianuarie 1997, reclamantul a fost internat într-o
stare gravă la Spitalul de Neurochirurgie din Iași, cu diagnosticul
îcomoție cerebrală, edem cerebral difuz ca urmare a unui
traumatism cranio-cerebral“.
22. La 29 ianuarie 1997, reclamantul a fost de asemenea
examinat de către un medic legist, C.V., care a menționat în
raportul său:
îTraumatism cranio-cerebral acut închis, prin agresiune;
decelare papilară temporară la ambii ochi; tumefacție violacee
înnegrită de 4/4 cu închiderea fantei palpebrale; tumefacție în
zona parotidiană dreaptă de 6—6 cm cu echimoză violacee de
3/3 cm; în spatele urechii, echimoză violacee discontinuă de 3/2 cm;
— două excoriații de 1,1 cm fiecare pe partea dorsală a
metacarpului de la mâna dreaptă; două excoriații de 1 cm fiecare
pe partea dorsală a metacarpului de la mâna stângă;
— (reclamantul) acuză dureri toracice laterale și amețeli.“

Concluziile raportului sunt astfel redactate:
îReclamantul prezintă leziuni traumatice de tipul hematom
pariorbitar (ochiul drept), excoriații și echimoze produse prin
lovirea cu mijloace proprii și posibil corp dur, care pot data din
27.01.1997. Leziunile necesită 4—5 zile de îngrijiri medicale de la
data producerii, dacă nu intervin complicații.“
23. Reclamantul a părăsit liber spitalul de la Iași la
4 februarie 1997. În biletul de externare se precizează că a fost
internat pentru cefalee, amețeli, apărute după un traumatism
cranio-cerebral, însoțite de tulburări nevrotice, agitație
psihomotorie, slabă capacitate de concentrare și memorare.
Reclamantului i s-a recomandat concediu de 10 zile, cu
posibilitatea prelungirii în urma unei noi examinări.
24. Având în vedere refuzul medicilor din spitalul de la Iași
de a efectua anumite examene medicale, la 5 februarie 1997,
reclamantul s-a adresat Spitalului Județean Mureș, unde a fost
mai întâi examinat în cadrul secției de chirurgie. Raportul
chirurgului care l-a examinat a menționat diagnosticul
îdolicosigmă“ (prelungire excesivă a colonului sigmoid) care putea
fi provocat de un traumatism și de o angină pectorală survenită
cel mai probabil în urma unui traumatism. La 10 februarie 1997,
reclamantul a fost supus unui examen tomografic prin calculator,
evidențiindu-se astfel existența unui edem cerebral difuz
vasogenic de origine traumatică.
25. La 12 februarie 1997, reclamantul a fost reexaminat de
către medicul legist C.V., care a menționat în raportul său:
îReclamantul a fost reexaminat astăzi, 12 februarie 1997. Din
biletul de externare emis de spitalul de neurochirurgie din Iași,
unde reclamantul a fost internat în intervalul 29 ianuarie la
5 februarie 1997 cu diagnosticul de «comoție cerebrală» și din
raportul examenului tomografic rezultă că reclamantul a suferit un
traumatism cranian cerebral prin agresiune, cu un edem cerebral
difuz vasogenic. Consider că (reclamantul) are nevoie de 18—19
zile suplimentare de tratament medical, în lipsa complicațiilor.“
26. La 18 martie 1997, reclamantul a fost din nou examinat
de către un medic neuropsihiatru, care a constatat existența
sechelelor unui traumatism cranian cerebral, însoțit de cefalee și
amețeli. I s-a recomandat un concediu de 10 zile.
27. O tomografie efectuată la spitalul din Târgu Mureș la
31 iulie 1997 a relevat o adâncire către vertex a șanțului central
drept posibil sechelară în contextul unui traumatism cranian.
3. Evoluția stării de sănătate a reclamantului ulterior agresiunii suferite în
noaptea de 27—28 ianuarie 1997

28. În perioada 1997—1998, reclamantul a fost în mai multe
rânduri internat pentru afecțiuni cardiace. La 5 august 1999 a fost
victima unui accident rutier în urma căruia a suferit o contuzie
toracică și fractura umărului drept, șoferul mașinii decedând. În
mai 2000, reclamantul a fost supus unei intervenții chirurgicale
pentru extirparea unei tumori pe creier. În iulie 2000, tumoarea a
recidivat și reclamantul a fost supus unei noi intervenții
chirurgicale. A decedat la 24 ianuarie 2001.
B. Ancheta penală privind atât relele tratamente suferite de
către reclamant, cât și ultrajul comis de către acesta împotriva
polițiștilor
1. Urmărirea penală desfășurată de către Parchetul de pe lângă Tribunalul
Neamț și de către Inspectoratul Județean de Poliție Neamț

29. La 28 ianuarie 1997, Parchetul de pe lângă Tribunalul
Neamț, sesizat din oficiu, a început o anchetă împotriva
reclamantului pentru ultrajul comis față de polițiștii prezenți în
momentul arestării și deținerii sale.
30. La 27 februarie 1997, reclamantul a depus o plângere
împotriva a 8 polițiști despre care a pretins că l-au maltratat. A
indicat că dorește să fie audiat în prezența soției sale, avocat
ales pentru a-l apăra, și a solicitat ca 5 martori să fie audiați,
printre care soția sa și N.P., vecinul care a însoțit-o pe aceasta
din urmă la poliție, în noaptea de 27—28 ianuarie 1997.
Reclamantul nu s-a constituit parte civilă în cauză.

MONITORUL OFICIAL AL ROMÂNIEI, PARTEA I, Nr. 452/27.V.2005
31. Datorită obiectului lor care determina conexitatea la nivelul
faptelor, dosarul privindu-l pe reclamant și plângerea sa pentru
rele tratamente din partea polițiștilor au făcut obiectul unui singur
dosar instrumentat de Parchetul de pe lângă Tribunalul Neamț.
32. La 5 martie 1997, parchetul a dispus ca reclamantul să
fie supus la efectuarea unei expertize medico-legale pentru a
stabili realitatea relelor tratamente suferite, precum și efectele lor
asupra stării de sănătate a reclamantului.
33. La 10 aprilie 1997, un raport medico-legal din data de
28 martie 1997 a fost înaintat parchetului de către laboratorul
local de medicină legală. Raportul reținea și rezuma concluziile
certificatelor medico-legale din 29 ianuarie și 12 februarie 1997,
precum și concluziile foilor de observații medicale, întocmite în
perioada internărilor reclamantului — la 28 și 29 ianuarie —
4 februarie 1997. Raportul a stabilit că reclamantul prezenta un
traumatism cranian cerebral acut închis, evidențiat prin tumefacție,
echimoze, excoriații, comoție cerebrală și posibil edem cerebral.
Ținând cont de caracterul acestor leziuni, s-a concluzionat că nu
au pus în pericol viața reclamantului, dar că necesită 12—14 zile
de îngrijiri medicale și că determină o incapacitate temporară de
muncă.
34. În paralel cu ancheta desfășurată de către parchet,
inspectoratul județean de poliție a desfășurat la rândul său o
anchetă privind evenimentele din noaptea de 27—28 ianuarie 1997.
35. La 11 aprilie 1997, martorul N.P. a fost audiat de către
poliție. A declarat că l-a văzut pe reclamant la comisariatul din
Piatra-Neamț în noaptea de 27 ianuarie 1997. Reclamantul era
întins pe jos, cu fața la podea, cu mâinile prinse la spate.
Spunea fără încetare că nu făcuse nimic și folosea expresii
destul de violente. Martorul a declarat că reclamantul nu prezenta
răni sau urme de violență.
36. Într-o declarație din 2 mai 1997, același martor a declarat
că reclamantul avea fața umflată, nerecunoscând pe nimeni din
jurul lui, era incoerent și repeta fără încetare î...m-ați bătut, mă
măgarilor, netrebnicilor și bandiților, fără să fac nimic“. Martorul a
declarat, de asemenea, că s-a întors la comisariat în jur de ora 6
pentru a da o declarație, dar că poliția l-a obligat să semneze o
declarație deja redactată și că nu a avut timp să o citească
înainte de a o semna.
37. Poliția și Parchetul i-au audiat și pe D.D., chelneriță la
barul sediului Partidului Democrat, și pe V.D.P., agent de pază la
sediul aceluiași partid. În cele două declarații făcute în fața
maiorului C. și datând din 28 ianuarie 1997 și 14 mai 1997, D.D.
a afirmat că reclamantul a venit în bar între ora 22 și miezul
nopții și că ea însăși a chemat poliția prin telefon, pentru că
reclamantul, după ce a consumat 4 beri, a agresat-o verbal, a
devenit foarte violent cu ceilalți clienți ai barului, lovindu-l chiar pe
V.D.P.
38. Conform primei declarații a acestui martor, reclamantul a
venit la bar spre miezul nopții deja beat și, după ce a comandat
o cafea și o bere, a insultat-o pe D.D. Nu mai erau alți clienți în
bar. Din cauza refuzului reclamantului de a se calma, V.D.P. a
ieșit în stradă căutând ajutor și revenind însoțit de 2 polițiști.
Reclamantul și martorul au fost ulterior duși la comisariat.
39. În a doua declarație din 20 mai 1997, V.D.P. a declarat
că, după sosirea celor 2 polițiști în bar, reclamantul l-a pălmuit
pe unul dintre ei. Conform martorului V.D.P., polițiștii nu i-au pus
cătușe reclamantului, ci l-au convins să îi urmeze la comisariat.
Ieșind din bar, reclamantul s-a împiedicat pe scări și a căzut. În
mașina poliției, în drum spre comisariat, reclamantul a fost foarte
violent, lovindu-i pe polițiști și pe șofer. La comisariat a continuat
să aibă un comportament agresiv, lovind cu picioarele scaunele și
mesele. Pentru a evita automutilarea care ar fi putut fi ulterior
utilizată împotriva lor, polițiștii i-au pus cătușe reclamantului. În
final, V.D.P. a declarat că nici un polițist nu l-a lovit pe reclamant
și nici nu l-a insultat.
40. Printr-o adresă din 20 mai 1997, Direcția Județeană de
Poliție Neamț a solicitat Parchetului de pe lângă Tribunalul Neamț
să urgenteze definitivarea cercetărilor în dosarul de ultraj
privindu-l pe reclamant, informând în același timp parchetul că

11

plângerea acestuia pentru rele tratamente fusese examinată, dar
că, având în vedere imposibilitatea confirmării faptelor, dosarul a
fost trimis Parchetului Militar Bacău cu propunerea de neîncepere
a urmăririi penale, pe motivul că nu s-a dovedit că cei 8 polițiști
în cauză au comis o infracțiune. Din contră, se pare că
reclamantul și-a aplicat singur lovituri, provocând răni, trântindu-se
la pământ, lovindu-se singur de picioarele meselor și scaunelor
din sala comisariatului unde a fost adus în noaptea de 27—28
ianuarie 1997.
41. Nefiind audiată, soția reclamantului a depus la dosarul de
ultraj o declarație din data de 29 mai 1997. A afirmat că la
27 ianuarie 1997 a semnat un contract de asistență juridică cu
G.P., unchiul maiorului C., în cadrul unei proceduri de partaj între
G.P. și maiorul C. Conform afirmațiilor doamnei Bursuc, G.P. o
avertizase asupra riscului pe care ar putea să îl întâmpine prin
participarea la o procedură împotriva maiorului C.
Cu privire la circumstanțele arestării soțului ei a relatat că la
data de 27 ianuarie 1997, către ora 20,30, îngrijorată de faptul
că soțul ei încă nu se întorsese acasă, s-a deplasat la sediul
Partidului Democrat, unde reclamantul trebuia să se întâlnească
cu câțiva prieteni. La bar nu era decât chelnerița care i-a spus
că este nou-angajată și că nu îl cunoștea pe reclamant, dar că
poliția arestase o persoană în bar cu puțin timp înainte. Soția
reclamantului a sunat la poliție, unde i s-a precizat că soțul ei nu
se afla acolo. Doar în jur de ora 1 dimineața, în timp ce se
întorcea la domiciliu, a primit un telefon de la numitul G., care a
informat-o despre prezența soțului ei la comisariat.
Ajunsă la comisariat în prezența vecinului său N.P., l-a văzut
pe reclamant întins la pământ, plin de sânge. Pentru că leșinase,
polițiștii au turnat apă pe reclamant și, după filmarea câtorva
imagini pentru televiziunea locală, au permis soției reclamantului
transportarea acestuia la spital. În declarația sa, doamna Bursuc
s-a plâns de faptul că poliția a intervenit în timpul internării
reclamantului, pentru ca examenele medicale să nu fie complete
și pentru ca rănile să fie diminuate. În final, l-a acuzat pe maiorul C.
de a fi în spatele acestei înscenări, al cărei scop este acela de a
o intimida și a o determina să renunțe la apărarea lui G.P. în
procesul de partaj. De asemenea, a protestat împotriva
instrumentării cauzei de către maiorul C., pe care l-a acuzat că a
dispus arestarea reclamantului.
42. Cu toate că a fost invitat la inspectoratul județean de
poliție pentru a fi audiat în această cauză, reclamantul nu s-a
prezentat, motivând că anchetatorii nu erau alții decât colegii
polițiștilor acuzați de rele tratamente, desfășurându-și cu toții
activitatea, anchetatori și anchetați, în cadrul Direcției Județene de
Poliție Neamț.
43. Prin rezoluția din 10 iunie 1997, Parchetul de pe lângă
Tribunalul Neamț și-a declinat competența în favoarea Parchetului
Militar Bacău, motivând că pe lângă acuzația de ultraj împotriva
reclamantului, cauza privește în mod egal și răspunderea penală
a polițiștilor acuzați de rele tratamente.
2. Ancheta penală desfășurată de Parchetul Militar Bacău

44. În timpul instrumentării dosarului de către Parchetul Militar
Bacău, reclamantul nu a fost niciodată citat sau audiat. D.D. și
V.D.P., cei 2 martori citați de către parchet, au fost audiați la
data de 7, respectiv 18 august 1997. Declarațiile polițiștilor
acuzați au fost luate la 3 februarie 1998. Aceștia au declarat că
reclamantul nu a fost lovit de polițiști în timpul deținerii sale, ci că
acesta din urmă a manifestat un comportament violent, lovindu-i
cu pumnii și cu picioarele pe mai mulți dintre ei. Un polițist, I.T.,
a declarat că reclamantul s-a dat cu capul de podea și de
perete. Un alt polițist, I.Ș., a declarat că reclamantul s-a lovit cu
capul de podea și că în timpul deplasării în mașina de poliție s-a
lovit cu capul de părțile metalice ale mașinii. Doi alți polițiști, A.S.
și P.C., au susținut de asemenea că reclamantul s-a lovit singur
de podea, fiind într-o stare de agresivitate și de tulburări psihice.
Un al cincilea polițist, C.H., nu a făcut nici o mențiune cu privire
la actele de automutilare comise de către reclamant, în schimb a
făcut mențiuni despre comportamentul violent al reclamantului față

12

MONITORUL OFICIAL AL ROMÂNIEI, PARTEA I, Nr. 452/27.V.2005

de ceilalți, în condițiile în care nici un polițist nu l-ar fi lovit. Doi
alți polițiști, C.R. și C.S., au declarat că nu l-au însoțit pe
reclamant la secția de poliție. Cel de-al optulea polițist a declarat
că nu a fost prezent la evenimentele în cauză.
45. La 4 februarie 1998, Parchetul Militar Bacău a dispus
neînceperea urmăririi penale, motivând că reclamantul nu a
dovedit că cei 8 polițiști ar fi comis o infracțiune. Prin aceeași
rezoluție, Parchetul Militar Bacău a trimis dosarul, pentru faptele
imputate reclamantului, Parchetului de pe lângă Tribunalul Neamț
pentru continuarea anchetei.
46. Reclamantul a formulat o plângere împotriva soluției din
4 februarie 1998, respinsă printr-o ordonanță din 16 martie 1998.
Soluția a fost motivată prin faptul că ancheta fusese completă,
probele în mod judicios apreciate și că rezoluția de neîncepere a
urmăririi penale era temeinică și legală.
47. La 2 martie 1998, reclamantul a formulat o plângere către
Parchetul General de pe lângă Curtea Supremă de Justiție.
Această plângere a fost reiterată la data de 29 iulie 1998.
48. La 18 august 1998, procurorul B. din cadrul secției
parchetelor militare de pe lângă Curtea Supremă de Justiție a
dispus clasarea fără răspuns a acestei plângeri, motivând că
Parchetul de pe lângă Curtea Supremă de Justiție deja a
examinat aceeași plângere la 15 octombrie 1997 și 25 februarie
1998, dispunând respingerea ei. Procurorul B. a menționat, fără
să indice nici o dată, că în speță îcomunicările necesare către
petent au fost efectuate“.
49. Conform reclamantului, acesta nu a primit niciodată
răspuns din partea Parchetului de pe lângă Curtea Supremă de
Justiție.
C. Continuarea anchetei penale împotriva reclamantului
pentru ultraj
50. La 27 februarie 1998, Direcția Județeană de Poliție Neamț
a transmis Parchetului de pe lângă Tribunalul Neamț dosarul de
urmărire penală privindu-l pe reclamant.
51. Parchetul de pe lângă Tribunalul Neamț l-a audiat pe
reclamant la 3 aprilie 1998.
52. La 12 iunie 1998, parchetul a dispus efectuarea unei
expertize psihiatrice pentru evaluarea discernământului
reclamantului, având drept motiv comportamentul deosebit de
violent al acestuia la momentul derulării faptelor.
53. Reclamantul a formulat o plângere împotriva soluției
procurorului și a refuzat să se prezinte la examenul psihiatric.
54. Prin rechizitoriul din data de 8 octombrie 1998, parchetul
l-a trimis pe reclamant în judecată, în fața Tribunalului Neamț,
pentru ultraj împotriva a 2 polițiști, C.P. și C.R. Reclamantul a
fost acuzat că l-a pălmuit pe C.R. de două ori și că, printr-o
lovitură de picior, i-a provocat o rană la mână lui C.R., rană care
a necesitat 2—3 zile de îngrijiri medicale.
55. Ca urmare a solicitării reclamantului, la 2 decembrie 1998
și 10 februarie 1999, Tribunalul Neamț a suspendat examinarea
cauzei. Reclamantul a sesizat Curtea Supremă de Justiție cu o
cerere de strămutare a dosarului la un alt tribunal decât cel în
mod normal competent, pentru o mai bună administrare a justiției.
56. La 2 aprilie 1999, Curtea Supremă de Justiție a dispus
trimiterea dosarului la Tribunalul Alba. Prin adresa din 28 aprilie
1999, dosarul a fost transmis de către Tribunalul Neamț la
Tribunalul Alba.
57. La 14 iunie 1999, această instanță a constatat că martorii
propuși de către parchet au fost incorect citați și a dispus citarea
lor pentru data de 13 septembrie.
58. La 9 septembrie 1999, reclamantul a solicitat o amânare
pe motivul că la 5 august fusese victima unui accident rutier în
urma căruia a fost necesară spitalizarea.
59. La 13 septembrie și 25 octombrie 1999, tribunalul a
constatat că reclamantul nu putea să se prezinte și că martorii
acuzării nu se prezentaseră, fixând examinarea cauzei la o dată
ulterioară. Tribunalul a dispus inițial ca martorii citați să se
prezinte sub sancțiunea amenzii. Ulterior, tribunalul a dispus

citarea lor sub sancțiunea de a fi aduși în fața instanței cu
mandat de aducere.
60. La 13 decembrie 1999, reclamantul s-a prezentat la
instanță. Tribunalul a constatat că martorii acuzării nu au fost
aduși și a dispus din nou citarea lor cu mandat de aducere.
61. La 24 ianuarie 2000, reclamantul nu a fost prezent, la fel
și martorii propuși de către parchet. Tribunalul a dispus din nou
citarea lor cu mandat de aducere.
62. La 6 martie 2000, reclamantul s-a prezentat, însă martorii
acuzării nu au fost aduși. Reclamantul a prezentat mijloacele sale
de probă și procurorul a stăruit ca martorii pe care îi propusese
parchetul să fie audiați. Cu această ocazie, Tribunalul Alba a
solicitat prin comisie rogatorie Tribunalului Bacău ca martorii
propuși să fie audiați de către această instanță.
63. La 27 aprilie, 11 mai și 1 iunie, Tribunalul Bacău a dispus
amânarea examinării cauzei, pentru că martorii nu s-au prezentat
la audieri. De fiecare dată, tribunalul a dispus citarea lor cu
mandat de aducere.
64. La 22 iunie 2000, Tribunalul Bacău a audiat prin comisie
rogatorie 7 martori.
65. Datorită stării de sănătate a reclamantului, care se agrava
progresiv, la 10 iulie și 21 august 2000, Tribunalul Alba a dispus
efectuarea unei expertize de către laboratorul medico-legal pentru
a se stabili dacă starea sa de sănătate îi permitea prezentarea în
fața instanței.
66. La 25 septembrie 2000, tribunalul a dispus suspendarea
cauzei datorită stării de sănătate a reclamantului, care nu îi
permitea să participe la procedură. Efectuarea unei noi expertize
medico-legale privind starea de sănătate a fost dispusă la data
de 6 noiembrie 2000.
67. Reclamantul a decedat la data de 24 ianuarie 2001. Prin
hotărârea din 12 februarie 2001, tribunalul a constatat încetarea
acțiunii penale împotriva sa, ca urmare a decesului.
II. Dreptul intern pertinent
68. Dispozițiile privind statutul procurorilor militari erau
prevăzute de Legea nr. 54 din 9 iulie 1993 privind organizarea
tribunalelor și a parchetelor militare, dispunându-se astfel:
îArt. 17. — Atribuțiile Ministerului Public sunt îndeplinite prin
procurori militari constituiți în parchete militare, pe lângă fiecare
instanță militară.
........................................................................................................
Art. 23. — Judecătorii militari și procurorii militari au calitatea
de magistrați și fac parte din corpul magistraților.
Art. 24. — Poate fi numit magistrat militar persoana care (...)
are calitatea de ofițer activ.
......................................................................................................
Art. 30. — Magistrații militari sunt militari activi și au toate
drepturile și obligațiile ce decurg din această calitate.
Acordarea gradelor militare și înaintarea în grad a magistraților
militari se fac potrivit normelor aplicabile cadrelor permanente din
Ministerul Apărării Naționale.
Art. 31. — Încălcarea de către magistrații militari a normelor
stabilite prin Regulamentul disciplinei militare atrage răspunderea
lor în conformitate cu prevederile acestuia.“
69. La data desfășurării evenimentelor, organizarea și
funcționarea Poliției Române era reglementată de Legea nr. 26
din 12 mai 1994, în virtutea căreia polițiștii aveau calitatea de
militari activi. Urmărirea penală și judecarea polițiștilor pentru
comiterea faptelor interzise de legea penală, datorită calității lor
de militari activi, intrau în competența parchetelor și instanțelor
judecătorești militare.
70. Această lege a fost abrogată de Legea nr. 218 din
23 aprilie 2002 privind organizarea și funcționarea poliției și
Legea nr. 360 din 6 iunie 2002 privind Statutul polițistului, în
virtutea cărora Ministerul de Interne a fost demilitarizat, polițiștii
având de acum înainte calitatea de funcționari publici. Urmărirea
penală și judecarea polițiștilor intră în competența parchetelor și
instanțelor ordinare.

MONITORUL OFICIAL AL ROMÂNIEI, PARTEA I, Nr. 452/27.V.2005
ÎN DREPT

I. Asupra pretinsei încălcări a art. 3 din Convenție
71. Reclamantul invocă încălcarea art. 3 din Convenție, care
prevede următoarele:
îNimeni nu poate fi supus torturii, nici pedepselor sau
tratamentelor inumane ori degradante.“
72. Curtea arată că, sub acest aspect, cererea reclamantului
se referă, pe de o parte, la tratamentele suferite de acesta în
timpul reținerii sale din noaptea de 27 spre 28 ianuarie 1997 și,
pe de altă parte, la calitatea anchetei desfășurate de autorități cu
privire la tratamentele menționate.
1. În ceea ce privește pretinsele rele tratamente aplicate
reclamantului de către polițiști în timpul reținerii
A. Argumentele părților
a) Reclamantul

73. Văduva reclamantului, care a transmis observațiile sale în
martie 2001, după decesul reclamantului, menționează concluziile
rapoartelor medico-legale efectuate în acest caz și care atestă
violențele pe care le-a suferit reclamantul când era sub
supravegherea polițiștilor. Ea subliniază gravitatea deosebită a
relelor tratamente la care a fost supus soțul său. Ea apreciază
că acestea au fost aplicate în mod intenționat, cu scopul unic de
a-i produce suferințe acute, de a-l umili și de a-l înjosi. Văduva
reclamantului solicită Curții să rețină, de asemenea, că relele
tratamente aplicate i-au afectat grav sănătatea, decesul intervenit
la 24 ianuarie 2001, fiind consecința numeroaselor complicații ale
edemului cerebral difuz constatat imediat după violențele din
noaptea de 27 spre 28 ianuarie 1997.
b) Guvernul

74. Guvernul contestă acuzațiile privind relele tratamente.
Referindu-se la elementele de probă obținute în timpul cercetărilor
efectuate de către autoritățile interne, acesta susține că
reclamantul nu a fost supus nici unei forme de violență din
partea polițiștilor. Aceștia l-au interpelat doar cu scopul de a-l
determina să își declare identitatea și să înceteze comportamentul
agresiv față de chelneriță și polițiști.
75. În ceea ce privește leziunile pe care reclamantul pretinde
că le-a suferit și atestate prin certificatele medicale, Guvernul
susține că acestea puteau să fi fost produse în timpul incidentului
care a avut loc în bar înainte de sosirea polițiștilor, între
reclamant și agentul de pază al localului. Atât aceste leziuni, cât
și traumatismul cranio-cerebral au fost produse ca urmare a
propriilor fapte ale reclamantului. În opinia Guvernului, acesta a
fost agresiv, recurgând la acte de automutilare și nu își putea
menține echilibrul ca urmare a consumului de alcool, ceea ce ar
fi putut face ca acesta să cadă.
76. În cele din urmă, Guvernul admite că unele leziuni ușoare
ar fi putut fi inerente procesului de imobilizare a reclamantului, pe
care comportamentul său agresiv l-a făcut absolut necesar.
77. Guvernul remarcă, de asemenea, că reclamantul suferea
de afecțiuni psihice și că nu a fost nici un moment singur cu
polițiștii, întrucât agentul de pază al barului l-a însoțit și el la
secția de poliție. În ceea ce privește durata tratamentelor
invocate, Guvernul apreciază că aceasta ar fi fost mai scurtă
decât pretinde reclamantul.
B. Aprecierea Curții

78. Curtea observă că părțile au puncte de vedere diferite cu
privire la situația de fapt. Conform reclamantului, acesta a fost
reținut de polițiști într-un bar, în seara de 27 ianuarie 1997, în
jurul orei 20, și condus la secția de poliție unde a fost bătut de
aproximativ 8 polițiști până la ora 2 dimineața. În jur de ora
4 dimineața, acesta a fost dus la spital într-o stare foarte gravă.
79. Conform Guvernului, reclamantul a fost reținut de polițiști
în jurul orei 12, în noaptea de 27 spre 28 ianuarie, și condus la
secția de poliție ca urmare a refuzului acestuia de a-și declara
identitatea. Acesta a avut un comportament deosebit de violent
față de polițiști și față de agentul de pază al barului. Polițiștii nu

13

l-au lovit. Reclamantul, care suferea de tulburări psihice, a fost
singurul vinovat pentru rănile suferite. Leziunile și contuzia
cerebrală ar fi putut fi anterioare sosirii polițiștilor la bar și
cauzate fie de o căzătură, determinată de lipsa de echilibru ca
urmare a stării sale de ebrietate, fie prin automutilare.
80. Curtea reamintește că, atunci când o persoană este rănită
în timpul reținerii, perioadă în care aceasta se află în totalitate
sub supravegherea ofițerilor de poliție, orice vătămare intervenită
în acest interval dă naștere unor puternice prezumții de fapt (a
se vedea Hotărârea Salman împotriva Turciei [GC] nr. 21.986/93,
§ 100, CEDH 2000-VII). Prin urmare, Guvernului îi revine sarcina
să ofere o explicație plauzibilă în ceea ce privește cauzele unor
asemenea vătămări și să producă probe care să demonstreze
fapte de natură să pună sub semnul întrebării afirmațiile victimei,
în special dacă acestea sunt susținute prin acte medicale (a se
vedea, printre altele, hotărârile Selmouni împotriva Franței [CG]
nr. 25.803/94, § 87, CEDH 1999-V, Berktay împotriva Turciei
nr. 22.493/93, § 167, 1 martie 2001, nepublicată, și Altay
împotriva Turciei nr. 22.279/93, § 50, 22 mai 2001, nepublicată).
Având în vedere obligația autorităților de a răspunde pentru
persoanele aflate sub supravegherea lor, Curtea a subliniat că
achitarea polițiștilor în cadrul acțiunii penale nu scutește statul
pârât de obligațiile care îi revin conform Convenției (a se vedea
hotărârea Berktay împotriva Turciei, citată mai sus, § 168).
81. Curtea observă că reclamantul a suferit o agresiune în
noaptea de 27 spre 28 ianuarie 1997. Vătămările au fost
constatate în rapoartele medico-legale care atestau existența unui
traumatism cranio-cerebral produs prin violență, însoțit de
tumefieri, echimoze și excoriații multiple la nivelul feței și al
mâinilor, precum și de un edem cerebral difuz și de o angină
pectorală survenite ca urmare a traumatismului.
82. Curtea observă că, cu excepția unor leziuni îinerente
procesului de imobilizare care s-a dovedit absolut necesar“,
Guvernul contestă faptul că reclamantul ar fi suferit răniri grave în
timpul reținerii sale, perioadă în care s-a aflat în totalitate sub
supravegherea polițiștilor.
Guvernul afirmă că la originea traumatismului cranio-cerebral
și a leziunilor constatate la reclamant îs-ar fi putut afla“
automutilarea, precum și faptul că suferea de tulburări psihice și
că se afla în stare de ebrietate, ceea ce l-ar fi putut face să
cadă, în noaptea incidentului, 27 spre 28 ianuarie 1997, înainte
de sosirea în bar a polițiștilor.
83. Curtea constată că rapoartele medico-legale prezentate în
timpul anchetei interne și transmise Curții nu indică ipoteza unei
căzături sau a automutilării, ci cea a agresiunii. De altfel, nici în
fața autorităților interne, nici în fața Curții nu a fost prezentat nici
un certificat medical care să ateste o maladie psihică a
reclamantului, cu excepția mențiunilor — care, de altfel, sunt
ulterioare agresiunii — făcute în raportul redactat la externarea
din 4 februarie 1997 și care se referă la îtulburări nevrotice,
agitație psihomotorie și capacitate de concentrare și de memorare
slabe“ (a se vedea paragraful 23 de mai sus).
84. Mai mult, dispozițiile martorilor audiați de parchet sunt
contradictorii și lipsite de precizie (paragrafele 35—40 de mai sus)
în ceea ce privește prezentarea incidentului care a dus la rănirea
gravă a reclamantului. De asemenea, acesta din urmă nu a fost
niciodată audiat de anchetatori (paragrafele 42—44 de mai sus).
85. În măsura în care leziunile constatate la reclamant ar fi
putut fi provocate, după cum susține Guvernul, de incidentul care
a avut loc în barul Partidului Democrat înainte de sosirea
polițiștilor, între agentul de pază al barului și reclamant, Curtea
remarcă faptul că nici una dintre piesele dosarului de cercetare
penală internă nu confirmă această ipoteză.
De altfel, Curtea constată cu surprindere că agentul de pază
nici măcar nu a fost inculpat în cadrul cercetării penale referitoare
la faptele cu privire la care s-a plâns reclamantul.
86. În ceea ce privește ipoteza automutilării, deși aceasta este
susținută și de concluziile Poliției Judiciare Neamț, justificând
astfel propunerea de neîncepere a urmăririi penale transmise

14

MONITORUL OFICIAL AL ROMÂNIEI, PARTEA I, Nr. 452/27.V.2005

parchetului la 20 mai 1997 (a se vedea paragraful 40 de mai
sus), Curtea observă că nici Guvernul, nici autoritățile interne nu
au furnizat explicații privind modalitatea în care reclamantul și-ar
fi putut autoprovoca leziuni de o asemenea natură și gravitate.
Din declarațiile polițiștilor acuzați rezultă că acesta ar fi
încercat să se automutileze în prezența polițiștilor, aruncându-se
la pământ și lovindu-se cu capul de pereți, de podea sau de
mesele și scaunele sălii în care fusese condus, la secția de
poliție. Or, Curtea constată, încă o dată, că această ipoteză nu
a fost confirmată de nici o expertiză, în timp ce depozițiile
polițiștilor audiați de parchet au fost deosebit de sumare și
confuze în această privință.
87. În concluzie, Curtea observă că elementele de probă nu
confirmă afirmațiile Guvernului.
88. În lipsa unei explicații plauzibile, Curtea apreciază că, în
speță, leziunile constatate pe corpul reclamantului au fost produse
ca urmare a unui tratament pentru care răspunderea revine
Guvernului.
89. În ceea ce privește aprecierea gravității relelor tratamente,
Curtea amintește că aceasta este relativă prin natura sa; ea
depinde de un ansamblu de împrejurări specifice speței, cum ar fi
durata tratamentului sau efectele sale psihice ori psihologice și,
în unele cazuri, de sexul, vârsta și starea de sănătate a victimei.
Atunci când o persoană este lipsită de libertate, folosirea forței
fizice, în condițiile în care aceasta nu este determinată de
comportamentul persoanei, aduce atingere demnității umane și
constituie, în principiu, o încălcare a dreptului garantat de art. 3
din Convenție (hotărârile Labita împotriva Italiei [GC] nr. 26772/95,
§ 120, CEDH 2000-IV, și Pantea împotriva României nr. 33343/96,
§ 185-186, 3 iunie 2003, nepublicată).
90. Amintind că Convenția este un îinstrument viu care se
interpretează în lumina condițiilor de viață actuale“ (a se vedea,
printre altele, hotărârile Tyrer împotriva Marii Britanii din 25 aprilie
1978, seria A nr. 26, pag. 15—16, § 31, și Selmouni împotriva
Franței, citată mai sus, § 101), Curtea apreciază că evoluția în
creștere a exigențelor în materia protecției drepturilor omului și a
libertăților fundamentale implică, în paralel și inevitabil, un grad
mai mare de severitate în aprecierea încălcărilor aduse valorilor
fundamentale ale societăților democratice. Prin urmare, acte care
în trecut erau calificate ca îtratamente inumane și degradante“,
iar nu îtortură“, ar putea fi calificate diferit în viitor.
91. În speță, Curtea subliniază în mod deosebit intensitatea
loviturilor aplicate reclamantului, care au produs echimoze multiple
la nivelul capului și, mai cu seamă, un traumatism craniocerebral prin violență, cu edem cerebral difuz, având efecte de
durată.
Curtea remarcă, între altele, durata relelor tratamente aplicate
reclamantului timp de mai multe ore, începând cu reținerea sa la
bar, seara, continuând în timpul transportului cu mașina poliției și
apoi la secția de poliție, înainte de a fi dus la spital într-o stare
gravă până la ora 4,20 dimineața (a se vedea paragrafele 11—14
și 19—22 de mai sus).
Mai mult, Curtea observă că reclamantul era deosebit de
vulnerabil, aflându-se singur sub supravegherea a cel puțin
5 polițiști care l-au condus în timpul nopții la sediul poliției în
urma unui incident minor într-un bar.
Prin urmare, Curtea consideră că violențele la care a fost
supus reclamantul prezintă un caracter deosebit de grav, de
natură să conducă la dureri și suferințe acute, astfel încât
acestea trebuie considerate ca acte de tortură în sensul art. 3 din
Convenție.
92. Având în vedere cele de mai sus, Curtea decide că a
avut loc o încălcare a art. 3 din Convenție sub acest aspect.
2. În ceea ce privește decesul reclamantului
93. Curtea arată că văduva reclamantului nu a pretins că ar
fi avut loc o încălcare a art. 2 din Convenție, ca urmare a morții
acestuia, ci că aceasta a solicitat Curții să evalueze gravitatea
relelor tratamente aplicate, având în vedere urmările acestora
asupra stării de sănătate a reclamantului, având în vedere că

acestea au condus la o patologie neurologică severă, inclusiv
hipertensiune intracraniană și o tumoare cerebeloasă survenite ca
urmare a edemului cerebral difuz constatat imediat după
violențele din noaptea de 27 spre 28 ianuarie 1997.
94. Curtea observă că în perioada 1997—1998 reclamantul a
fost internat de mai multe ori pentru afecțiuni cardiace. La data
de 5 august 1999 a fost victima unui accident rutier în urma
căruia a suferit o contuzie toracică și fractura brațului drept, iar
șoferul autoturismului a decedat. În mai 2000 reclamantul a fost
supus unei intervenții chirurgicale la nivelul creierului, în vederea
înlăturării unei tumori cerebeloase. În iulie 2000, tumoarea a
recidivat, iar reclamantul a fost supus unei noi intervenții
chirurgicale.
95. Curtea arată în continuare că decesul reclamantului a avut
loc la data de 24 ianuarie 2001, la 4 ani după traumatismul
cerebral suferit în noaptea de 27 spre 28 ianuarie 1997, iar în
perioada 1997—1998 nu a fost înregistrată nici o evoluție
negativă a edemului cerebral difuz inițial, maladiile cardiace
tratate în acest interval neavând nici o legătură cu edemul
cerebral. Ulterior, în august 1999, reclamantul a fost victima unui
accident rutier în urma căruia starea sănătății sale s-a înrăutățit.
96. Având în vedere cele de mai sus, Curtea apreciază că
legătura directă de cauzalitate între traumatismul suferit ca urmare
a relelor tratamente aplicate în 1997 și decesul reclamantului este
incertă.
Prin urmare, ea consideră că nu se încadrează în prevederile
art. 2 din Convenție.
3. În ceea ce privește caracterul adecvat al anchetei
desfășurate de autoritățile interne
A. Argumentele părților

97. Cu privire la ancheta penală desfășurată ca urmare a
plângerii pentru rele tratamente formulate de reclamant, văduva
acestuia a arătat că probele au fost administrate și martorii
audiați de către Poliția Judiciară Piatra-Neamț, adică tocmai de
autoritatea în cadrul căreia activau polițiștii anchetați. În ceea ce
privește decizia de neîncepere a urmăririi penale a Parchetului
Militar Bacău, aceasta a fost emisă în absența unei anchete
efective. Mai mult, reclamantul nu a primit niciodată răspuns la
contestația formulată împotriva acestei decizii, prin care acesta
sesizase Parchetul de pe lângă Curtea Supremă de Justiție.
98. Guvernul arată că în cauză a avut loc o anchetă efectivă
și obiectivă. Acesta subliniază că reclamantul nu a formulat
plângere împotriva actelor de cercetare penală efectuate de
procuror, ceea ce demonstrează că reclamantul nu a avut
nemulțumiri legate de desfășurarea procedurii penale.
99. Printre altele, în observațiile complementare transmise la
4 decembrie 2003, Guvernul susține că reclamantul nu s-a
îndreptat nici în instanță împotriva deciziei de neîncepere a
urmăririi penale emise de procuror, prin apelarea la calea
deschisă prin Decizia Curții Constituționale nr. 486/1997, publicată
la 6 martie 1998, care interpretează în acest sens art. 21 din
Constituția României referitor la liberul acces la justiție.
B. Aprecierea Curții

100. Curtea arată că aspectele indicate de Guvern în
observațiile complementare sunt mai curând de natura unei
excepții preliminare de neepuizare a căilor de recurs interne. Fiind
ridicată pentru prima dată după decizia de admisibilitate, o
asemenea cerere este tardivă (a se vedea, de exemplu, Hotărârea
Ceteroni împotriva Italiei din 15 noiembrie 1996, Récueil 1996-V,
pag. 1755—1756, § 19).
101. În ceea ce privește fondul cererii, Curtea amintește că,
atunci când o persoană susține în mod credibil că ar fi fost
victima unor tratamente contrare art. 3 din Convenție, din partea
poliției sau a altor servicii similare ale statului, dispoziția
menționată, coroborată cu obligația generală a statului, prevăzută
la art. 1, de a recunoaște îoricărei persoane aflate sub jurisdicția
lor drepturile și libertățile definite în (...) Convenție“, impune
implicit cerința desfășurării unei anchete oficiale efective. O

MONITORUL OFICIAL AL ROMÂNIEI, PARTEA I, Nr. 452/27.V.2005
asemenea anchetă, la fel ca și cea impusă de prevederile art. 2
din Convenție, trebuie să fie de natură să conducă la
identificarea și sancționarea persoanelor vinovate. În caz contrar,
interdicția legală generală a tratamentelor inumane sau
degradante ar fi lipsită de eficiență practică, în ciuda importanței
sale fundamentale, și s-ar crea posibilitatea ca în unele cazuri
agenții statului, beneficiind de o cvasi-impunitate, să calce în
picioare drepturile persoanelor aflate sub supravegherea lor
(Hotărârea Labita împotriva Italiei, citată mai sus, § 131).
102. Curtea observă că în prezenta cauză s-a desfășurat o
anchetă. Rămâne însă de verificat diligența cu care aceasta a
fost condusă și caracterul său îefectiv“.
103. Curtea amintește că, pentru ca o anchetă cu privire la
omor sau rele tratamente săvârșite de agenți ai statului să fie
considerată efectivă, se poate aprecia, în general, că este
necesar ca persoanele care conduc ancheta și cele care fac
cercetările să fie independente de cele implicate în evenimente (a
se vedea, de exemplu, hotărârile Guleç împotriva Turciei din
27 iulie 1998, Récueil 1998-IV, § 81—82, și Ogur împotriva Turciei
[GC] nr. 21954/93, CEDH 1999-III, § 91—92). Aceasta presupune
nu doar absența oricărui raport ierarhic sau instituțional, dar și o
independență concretă (a se vedea, de exemplu, hotărârile Ergi
împotriva Turciei din 28 iulie 1998, Récueil 1998-IV, § 83—84, și
Kelly ș.a. împotriva Marii Britanii nr. 30054/96, § 114, 4 mai 2001).
104. În legătură cu acest aspect, Curtea observă că ancheta
a fost condusă mai întâi de către Parchetul de pe lângă
Tribunalul Neamț și de către Inspectoratul Județean de Poliție
Neamț și privea atât faptele cu privire la care se plânsese
reclamantul, săvârșite de către polițiști, cât și acuzațiile împotriva
reclamantului cu privire la săvârșirea infracțiunii de ultraj împotriva
polițiștilor.
Curta remarcă faptul că probele au fost administrate și
martorii au fost audiați de Poliția Judiciară Piatra-Neamț, polițiștii
cercetați fiind angajați tot ai Poliției Piatra-Neamț. Or, acest fapt
nu este compatibil cu principiul lipsei oricărui raport ierarhic sau
instituțional între persoanele care conduc cercetările și cele
implicate în evenimente.
105. Curtea observă în continuare că, la 10 iunie 1997, după
5 luni de la evenimente și după ce reclamantul, 3 martori și
polițiștii acuzați de rele tratamente fuseseră audiați și se
dispusese efectuarea unei expertize medico-legale, Parchetul de
pe lângă Tribunalul Neamț și-a declinat competența în favoarea
Parchetului Militar Bacău, având în vedere calitatea de militar a
polițiștilor acuzați.
106. Curtea constată astfel că, la 4 februarie 1998, fără a-l fi
audiat pe reclamant, Parchetul Militar Bacău a dispus
neînceperea urmăririi penale a celor 8 polițiști acuzați de rele
tratamente. Hotărârea a fost motivată prin aceea că nu se
dovedise că polițiștii cercetați ar fi săvârșit fapta.
107. Curtea observă în primul rând că independența
procurorului militar care a condus ancheta asupra polițiștilor poate
fi pusă la îndoială, având în vedere prevederile interne în vigoare
la data evenimentelor. Ea subliniază în legătură cu acest aspect
că, în conformitate cu Legea nr. 54/1993, procurorii militari sunt
ofițeri activi, ca și polițiștii, care la data evenimentelor făceau
parte din structura militară, fapt ce are la bază principiul
subordonării ierarhice; aceștia dețineau grade militare, beneficiau
de toate privilegiile în acest domeniu și răspundeau pentru
încălcarea regulilor disciplinei militare.
Curtea observă că, în baza acestei legături instituționale,
absența independenței procurorului militar s-a concretizat, în
speță, în lipsa de imparțialitate în conducerea cercetărilor cu
privire la polițiștii acuzați.
108. Într-adevăr, Curtea consideră deosebit de frapant faptul
că Parchetul Militar nu a ținut deloc seama în ordonanța de
neîncepere a urmăririi penale de concluziile rapoartelor de
expertiză medico-legală efectuate în cauză, ultimul datând din
28 martie 1997, întocmit la cererea Parchetului de pe lângă
Tribunalul Neamț, menționând agresiunile la care a fost supus
reclamantul (a se vedea paragrafele 22, 25 și 33 de mai sus).

15

109. Rezultă, de asemenea, din piesele dosarului că la
2 martie 1998 reclamantul a sesizat Parchetul de pe lângă
Curtea Supremă de Justiție, formulând o plângere împotriva
ordonanței de neîncepere a urmăririi penale a Parchetului Militar
Bacău. La 18 august 1998 procurorul B. din cadrul Secției
parchetelor militare de pe lângă Curtea Supremă de Justiție a
dispus clasarea, fără a răspunde plângerii reclamantului, pe motiv
că Parchetul de pe lângă Curtea Supemă de Justiție respinsese
deja plângerea la 15 octombrie 1997 și 25 februarie 1998.
Procurorul B. a precizat că îse efectuase comunicarea cu
petiționarul“, fără a indica nici o dată.
Cu toate acestea, Curtea constată că Guvernul nu a transmis
nici o copie a deciziei Secției parchetelor militare de pe lângă
Curtea Supremă de Justiție de respingere a plângerii
reclamantului împotriva ordonanței de neîncepere a urmăririi
penale.
110. Având în vedere cele de mai sus, Curtea apreciază că
autoritățile nu au efectuat o anchetă amănunțită și eficientă în
legătură cu afirmațiile credibile ale reclamantului privind aplicarea
unor rele tratamente în timpul reținerii sale.
În consecință, Curtea decide că a avut loc o încălcare a
art. 3 din Convenție sub acest aspect.
II. Asupra pretinsei încălcări a art. 6 alin. 1 din Convenție
111. Reclamantul se plânge cu privire la durata procedurii în
cadrul căreia a fost acuzat de ultraj împotriva polițiștilor. El invocă
art. 6 alin. 1 din Convenție, conform căruia:
î1. Orice persoană are dreptul la judecarea... într-un termen
rezonabil... de către o instanță... care va hotărî... asupra
temeiniciei oricărei acuzații în materie penală îndreptată
împotriva sa.“
112. Văduva reclamantului arată că, la 12 februarie 2001,
instanța a constatat încetarea acțiunii penale împotriva
reclamantului ca urmare a decesului acestuia.
113. Guvernul susține că momentul începerii procedurii penale
împotriva reclamantului este 27 februarie 1998, dată la care a
fost începută urmărirea penală împotriva acestuia, după ce
Parchetul Militar Bacău a pronunțat neînceperea urmăririi penale
cu privire la polițiștii acuzați de rele tratamente.
114. În ceea ce privește aprecierea caracterului rezonabil al
duratei procedurii, aflată în curs în primă instanță pe rolul
Tribunalului Alba, în ianuarie 2001, dată la care Guvernul a
transmis observațiile sale, acesta din urmă a arătat că nu au
existat perioade semnificative de inactivitate. Acesta a arătat că
autoritățile judiciare nu au prelungit în mod nejustificat procedura
și că fuseseră efectuate numeroase acte procedurale, cauza
prezentând un grad mediu de complexitate. Printre altele,
Guvernul susține că reclamantul ceruse el însuși numeroase
amânări ale cauzei.
115. Curtea reamintește că, în materie penală, îtermenul
rezonabil“ prevăzut de art. 6 alin. 1 menționat mai sus începe din
momentul la care o persoană este îpusă sub acuzare“. Acesta
poate fi un moment anterior sesizării instanței, în special acela al
arestării, începerii urmăririi penale sau al cercetărilor. îPunerea
sub acuzare“ în sensul art. 6 alin. 1 din Convenție poate fi
definită, prin urmare, ca fiind îcomunicarea oficială, din partea
autorității competente, a învinuirii de a fi săvârșit o infracțiune“,
idee care corespunde și noțiunii de îconsecințe importante asupra
situației“ persoanei suspecte (a se vedea Hotărărea Reinhardt și
Slimane-Kaid împotriva Franței din 31 martie 1998, Récueil 1998-II,
pag. 660, § 93).
116. Curtea observă că reclamantul a fost citat chiar în ziua
incidentului, la 27 ianuarie 1997. Ancheta penală a fost deschisă
la 28 ianuarie 1997 de către Parchetul de pe lângă Tribunalul
Neamț. Ca urmare a decesului său, la 24 ianuarie 2001,
Tribunalul Alba a constatat încetarea acțiunii penale împotriva
reclamantului, printr-o decizie din 12 februarie 2001.
117. Prin urmare, procedura penală împotriva reclamantului a
început la 27 ianuarie 1997, o dată cu reținerea sa, și s-a
finalizat la 24 ianuarie 2001. Aceasta a durat, așadar, 4 ani,

16

MONITORUL OFICIAL AL ROMÂNIEI, PARTEA I, Nr. 452/27.V.2005

dintre care un an și 9 luni, din ianuarie 1997 până în octombrie
1998, în fața parchetului — un an și o lună în fața Parchetului
Neamț și 8 luni în fața Parchetului Militar Bacău — și 2 ani și
3 luni, din octombrie 1998 până în ianuarie 2001, în fața
Tribunalului Alba, sesizat în primă instanță.
118. Având în vedere învinuirea adusă reclamantului și natura
faptelor cercetate, și anume că a pălmuit de două ori un polițist
și a rănit ușor pe un altul, lovindu-l cu piciorul, Curtea apreciază
că dosarul nu era unul complex.
Prin urmare, Curtea consideră că durata procedurii nu poate fi
justificată în mod rezonabil prin natura și complexitatea cauzei.
119. De altfel, Curtea observă că, în intervalul iunie 1999 —
iunie 2000, tribunalul a amânat cauza de mai multe ori pe motiv
că martorii erau absenți, deși aceștia fuseseră citați aproape
lunar, dispunându-se măsuri de constrângere, care totuși nu au
fost aplicate.
Curtea consideră că autoritățile judiciare ar fi trebuit să
manifeste o preocupare deosebită față de accelerarea procedurii,
având în vedere și starea de sănătate a reclamantului.
120. Având în vedere cele de mai sus, Curtea apreciază că
art. 6 alin. 1 din Convenție a fost încălcat.
III. Cu privire la aplicarea art. 41 din Convenție

a consecințelor acestei încălcări, Curtea acordă părții lezate, dacă
este cazul, o reparație echitabilă.“
122. În cererea prin care a sesizat Curtea, din 21 mai 1998,
reclamantul a formulat o cerere de reparație echitabilă pentru
prejudiciul moral și material suferit, al cărui cuantum este lăsat la
aprecierea Curții, precizând totodată că cheltuielile de judecată se
ridicau la o sumă de aproximativ 20 milioane lei.
123. Văduva reclamantului nu a formulat nici o cerere de
reparație echitabilă după decizia de admisibilitate, deși în
scrisoarea adresată acesteia la 10 noiembrie 2003 acesteia i s-a
atras atenția asupra prevederilor art. 60 din Regulamentul Curții
care prevede că orice cerere de reparație echitabilă în baza
art. 41 din Convenție trebuie formulată în cadrul observațiilor
scrise cu privire la fondul cauzei sau, în lipsa unor asemenea
observații, în cadrul unui document separat transmis într-un
termen de maximum două luni de la decizia prin care cererea
este declarată admisibilă.
124. Cu toate acestea, în ciuda lipsei unui răspuns al văduvei
reclamantului la scrisoarea de însoțire a deciziei de admisibilitate,
Curtea apreciază că, având în vedere împrejurările excepționale
ale cauzei, îndeosebi caracterul deosebit de grav al încălcărilor
constatate, precum și prejudiciul moral evident rezultând din
acestea, va fi acordată, în echitate, după cum prevede art. 41 din
Convenție, suma de 10.000 euro cu acest titlu.

A. Prejudiciul

B. Majorări de întârziere

121. Conform art. 41 din Convenție:
îÎn cazul în care Curtea declară că a avut loc o încălcare a
Convenției sau a protocoalelor sale și dacă dreptul intern al
înaltei părți contractante nu permite decât o înlăturare incompletă

125. Curtea hotărăște să aplice majorări de întârziere
echivalente cu rata dobânzii pentru facilitatea de credit marginal
practicată de Banca Centrală Europeană, la care se vor adăuga
3 puncte procentuale.

PENTRU ACESTE MOTIVE,
CURTEA,
ÎN UNANIMITATE:

1. hotărăște că a fost încălcat art. 3 din Convenție, ca urmare a torturii la care a fost supus reclamantul în timpul reținerii;
2. hotărăște că a fost încălcat art. 3 din Convenție, ca urmare a faptului că autoritățile nu au desfășurat o anchetă amănunțită
și eficientă în legătură cu tratamentul menționat;
3. hotărăște că a fost încălcat art. 6 alin. 1 din Convenție;
4. hotărăște că:
a) statul pârât trebuie să plătească văduvei reclamantului, în termen de 3 luni de la data rămânerii definitive a hotărârii,
conform art. 44 alin. 2 din Convenție, 10.000 (zece mii) euro cu titlu de prejudiciu moral, convertiți în lei la cursul din ziua efectuării
plății, precum și orice eventuală altă sumă care ar putea fi datorată cu titlu de impozit asupra sumei menționate;
b) această sumă va fi majorată, începând de la data expirării termenului menționat până la momentul efectuării plății, cu o
dobândă simplă de întârziere egală cu dobânda minimă pentru împrumut practicată de Banca Centrală Europeană, valabilă în această
perioadă, la aceasta adăugându-se o majorare cu 3 puncte procentuale.
Redactată în limba franceză și comunicată în scris la data de 12 octombrie 2004, în baza art. 77 alin. 2 și 3 din regulament.
J.-P. Costa,
președinte
S. Dollé,
grefier

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 452/27.V.2005 conține 16 pagini.

Prețul: 10.500 lei vechi/1,05 lei noi

&JUYDGY|017054]
ISSN 1453—4495

