Anul 173 (XVII) — Nr. 798

PARTEA

I

LEGI, DECRETE, HOTĂRÂRI ȘI ALTE ACTE

Vineri, 2 septembrie 2005

SUMAR

Nr.

Pagina

DECIZII ALE CURȚII CONSTITUȚIONALE
Decizia nr. 378 din 7 iulie 2005 referitoare la excepția
de neconstituționalitate a dispozițiilor art. 7 alin. 1
din Legea nr. 85/1992 privind vânzarea de
locuințe și spații cu altă destinație construite din
fondurile statului și din fondurile unităților
economice sau bugetare de stat .............................

975.

980.

HOTĂRÂRI ALE GUVERNULUI ROMÂNIEI
— Hotărâre privind asigurarea fondurilor necesare
aplicării măsurilor prevăzute de legislația sanitară
veterinară în scopul identificării animalelor
domestice aflate pe teritoriul Rezervației Biosferei
îDelta Dunării“ ...........................................................
— Hotărâre pentru aprobarea efectuării
concedierilor colective în baza prevederilor
Ordonanței de urgență a Guvernului nr. 8/2003
privind stimularea procesului de restructurare,
reorganizare și privatizare a unor societăți
naționale, companii naționale și societăți
comerciale cu capital majoritar de stat, precum și
a societăților comerciale și regiilor autonome

Nr.

Pagina
subordonate autorităților administrației publice
locale, de către Societatea Comercială îUzina
Termoelectrica Giurgiu“ — S.A. ...............................

981.
2–3

4

5

— Hotărâre pentru aprobarea efectuării
concedierilor colective în baza prevederilor
Ordonanței de urgență a Guvernului nr. 8/2003
privind stimularea procesului de restructurare,
reorganizare și privatizare a unor societăți
naționale, companii naționale și societăți
comerciale cu capital majoritar de stat, precum și
a societăților comerciale și regiilor autonome
subordonate autorităților administrației publice
locale, de către Societatea Comercială îCentrala
Electrică de Termoficare Arad“ — S.A. ..................

5–6

REPUBLICĂRI
Legea nr. 10/2001 privind regimul juridic al unor imobile
preluate în mod abuziv în perioada 6 martie 1945 —
22 decembrie 1989 ...................................................
´

6–16

Rectificări .............................................................................

16

2

MONITORUL OFICIAL AL ROMÂNIEI, PARTEA I, Nr. 798/2.IX.2005

DECIZII

ALE

CURȚII

CONSTITUȚIONALE

CURTEA CONSTITUȚIONALĂ

D E C I Z I A Nr. 378
din 7 iulie 2005

referitoare la excepția de neconstituționalitate a dispozițiilor art. 7 alin. 1 din Legea nr. 85/1992
privind vânzarea de locuințe și spații cu altă destinație construite din fondurile statului
și din fondurile unităților economice sau bugetare de stat
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Petre Ninosu
Ion Predescu
Șerban Viorel Stănoiu
Ion Tiucă
Cristina Cătălina Turcu

—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate a dispozițiilor art. 7 alin. 1 din Legea nr. 85/1992
privind vânzarea de locuințe și spații cu altă destinație
construite din fondurile statului și din fondurile unităților
economice sau bugetare de stat, excepție ridicată de
Societatea Comercială îUrb Rulmenți Suceava“ — S.A. în
Dosarul nr. 8.400/2004 al Judecătoriei Suceava.
La apelul nominal răspund, pentru autorul excepției,
consilier juridic Carmen Bârsan, cu delegație la dosar, și
personal partea Mihaela Corduneanu, constatându-se lipsa
celorlalte părți, față de care procedura de citare este legal
îndeplinită.
Partea Mihaela Corduneanu învederează Curții că
procedura de citare nu este legal îndeplinită față de partea
Silvia Lazurcă.
Din verificările făcute rezultă însă că procedura de citare
este legal îndeplinită, potrivit art. 20 alin. (1) din
Regulamentul de organizare și funcționare a Curții
Constituționale.
Președintele constată cauza în stare de judecată și
acordă cuvântul pe fond.
Consilierul juridic Carmen Bârsan, pentru autorul
excepției, solicită admiterea acesteia, arătând că textul de
lege criticat, care obligă o societate comercială să vândă
chiriașilor o locuință care în prezent face parte din
patrimoniul societății comerciale cu capital integral privat,
reprezintă o încălcare a dreptului său de proprietate, drept
a cărui respectare este garantată atât de Constituție, cât și
de art. 1 din Primul protocol adițional la Convenția pentru
apărarea drepturilor omului și a libertăților fundamentale.
Prin dispozițiile Legii nr. 137/2002 privind unele măsuri
pentru accelerarea privatizării, obligația de a face instituită
de textul de lege criticat a fost limitată în timp până la
momentul privatizării societății comerciale. În aceste condiții
motivele reținute de Curtea Constituțională în cuprinsul
deciziilor anterioare, prin care a fost respinsă excepția de
neconstituționalitate a aceluiași text de lege, nu-și găsesc
aplicarea și în prezenta cauză.
Partea prezentă, Mihaela Corduneanu, solicită
respingerea excepției de neconstituționalitate.
Reprezentantul Ministerului Public pune concluzii de
respingere a excepției, arătând că asupra constituționalității

textului de lege criticat, prin raportare la aceleași dispoziții
din Legea fundamentală, Curtea s-a mai pronunțat
respingând de fiecare dată excepția de neconstituționalitate.
Așa fiind, și întrucât nu au intervenit elemente noi de
natură a schimba jurisprudența Curții Constituționale, se
impune menținerea acesteia și, în consecință, respingerea
excepției de neconstituționalitate.
C U R T E A,

având în vedere actele și lucrările dosarului, reține
următoarele:
Prin Încheierea din 14 februarie 2005, pronunțată în
Dosarul nr. 8.400/2004, Judecătoria Suceava a sesizat
Curtea Constituțională cu excepția de neconstituționalitate
a dispozițiilor art. 7 alin. 1 din Legea nr. 85/1992 privind
vânzarea de locuințe și spații cu altă destinație construite
din fondurile statului și din fondurile unităților economice
sau bugetare de stat, excepție ridicată de Societatea
Comercială îUrb Rulmenți Suceava“ — S.A. într-o cauză
civilă având ca obiect o îobligație de a face“.
În motivarea excepției de neconstituționalitate autorul
susține că textul de lege criticat aduce atingere art. 44
alin. (1) și alin. (2) teza întâi, art. 135 alin. (2) lit. a) și
art. 136 alin. (5) din Constituție. În acest sens arată că
unitățile economice sau bugetare de stat au fost privatizate
și, prin urmare, patrimoniul lor a fost preluat de societăți
comerciale cu capital integral privat. Obligarea acestora,
prin dispozițiile legale criticate, la vânzarea locuințelor din
patrimoniul lor către titularii contractului de închiriere
reprezintă o atingere adusă dreptului de proprietate privată.
De asemenea, stabilirea prin lege a unui preț de vânzare a
locuinței mai mic decât prețul pieței are drept consecință
încălcarea prevederilor art. 135 alin. (2) lit. a) din
Constituție.
Judecătoria Suceava apreciază că excepția de
neconstituționalitate este neîntemeiată, invocând în acest
sens jurisprudența Curții Constituționale în materie.
Potrivit dispozițiilor art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate
ridicate.
Guvernul consideră că excepția de neconstituționalitate
este neîntemeiată, apreciind că prin textul de lege criticat
se stabilește, în acord cu dispozițiile art. 53 din Constituție,
o limitare privind exercitarea dreptului de dispoziție
aparținând proprietarului unei locuințe construite din
fondurile statului, limitare care constă în obligația impusă
acestuia de a vinde locuința titularului contractului de
închiriere, dacă cel din urmă formulează cerere de
cumpărare.

MONITORUL OFICIAL AL ROMÂNIEI, PARTEA I, Nr. 798/2.IX.2005
Avocatul Poporului apreciază că dispozițiile legale
criticate sunt constituționale, arătând totodată că asupra
excepției de neconstituționalitate invocate Curtea
Constituțională s-a mai pronunțat prin Decizia nr. 40 din
14 martie 2000, Decizia nr. 362 din 23 septembrie 2004,
Decizia nr. 388 din 30 septembrie 2004 și prin Decizia
nr. 252 din 15 iunie 2004.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate ridicate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile reprezentantului autorului
excepției și ale părții prezente, concluziile procurorului,
dispozițiile legale criticate, raportate la prevederile
Constituției, precum și dispozițiile Legii nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, precum și ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate ridicată.
Obiectul excepției de neconstituționalitate îl constituie
dispozițiile art. 7 alin. 1 din Legea nr. 85/1992 privind
vânzarea de locuințe și spații cu altă destinație construite
din fondurile statului și din fondurile unităților economice
sau bugetare de stat, republicată în Monitorul Oficial al
României, Partea I, nr. 264 din 15 iulie 1998, dispoziții
care au următorul conținut:
— Art. 7 alin. 1: îLocuințele construite din fondurile
unităților economice sau bugetare de stat, până la data intrării
în vigoare a prezentei legi, altele decât locuințele de
intervenție, vor fi vândute titularilor contractelor de închiriere, la
cererea acestora, cu plata integrală sau în rate a prețului, în
condițiile Decretului-lege nr. 61/1990 și ale prezentei legi.“
Autorul excepției susține că dispozițiile legale criticate
încalcă prevederile art. 44 alin. (1) și alin. (2) teza întâi,
art. 135 alin. (2) lit. a) și ale art. 136 alin. (5) din
Constituție, care au următorul conținut:
— Art. 44: î(1) Dreptul de proprietate, precum și creanțele
asupra statului, sunt garantate. Conținutul și limitele acestor
drepturi sunt stabilite de lege.

3

(2) Proprietatea privată este garantată și ocrotită în mod
egal de lege, indiferent de titular [...]“;
— Art. 135 alin. (2): îStatul trebuie să asigure:
a) libertatea comerțului, protecția concurenței loiale, crearea
cadrului favorabil pentru valorificarea tuturor factorilor de
producție.“;
— Art. 136 alin. (5): îProprietatea privată este inviolabilă,
în condițiile legii organice.“
Examinând excepția, Curtea constată că asupra
constituționalității dispozițiilor art. 7 din Legea nr. 85/1992,
prin raportare la aceleași texte constituționale, s-a mai
pronunțat prin numeroase decizii, precum Decizia nr. 10 din
8 martie 1994, publicată în Monitorul Oficial al României,
Partea I, nr. 114 din 5 mai 1994, Decizia nr. 40 din
14 martie 2000, publicată în Monitorul Oficial al României,
Partea I, nr. 242 din 1 iunie 2000, Decizia nr. 164 din
22 mai 2001, publicată în Monitorul Oficial al României,
Partea I, nr. 492 din 23 august 2001, Decizia nr. 278 din
1 iulie 2003, publicată în Monitorul Oficial al României,
Partea I, nr. 565 din 6 august 2003, precum și prin
Decizia nr. 388 din 30 septembrie 2004, publicată în
Monitorul Oficial al României, Partea I, nr. 1.168 din
9 decembrie 2004.
Cu acele prilejuri Curtea a statuat că dispozițiile art. 7
din Legea nr. 85/1992 consacră o normă de justiție
socială, întrucât dau posibilitatea chiriașilor să cumpere
locuințele la construirea cărora au contribuit direct sau
indirect în vechiul sistem statal-juridic. Pe această bază s-a
apreciat că dispozițiile criticate sunt nu numai conforme
literei și spiritului art. 44 și 135 din Constituție, ci și
legitime din punct de vedere economic, social și moral.
În cazul privatizării unităților din ale căror fonduri a fost
construită locuința ce a făcut obiectul vânzării, obligația de
vânzare către chiriași, prevăzută de dispozițiile Legii
nr. 85/1992, este — astfel cum a statuat Curtea
Constituțională — o obligație in rem, instituită în
considerarea obiectului (locuința construită din fondurile
unității economice sau bugetare), iar nu o obligație in
personam, reglementată în considerarea subiectului,
societatea comercială care s-a format în urma privatizării.
Atât soluția, cât și considerentele cuprinse în aceste
decizii își păstrează valabilitatea și în prezenta cauză,
neintervenind elemente noi de natură a determina
reconsiderarea jurisprudenței Curții.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3,
al art. 11 alin. (1) lit. A. d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 7 alin. 1 din Legea nr. 85/1992 privind vânzarea de
locuințe și spații cu altă destinație construite din fondurile statului și din fondurile unităților economice sau bugetare de
stat, excepție ridicată de Societatea Comercială îUrb Rulmenți Suceava“ — S.A. în Dosarul nr. 8.400/2004 al Judecătoriei
Suceava.
Definitivă și general obligatorie.
Pronunțată în ședința publică din data de 7 iulie 2005.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Cristina Cătălina Turcu

4

MONITORUL OFICIAL AL ROMÂNIEI, PARTEA I, Nr. 798/2.IX.2005

HOTĂRÂRI

ALE

GUVERNULUI

ROMÂNIEI

GUVERNUL ROMÂNIEI

HOTĂRÂRE
privind asigurarea fondurilor necesare aplicării măsurilor prevăzute de legislația sanitară
veterinară în scopul identificării animalelor domestice aflate pe teritoriul Rezervației Biosferei
îDelta Dunării“
În temeiul art. 108 din Constituția României, republicată, și al art. 63 lit. m) din Ordonanța Guvernului nr. 42/2004
privind organizarea activității sanitar-veterinare și pentru siguranța alimentelor, aprobată cu modificări prin Legea
nr. 215/2004, cu modificările și completările ulterioare, al art. 30 alin. (2) din Legea nr. 500/2002 privind finanțele publice,
cu modificările ulterioare, și al art. 21 lit. a) din Legea bugetului de stat pe anul 2005 nr. 511/2004, cu modificările și
completările ulterioare,
Guvernul României adoptă prezenta hotărâre.
Art. 1. — (1) În scopul identificării animalelor domestice
din Rezervația Biosferei îDelta Dunării“, precum și al
evaluării stării de sănătate a acestora, finanțarea
cheltuielilor pentru amenajarea oboarelor-capcană, plata
personalului ajutător, acoperirea cheltuielilor necesare
crotaliilor, materialelor sanitar-veterinare de diagnostic și
eutanasie, substanțelor dezinfectante, combustibililor, a
manoperei cheltuielilor sanitar-veterinare executate,
achiziționarea echipamentelor pentru contenție, îmbarcarea,
transportul, asigurarea condițiilor de hrană și, după caz,
ecarisarea teritoriului se asigură de la bugetul de stat prin
bugetul Autorității Naționale Sanitare Veterinare și pentru
Siguranța Alimentelor.
(2) Fondurile alocate conform alin. (1) se gestionează
de Autoritatea Națională Sanitară Veterinară și pentru
Siguranța Alimentelor, prin Direcția Sanitară Veterinară și
pentru Siguranța Alimentelor Tulcea.
(3) Pentru anul 2005, fondurile necesare finanțării
activităților prevăzute la alin. (1), în sumă de 750 mii lei
(RON), se asigură din Fondul de rezervă bugetară la
dispoziția Guvernului.

(4) Cu suma de 750 mii lei (RON) se suplimentează
bugetul Autorității Naționale Sanitare Veterinare și pentru
Siguranța Alimentelor, la capitolul îAgricultură și
Silvicultură“, titlul îSubvenții“, prin diminuarea cu aceeași
sumă a Fondului de rezervă bugetară la dispoziția
Guvernului, prevăzut în bugetul de stat pe anul 2005.
(5) Se autorizează Ministerul Finanțelor Publice să
introducă, la propunerea ordonatorului principal de credite,
modificările în structura bugetului de stat și în volumul și
structura bugetului Autorității Naționale Sanitare Veterinare
și pentru Siguranța Alimentelor pe anul 2005.
Art. 2. — Ministerul Mediului și Gospodăririi Apelor,
Administrația Rezervației Biosferei îDelta Dunării“, Garda
Națională de Mediu și Ministerul Administrației și Internelor
vor asigura, după caz, sprijinul necesar pentru aplicarea
măsurilor sanitar-veterinare în scopul identificării animalelor
domestice aflate pe teritoriul Rezervației Biosferei îDelta
Dunării“ la solicitarea Autorității Naționale Sanitare
Veterinare și pentru Siguranța Alimentelor.

PRIM-MINISTRU

CĂLIN POPESCU-TĂRICEANU
Contrasemnează:
p. Ministrul mediului și gospodăririi apelor,
Lucia Ana Varga,
secretar de stat
Ministrul agriculturii, pădurilor și dezvoltării rurale,
Gheorghe Flutur
p. Președintele Autorității Naționale Sanitare Veterinare
și pentru Siguranța Alimentelor,
Dan Marcu
p. Ministrul administrației și internelor,
Paul Victor Dobre,
secretar de stat
p. Ministrul finanțelor publice,
Nicolae Ivan,
secretar de stat
București, 25 august 2005.
Nr. 975.

MONITORUL OFICIAL AL ROMÂNIEI, PARTEA I, Nr. 798/2.IX.2005

5

GUVERNUL ROMÂNIEI

HOTĂRÂRE
pentru aprobarea efectuării concedierilor colective în baza prevederilor Ordonanței de urgență
a Guvernului nr. 8/2003 privind stimularea procesului de restructurare, reorganizare și privatizare
a unor societăți naționale, companii naționale și societăți comerciale cu capital majoritar de stat,
precum și a societăților comerciale și regiilor autonome subordonate autorităților administrației
publice locale, de către Societatea Comercială îUzina Termoelectrica Giurgiu“ — S.A.
În temeiul art. 108 din Constituția României, republicată, și al art. 6 alin. (2) din Ordonanța de urgență a
Guvernului nr. 8/2003 privind stimularea procesului de restructurare, reorganizare și privatizare a unor societăți naționale,
companii naționale și societăți comerciale cu capital majoritar de stat, precum și a societăților comerciale și regiilor
autonome subordonate autorităților administrației publice locale, aprobată cu modificări și completări prin Legea
nr. 569/2003, cu modificările și completările ulterioare,
Guvernul României adoptă prezenta hotărâre.
Articol unic. — Se aprobă efectuarea concedierilor
colective în baza prevederilor Ordonanței de urgență a
Guvernului nr. 8/2003 privind stimularea procesului de
restructurare, reorganizare și privatizare a unor societăți
naționale, companii naționale și societăți comerciale cu
capital majoritar de stat, precum și a societăților comerciale

și regiilor autonome subordonate autorităților administrației
publice locale, aprobată cu modificări și completări prin
Legea nr. 569/2003, cu modificările și completările
ulterioare, de către Societatea Comercială îUzina
Termoelectrica Giurgiu“ — S.A., subordonată Consiliului
Județean Giurgiu.

PRIM-MINISTRU

CĂLIN POPESCU-TĂRICEANU
Contrasemnează:
p. Ministrul administrației și internelor,
Paul Victor Dobre,
secretar de stat
Ministrul muncii, solidarității sociale și familiei,
Gheorghe Barbu
p. Ministrul finanțelor publice,
Nicolae Ivan,
secretar de stat
București, 25 august 2005.
Nr. 980.

GUVERNUL ROMÂNIEI

HOTĂRÂRE
pentru aprobarea efectuării concedierilor colective în baza prevederilor Ordonanței de urgență
a Guvernului nr. 8/2003 privind stimularea procesului de restructurare, reorganizare și privatizare
a unor societăți naționale, companii naționale și societăți comerciale cu capital majoritar de stat,
precum și a societăților comerciale și regiilor autonome subordonate autorităților administrației
publice locale, de către Societatea Comercială îCentrala Electrică de Termoficare Arad“ — S.A.
În temeiul art. 108 din Constituția României, republicată, și al art. 6 alin. (2) din Ordonanța de urgență a
Guvernului nr. 8/2003 privind stimularea procesului de restructurare, reorganizare și privatizare a unor societăți naționale,
companii naționale și societăți comerciale cu capital majoritar de stat, precum și a societăților comerciale și regiilor
autonome subordonate autorităților administrației publice locale, aprobată cu modificări și completări prin Legea
nr. 569/2003, cu modificările și completările ulterioare,
Guvernul României adoptă prezenta hotărâre.
Articol unic. — Se aprobă efectuarea concedierilor
colective în baza prevederilor Ordonanței de urgență a
Guvernului nr. 8/2003 privind stimularea procesului de

restructurare, reorganizare și privatizare a unor societăți
naționale, companii naționale și societăți comerciale cu
capital majoritar de stat, precum și a societăților comerciale

6

MONITORUL OFICIAL AL ROMÂNIEI, PARTEA I, Nr. 798/2.IX.2005

și regiilor autonome subordonate autorităților administrației
publice locale, aprobată cu modificări și completări prin
Legea nr. 569/2003, cu modificările și completările

ulterioare, de către Societatea Comercială îCentrala
Electrică de Termoficare Arad“ — S.A., subordonată
Consiliului Local al Municipiului Arad.

PRIM-MINISTRU

CĂLIN POPESCU-TĂRICEANU
Contrasemnează:
p. Ministrul administrației și internelor,
Paul Victor Dobre,
secretar de stat
Ministrul muncii, solidarității sociale și familiei,
Gheorghe Barbu
p. Ministrul finanțelor publice,
Nicolae Ivan,
secretar de stat
București, 25 august 2005.
Nr. 981.

REPUBLICĂRI
L E G E A Nr. 10/2001
privind regimul juridic al unor imobile preluate în mod abuziv în perioada
6 martie 1945 — 22 decembrie 1989*)
CAPITOLUL I
Dispoziții generale
Art. 1. — (1) Imobilele preluate în mod abuziv de stat,
de organizațiile cooperatiste sau de orice alte persoane
juridice în perioada 6 martie 1945 — 22 decembrie 1989,
precum și cele preluate de stat în baza Legii nr. 139/1940
asupra rechizițiilor și nerestituite, se restituie, în natură, în
condițiile prezentei legi.
(2) În cazurile în care restituirea în natură nu este
posibilă se vor stabili măsuri reparatorii prin echivalent.
Măsurile reparatorii prin echivalent vor consta în
compensare cu alte bunuri sau servicii oferite în echivalent
de către entitatea învestită potrivit prezentei legi cu
soluționarea notificării, cu acordul persoanei îndreptățite,
sau despăgubiri acordate în condițiile prevederilor speciale
privind regimul stabilirii și plății despăgubirilor aferente
imobilelor preluate în mod abuziv.
(3) Măsurile reparatorii prin echivalent constând în
compensare cu alte bunuri sau servicii se acordă prin
decizia sau, după caz, dispoziția motivată a entității
învestite potrivit prezentei legi cu soluționarea notificării.
Măsurile reparatorii în echivalent constând în despăgubiri
acordate în condițiile legii speciale privind regimul de
stabilire și plată a despăgubirilor aferente imobilelor
preluate în mod abuziv se propun a fi acordate prin decizia
sau, după caz, dispoziția motivată a entității învestite
potrivit prezentei legi cu soluționarea notificării.
(4) Măsurile reparatorii prin echivalent pot fi combinate.
Art. 2. — (1) În sensul prezentei legi, prin imobile
preluate în mod abuziv se înțelege:
a) imobilele naționalizate prin Decretul nr. 92/1950
pentru naționalizarea unor imobile, cu modificările și
completările ulterioare, prin Legea nr. 119/1948 pentru
naționalizarea întreprinderilor industriale, bancare, de

asigurări, miniere și de transporturi, precum și prin alte
acte normative de naționalizare;
b) imobilele preluate prin confiscarea averii, ca urmare a
unei hotărâri judecătorești de condamnare pentru infracțiuni
de natură politică, prevăzute de legislația penală, săvârșite
ca manifestare a opoziției față de sistemul totalitar
comunist;
c) imobilele donate statului sau altor persoane juridice în
baza Decretului nr. 410/1948 privind donațiunea unor
întreprinderi de arte grafice, a Decretului nr. 479/1954
privitor la donațiile făcute statului ș.a., neîncheiate în formă
autentică, precum și imobilele donate statului sau altor
persoane juridice, încheiate în forma autentică prevăzută de
art. 813 din Codul civil, în acest din urmă caz dacă s-a
admis acțiunea în anulare sau în constatarea nulității
donației printr-o hotărâre judecătorească definitivă și
irevocabilă;
d) imobilele preluate de stat pentru neplata impozitelor
ca urmare a unor măsuri abuzive impuse de stat, prin care
drepturile proprietarului nu puteau fi exercitate;
e) imobilele considerate a fi fost abandonate, în baza
unei dispoziții administrative sau a unei hotărâri
judecătorești pronunțate în temeiul Decretului nr. 111/1951
privind reglementarea situației bunurilor de orice fel supuse
confiscării, confiscate, fără moștenitori sau fără stăpân,
precum și a unor bunuri care nu mai folosesc instituțiilor
bugetare, în perioada 6 martie 1945 — 22 decembrie 1989;
f) imobilele preluate de stat în baza unor legi sau a
altor acte normative nepublicate, la data preluării, în
Monitorul Oficial al României, Partea I, sau în Buletinul
Oficial;
g) imobilele preluate de stat în baza Legii nr. 139/1940
asupra rechizițiilor și care nu au fost restituite ori pentru
care proprietarii nu au primit compensații echitabile;
h) orice alte imobile preluate de stat cu titlu valabil,
astfel cum este definit la art. 6 alin. (1) din Legea

*) Republicată în temeiul art. VII din titlul I al Legii nr. 247/2005 privind reforma în domeniile proprietății și justiției, precum și unele măsuri
adiacente, publicată în Monitorul Oficial al României, Partea I, nr. 653 din 22 iulie 2005, dându-se textelor o nouă numerotare.
Legea nr. 10/2001 a fost republicată în Monitorul Oficial al României, Partea I, nr. 279 din 4 aprilie 2005.

MONITORUL OFICIAL AL ROMÂNIEI, PARTEA I, Nr. 798/2.IX.2005
nr. 213/1998 privind proprietatea publică și regimul juridic
al acesteia, cu modificările și completările ulterioare;
i) orice alte imobile preluate fără titlu valabil sau fără
respectarea dispozițiilor legale în vigoare la data preluării,
precum și cele preluate fără temei legal prin acte de
dispoziție ale organelor locale ale puterii sau ale
administrației de stat.
(2) Persoanele ale căror imobile au fost preluate fără
titlu valabil își păstrează calitatea de proprietar avută la
data preluării, pe care o exercită după primirea deciziei
sau a hotărârii judecătorești de restituire, conform
prevederilor prezentei legi.
Art. 3. — (1) Sunt îndreptățite, în înțelesul prezentei
legi, la măsuri reparatorii constând în restituire în natură
sau, după caz, prin echivalent:
a) persoanele fizice, proprietari ai imobilelor la data
preluării în mod abuziv a acestora;
b) persoanele fizice, asociați ai persoanei juridice care
deținea imobilele și alte active în proprietate la data
preluării acestora în mod abuziv;
c) persoanele juridice, proprietari ai imobilelor preluate
în mod abuziv de stat, de organizații cooperatiste sau de
orice alte persoane juridice după data de 6 martie 1945;
îndreptățirea la măsurile reparatorii prevăzute de prezentul
articol este condiționată de continuarea activității ca
persoană juridică până la data intrării în vigoare a
prezentei legi sau de împrejurarea ca activitatea lor să fie
fost interzisă sau întreruptă în perioada 6 martie 1945 —
22 decembrie 1989, iar acestea să-și fi reluat activitatea
după data de 22 decembrie 1989, dacă, prin hotărâre
judecătorească, se constată că sunt aceeași persoană
juridică cu cea desființată sau interzisă, precum și partidele
politice a căror activitate a fost interzisă sau întreruptă în
perioada 6 martie 1945 — 22 decembrie 1989, dacă și-au
reluat activitatea în condițiile legii.
(2) Ministerele, celelalte instituții publice ale statului sau
ale unităților administrativ-teritoriale, inclusiv cele autonome
sau independente, regiile autonome, companiile/societățile
naționale, societățile comerciale cu capital de stat, precum
și cele privatizate, potrivit legii, nu au calitatea de persoane
îndreptățite și nu fac obiectul prezentei legi.
Art. 4. — (1) În cazul în care restituirea este cerută de
mai multe persoane îndreptățite coproprietare ale bunului
imobil solicitat, dreptul de proprietate se constată sau se
stabilește în cote-părți ideale, potrivit dreptului comun.
(2) De prevederile prezentei legi beneficiază și
moștenitorii legali sau testamentari ai persoanelor fizice
îndreptățite.
(3) Succesibilii care, după data de 6 martie 1945, nu
au acceptat moștenirea sunt repuși de drept în termenul
de acceptare a succesiunii pentru bunurile care fac obiectul
prezentei legi. Cererea de restituire are valoare de
acceptare a succesiunii pentru bunurile a căror restituire se
solicită în temeiul prezentei legi.
(4) De cotele moștenitorilor legali sau testamentari care
nu au urmat procedura prevăzută la cap. III profită ceilalți
moștenitori ai persoanei îndreptățite care au depus în
termen cererea de restituire.
Art. 5. — Nu sunt îndreptățite la restituire în natură sau
la măsuri reparatorii în echivalent persoanele care au primit
despăgubiri potrivit acordurilor internaționale încheiate de
România privind reglementarea problemelor financiare în
suspensie, enumerate în anexa nr. 1 care face parte
integrantă din prezenta lege.
Art. 6. — (1) Prin imobile, în sensul prezentei legi, se
înțeleg terenurile, cu sau fără construcții, cu oricare dintre

7

destinațiile avute la data preluării în mod abuziv, precum
și bunurile mobile devenite imobile prin încorporare în
acest construcții.
(2) Măsurile reparatorii privesc și utilajele și instalațiile
preluate de stat sau de alte persoane juridice odată cu
imobilul, în afară de cazul în care au fost înlocuite, casate
sau distruse.
(3) În situația prevăzută la alin. (2), restituirea în natură
se va dispune prin decizia sau dispoziția unității
deținătoare.
(4) În situația în care utilajele și instalațiile solicitate
sunt evidențiate în patrimoniul unor societăți comerciale
privatizate, altele decât cele prevăzute la art. 21 alin. (1) și
(2), după stabilirea contravalorii acestora, prin decizia
entității implicate în privatizare se va propune acordarea de
despăgubiri în condițiile legii speciale privind regimul de
stabilire și plată a despăgubirilor aferente imobilelor
preluate în mod abuziv.
Art. 7. — (1) De regulă, imobilele preluate în mod
abuziv se restituie în natură.
(2) Dacă restituirea în natură este posibilă, persoana
îndreptățită nu poate opta pentru măsuri reparatorii prin
echivalent decât în cazurile expres prevăzute de prezenta
lege.
(3) În situația în care anumite imobile-terenuri libere
situate în intravilan sunt solicitate de două persoane
îndreptățite dintre cele prevăzute la art. 3 alin. (1) lit. a),
dintre care unul este fostul proprietar, căruia i s-a preluat
terenul prin măsurile abuzive aplicate în perioada ulterioară
datei de 6 martie 1945, și cel de-al doilea, persoana
căreia i s-a atribuit teren din cel preluat de la fostul
proprietar, iar ulterior acest teren a fost preluat prin
măsurile abuzive arătate la art. 2 alin. (1), se va restitui în
natură terenul celui dintâi proprietar, iar cei care au fost
împroprietăriți cu asemenea terenuri vor beneficia de
celelalte măsuri reparatorii în echivalent, în condițiile legii.
(4) În cazurile prevăzute la alin. (3) dacă restituirea în
natură nu este posibilă potrivit prezentei legi, ambele
persoane îndreptățite beneficiază de măsuri reparatorii în
echivalent.
Art. 8. — (1) Nu intră sub incidența prezentei legi
terenurile situate în extravilanul localităților la data preluării
abuzive sau la data notificării, precum și cele al căror
regim juridic este reglementat prin Legea fondului funciar
nr. 18/1991, republicată, cu modificările și completările
ulterioare, și prin Legea nr. 1/2000 pentru reconstituirea
dreptului de proprietate asupra terenurilor agricole și celor
forestiere, solicitate potrivit prevederilor Legii fondului
funciar nr. 18/1991 și ale Legii nr. 169/1997, cu
modificările și completările ulterioare.
(2) Regimul juridic al imobilelor care au aparținut
cultelor religioase preluate de stat este reglementat prin
Ordonanța de urgență a Guvernului nr. 94/2000 privind
retrocedarea unor bunuri imobile care au aparținut cultelor
religioase din România, republicată*).
(3) Regimul juridic al imobilelor care au aparținut
comunităților minorităților naționale preluate de stat este
reglementat prin Ordonanța de urgență a Guvernului
nr. 83/1999 privind restituirea unor bunuri imobile care au
aparținut comunităților cetățenilor aparținând minorităților
naționale din România, republicată*).
(4) Regimul juridic al imobilelor care au aparținut
patrimoniului sindical preluate de stat sau de alte persoane
juridice, va fi reglementat prin acte normative speciale.

*) Ordonanța de urgență a Guvernului nr. 94/2000 și Ordonanța de urgență a Guvernului nr. 83/1999 au fost republicate în Monitorul Oficial
al României, Partea I, nr. 797 din 1 septembrie 2005.

8

MONITORUL OFICIAL AL ROMÂNIEI, PARTEA I, Nr. 798/2.IX.2005
CAPITOLUL II
Restituirea în natură sau măsuri reparatorii
prin echivalent

Art. 9. — Imobilele preluate în mod abuziv, indiferent în
posesia cui se află în prezent, se restituie în natură în
starea în care se află la data cererii de restituire și libere
de orice sarcini.
Art. 10. — (1) În situația imobilelor preluate în mod
abuziv și ale căror construcții edificate pe acestea au fost
demolate total sau parțial, restituirea în natură se dispune
pentru terenul liber și pentru construcțiile rămase
nedemolate, iar pentru construcțiile demolate și terenurile
ocupate măsurile reparatorii se stabilesc prin echivalent.
(2) În cazul în care pe terenurile pe care s-au aflat
construcții preluate în mod abuziv s-au edificat noi
construcții, autorizate, persoana îndreptățită va obține
restituirea în natură a părții de teren rămase liberă, iar
pentru suprafața ocupată de construcții noi, cea afectată
servituților legale și altor amenajări de utilitate publică ale
localităților urbane și rurale, măsurile reparatorii se stabilesc
în echivalent.
(3) Se restituie în natură terenurile pe care s-au ridicat
construcții neautorizate în condițiile legii după data de 1
ianuarie 1990, precum și construcții ușoare sau
demontabile.
(4) Se restituie în natură inclusiv terenurile fără
construcții afectate de lucrări de investiții de interes public
aprobate, dacă nu a început construcția acestora, ori
lucrările aprobate au fost abandonate.
(5) Se restituie în natură și terenurile pe care, ulterior
preluării abuzive, s-au edificat construcții autorizate care nu
mai sunt necesare unității deținătoare, dacă persoana
îndreptățită achită acesteia o despăgubire reprezentând
valoarea de piață a construcției respective, stabilită potrivit
standardelor internaționale de evaluare.
(6) În cazul imobilelor preluate în mod abuziv și ale
căror construcții edificate pe acestea au fost distruse ca
urmare a unor calamități naturale, persoana îndreptățită
beneficiază de restituirea în natură pentru terenul liber.
Dacă terenul nu este liber, măsurile reparatorii pentru
acesta se stabilesc în echivalent.
(7) Dispozițiile alin. (6) se aplică în mod corespunzător
și imobilelor rechiziționate în baza Legii nr. 139/1940 și ale
căror construcții edificate pe acestea au fost distruse în
timpul războiului, dacă proprietarii nu au primit despăgubiri.
(8) Valoarea corespunzătoare a construcțiilor preluate în
mod abuziv și demolate se stabilește potrivit valorii de
piață de la data soluționării notificării, stabilită potrivit
standardelor internaționale de evaluare în funcție de
volumul de informații puse la dispoziția evaluatorului.
(9) Valoarea terenurilor, precum și a construcțiilor
nedemolate preluate în mod abuziv, care nu se pot restitui
în natură, se stabilește potrivit valorii de piață de la data
soluționării notificării, stabilită potrivit standardelor
internaționale de evaluare.
(10) În situațiile prevăzute la alin. (1), (2) și (6),
măsurile reparatorii prin echivalent vor consta în
compensare cu alte bunuri sau servicii oferite în echivalent
de către entitatea învestită potrivit prezentei legi cu
soluționarea notificării, cu acordul persoanei îndreptățite sau
despăgubiri acordate în condițiile legii speciale privind
regimul de stabilire și plată a despăgubirilor aferente
imobilelor preluate în mod abuziv.
Art. 11. — (1) Imobilele expropriate și ale căror
construcții edificate pe acestea nu au fost demolate se vor
restitui în natură persoanelor îndreptățite, dacă nu au fost

înstrăinate, cu respectarea dispozițiilor legale. Dacă
persoana îndreptățită a primit o despăgubire, restituirea în
natură este condiționată de rambursarea unei sume
reprezentând valoarea despăgubirii primite, actualizată cu
coeficientul de actualizare stabilit conform legislației în
vigoare.
(2) În cazul în care construcțiile expropriate au fost
demolate parțial sau total, dar nu s-au executat lucrările
pentru care s-a dispus exproprierea, terenul liber se
restituie în natură cu construcțiile rămase, iar pentru
construcțiile demolate măsurile reparatorii se stabilesc în
echivalent. Dacă persoana îndreptățită a primit o
despăgubire, restituirea în natură este condiționată de
rambursarea diferenței dintre valoarea despăgubirii primite
și valoarea construcțiilor demolate așa cum a fost calculată
în documentația de stabilire a despăgubirilor, actualizată cu
coeficientul de actualizare stabilit conform legislației în
vigoare.
(3) În cazul în care construcțiile expropriate au fost
integral demolate și lucrările pentru care s-a dispus
exproprierea ocupă terenul parțial, persoana îndreptățită
poate obține restituirea în natură a părții de teren rămase
liberă, pentru cea ocupată de construcții noi, autorizate,
cea afectată servituților legale și altor amenajări de utilitate
publică ale localităților urbane și rurale, măsurile reparatorii
stabilindu-se în echivalent. Dispozițiile art. 10 alin. (3), (4),
(5) și (6) se vor aplica în mod corespunzător.
(4) În cazul în care lucrările pentru care s-a dispus
exproprierea ocupă funcțional întregul teren afectat,
măsurile reparatorii se stabilesc în echivalent pentru
întregul imobil.
(5) Valoarea construcțiilor expropriate și demolate se
stabilește potrivit valorii de piață de la data soluționării
notificării, stabilită potrivit standardelor internaționale de
evaluare în funcție de volumul de informații puse la
dispoziția evaluatorului.
(6) Valoarea construcțiilor expropriate, care nu se pot
restitui în natură și a terenurilor aferente acestora se
stabilește potrivit valorii de piață de la data soluționării
notificării, stabilită potrivit standardelor internaționale de
evaluare.
(7) În situațiile prevăzute la alin. (2), (3) și (4) valoarea
măsurilor reparatorii în echivalent se stabilește prin
scăderea valorii actualizate a despăgubirilor primite pentru
teren, respectiv pentru construcții, din valoarea
corespunzătoare a părții din imobilul expropriat — teren și
construcții — care nu se poate restitui în natură, stabilită
potrivit alin. (5) și (6).
(8) În situațiile prevăzute la alin. (2), (3) și (4), măsurile
reparatorii prin echivalent vor consta în compensare cu alte
bunuri sau servicii oferite în echivalent de către entitatea
învestită potrivit prezentei legi cu soluționarea notificării, cu
acordul persoanei îndreptățite sau despăgubiri acordate în
condițiile legii speciale privind regimul de stabilire și plată a
despăgubirilor aferente imobilelor preluate în mod abuziv.
Art. 12. — În situația imobilelor deținute de stat, de o
organizație cooperatistă, sau de orice altă persoană juridică
dintre cele prevăzute la art. 21 alin. (1), (2) și (4), dacă
persoana îndreptățită a primit o despăgubire, restituirea în
natură este condiționată de rambursarea unei sume
reprezentând valoarea despăgubirii primite, actualizată cu
coeficientul de actualizare stabilit.
Art. 13. — (1) În cazul imobilelor restituite prin
procedurile administrative prevăzute de prezenta lege sau
prin hotărâre judecătorească sunt aplicabile prevederile
privind contractele de închiriere cuprinse în Ordonanța de
urgență a Guvernului nr. 40/1999 privind protecția chiriașilor

MONITORUL OFICIAL AL ROMÂNIEI, PARTEA I, Nr. 798/2.IX.2005
și stabilirea chiriei pentru spațiile cu destinația de locuințe,
aprobată cu modificări și completări prin Legea
nr. 241/2001, cu modificările și completările ulterioare.
(2) Contractele de locațiune pentru imobilele restituite în
natură având destinațiile arătate în anexa nr. 2 lit. b)
pct. 2 care face parte integrantă din prezenta lege, se
prelungesc de drept pentru o perioadă de 3 ani cu
renegocierea celorlalte clauze ale contractului, iar
contractele de locațiune pentu imobilele restituite în natură
având destinațiile arătate în anexa nr. 2 lit. b) pct. 1 se
prelungesc de drept pentru o perioadă de 1 an cu
renegocierea celorlalte clauze ale contractului.
Art. 14. — Dacă imobilul restituit prin procedurile
administrative prevăzute de prezenta lege sau prin hotărâre
judecătorească face obiectul unui contract de locațiune,
concesiune, locație de gestiune sau asociere în
participațiune, noul proprietar se va subroga în drepturile
statului sau ale persoanei juridice deținătoare, cu
renegocierea celorlalte clauze ale contractului, dacă aceste
contracte au fost încheiate potrivit legii.
Art. 15. — (1) Contractele de închiriere prevăzute la
art. 6 din Ordonanța de urgență a Guvernului nr. 40/1999
se vor încheia pentru o perioadă de 5 ani. În cazul în care
chiriașului i se pune la dispoziție o altă locuință
corespunzătoare, acesta este obligat să elibereze de îndată
locuința ocupată.
(2) Neîncheierea noului contract de închiriere în cazul
prevăzut la art. 9 și 10 din Ordonanța de urgență a
Guvernului nr. 40/1999, cauzată de neînțelegerea asupra
cuantumului chiriei cerute de proprietar sau de pretenția
acestuia de restrângere a suprafeței locative pentru
persoanele prevăzute la art. 32 alin. (1) din aceeași
ordonanță, atrage prelungirea de drept a contractului de
închiriere până la încheierea noului contract.
(3) Pentru chiriașii persoane fizice din imobilele restituite
în natură, precum și pentru cei din locuințele prevăzute la
art. 26 alin. (1) din Ordonanța de urgență a Guvernului
nr. 40/1999, ale căror venituri nete lunare pe membru de
familie se situează între venitul mediu net lunar pe
economie și dublul acestuia, nivelul maxim al chiriei nu
poate depăși 25% din venitul net lunar pe familie.
Dispozițiile art. 31 alin. (2) și ale art. 33*) din Ordonanța
de urgență a Guvernului nr. 40/1999 se aplică în mod
corespunzător. În cazul în care chiria astfel calculată este
mai mică decât cea calculată potrivit art. 26—30 din
Ordonanța de urgență a Guvernului nr. 40/1999,
proprietarul este scutit de impozitul pe teren și clădire și
este exonerat de răspundere pentru obligațiile ce îi revin
pe durata contractului de închiriere respectiv.
(4) Pentru persoanele cu handicap, pentru persoanele
prevăzute în Legea nr. 42/1990**) pentru cinstirea eroilormartiri și acordarea unor drepturi urmașilor acestora,
răniților, precum și luptătorilor pentru victoria Revoluției din
Decembrie 1989, republicată, cu modificările ulterioare, în
Legea nr. 44/1994 privind veteranii de război, precum și
unele drepturi ale invalizilor și văduvelor de război,
republicată, cu modificările ulterioare, și în Decretul-lege
nr. 118/1990 privind acordarea unor drepturi persoanelor
persecutate din motive politice de dictatura instaurată cu
începere de la 6 martie 1945, precum și celor deportate în
străinătate ori constituite în prizonieri, republicat, cu
modificările ulterioare, la efectuarea schimbului obligatoriu
prevăzut la cap. II din Ordonanța de urgență a Guvernului

9

nr. 40/1999 locuința oferită trebuie să asigure condiții de
folosință similare celor existente în locuința deținută.
(5) Chiriașii ale căror contracte de închiriere nu s-au
reînnoit pentru motivele prevăzute la art. 14 alin. (2) lit. a)
și b) din Ordonanța de urgență a Guvernului nr. 40/1999
au prioritate la acordarea înlesnirilor prevăzute de Legea
locuinței nr. 114/1996, republicată, cu modificările și
completările ulterioare, precum și a celor prevăzute de
Legea nr. 152/1998 privind înființarea Agenției Naționale
pentru Locuințe, cu modificările și completările ulterioare.
Art. 16. — (1) În situația imobilelor având destinațiile
arătate în anexa nr. 2 lit. a) care face parte integrantă din
prezenta lege, necesare și afectate exclusiv și nemijlocit
activităților de interes public, de învățământ, sănătate, ori
social-culturale, foștilor proprietari sau, după caz,
moștenitorilor acestora, li se restituie imobilul în proprietate
cu obligația de a-i menține afectațiunea pe o perioadă de
până la 3 ani, pentru cele arătate la pct. 3 și 4 din anexa
nr. 2 lit. a) sau, după caz, de până la 5 ani de la data
emiterii deciziei sau a dispoziției, pentru cele arătate la
pct. 1 și 2 din anexa nr. 2 lit. a).
(2) În acest interval plata cheltuielilor de întreținere
aferente imobilului respectiv revine deținătorilor.
(3) Proprietarii vor intra în posesia bunurilor imobile
restituite în termen de cel mult 5 ani de la redobândirea
dreptului de proprietate.
(4) În cazul în care proprietarul pune la dispoziție un alt
imobil corespunzător, care respectă normele și cerințele
legale incidente desfășurării în condiții adecvate a activității
prevăzute la alin. (1), utilizatorul este obligat ca, în termen
de 90 de zile, să procedeze la eliberarea acestuia.
Art. 17. — (1) Locatarii imobilelor având destinațiile
arătate în anexa nr. 2 lit. a) și lit. b) pct. 1, care face
parte integrantă din prezenta lege, au drept de preemțiune
la cumpărarea acestora.
(2) Acest drept se poate exercita, sub sancțiunea
decăderii, în termen de 90 de zile de la data primirii
notificării privind intenția de vânzare.
(3) Notificarea se face prin executorul judecătoresc,
potrivit legii.
(4) Contractele de vânzare-cumpărare încheiate cu
încălcarea dreptului de preemțiune sunt lovite de nulitate.
Art. 18. — Măsurile reparatorii se stabilesc numai în
echivalent și în următoarele cazuri:
a) persoana îndreptățită era asociat la persoana juridică
proprietară a imobilelor și a activelor la data preluării
acestora în mod abuziv, cu excepția cazului în care
persoana îndreptățită era unic asociat sau persoanele
îndreptățite asociate erau membri ai aceleiași familii;
b) imobilul nu mai există la data intrării în vigoare a
prezentei legi, cu excepția imobilelor distruse ca urmare a
unor calamități naturale;
c) imobilul a fost înstrăinat cu respectarea dispozițiilor
legale.
Art. 19. — (1) În situația imobilelor-construcții care fac
obiectul notificărilor formulate potrivit procedurilor prevăzute
la cap. III și cărora le-au fost adăugate, pe orizontală
și/sau verticală, în raport cu forma inițială, noi corpuri a
căror arie desfășurată însumează peste 100% din aria
desfășurată inițial și dacă părțile nu convin altfel, foștilor
proprietari li se acordă sau, după caz, propun măsuri
reparatorii prin echivalent. Măsurile reparatorii prin
echivalent vor consta în compensare cu alte bunuri sau

*) Art. 33 a fost abrogat prin Legea nr. 241/2001 pentru aprobarea Ordonanței de urgență a Guvernului nr. 40/1999 privind protecția
chiriașilor și stabilirea chiriei pentru spațiile cu destinația de locuințe.
**) Legea nr. 42/1990 a fost abrogată prin art. 17 din Legea nr. 341/2004, publicată în Monitorul Oficial al României, Partea I, nr. 654 din
20 iulie 2004.

10

MONITORUL OFICIAL AL ROMÂNIEI, PARTEA I, Nr. 798/2.IX.2005

servicii oferite în echivalent de către entitatea învestită
potrivit prezentei legi cu soluționarea notificării, cu acordul
persoanei îndreptățite, sau despăgubiri acordate în condițiile
legii speciale privind regimul de stabilire și plată a
despăgubirilor aferente imobilelor preluate în mod abuziv.
(2) În situația imobilelor-construcții care fac obiectul
notificărilor formulate potrivit procedurilor prevăzute la
cap. III și cărora le-au fost adăugate, pe orizontală și/sau
verticală, în raport cu forma inițială, corpuri suplimentare de
sine stătătoare, foștilor proprietari sau, după caz,
moștenitorilor acestora, li se restituie, în natură, suprafața
deținută în proprietate la data trecerii în proprietatea
statului.
(3) Deținătorul suprafeței adăugate imobilului preluat are
drept de preemțiune la cumpărarea suprafeței restituite
fostului proprietar sau, după caz, moștenitorului acestuia,
dispozițiile art. 17 fiind aplicabile în aceste situații indiferent
de calitatea deținătorului.
(4) Noul proprietar al suprafeței restituite în proprietate
potrivit alin. (2) are un drept de preemțiune la cumpărarea
suprafeței adăugate imobilului după trecerea acestuia în
proprietatea statului, dispozițiile art. 17 alin. (2) și (3) fiind
aplicabile în mod corespunzător.
Art. 20. — (1) Persoanele care au primit despăgubiri în
condițiile Legii nr. 112/1995 pot solicita numai restituirea în
natură, cu obligația returnării sumei reprezentând
despăgubirea primită, actualizată cu indicele inflației, dacă
imobilul nu a fost vândut până la data intrării în vigoare a
prezentei legi.
(2) În cazul în care imobilul a fost vândut cu
respectarea prevederilor Legii nr. 112/1995 pentru
reglementarea situației juridice a unor imobile cu destinația
de locuință, trecute în proprietatea statului, cu modificările
ulterioare, persoana îndreptățită are dreptul la măsuri
reparatorii prin echivalent pentru valoarea de piață
corespunzătoare a întregului imobil, teren și construcții,
stabilită potrivit standardelor internaționale de evaluare.
Dacă persoanele îndreptățite au primit despăgubiri potrivit
prevederilor Legii nr. 112/1995, ele au dreptul la diferența
dintre valoarea încasată, actualizată cu indicele inflației, și
valoarea corespunzătoare a imobilului.
(3) În cazurile prevăzute la alin. (2) măsurile reparatorii
prin echivalent constau în compensare cu alte bunuri sau
servicii oferite în echivalent de către entitatea învestită
potrivit prezentei legi cu soluționarea notificării, cu acordul
persoanei îndreptățite, sau despăgubiri acordate în condițiile
legii speciale privind regimul de stabilire și plată a
despăgubirilor aferente imobilelor preluate în mod abuziv.
(4) Persoanele îndreptățite care nu au formulat cereri
potrivit prevederilor Legii nr. 112/1995, precum și cele ale
căror cereri au fost respinse ori nu au fost soluționate
până la data intrării în vigoare a prezentei legi au dreptul
de a formula o asemenea cerere în condițiile prezentei
legi.
(5) În situația imobilelor prevăzute la alin. (2), măsurile
reparatorii în echivalent se acordă sau, după caz, se
propun prin dispoziția motivată a primarului, respectiv a
primarului general al municipiului București.
CAPITOLUL III
Proceduri de restituire
Art. 21. — (1) Imobilele — terenuri și construcții —
preluate în mod abuziv, indiferent de destinație, care sunt
deținute la data intrării în vigoare a prezentei legi de o

regie autonomă, o societate sau companie națională, o
societate comercială la care statul sau o autoritate a
administrației publice centrale sau locale este acționar ori
asociat majoritar, de o organizație cooperatistă sau de
orice altă persoană juridică de drept public, vor fi restituite
persoanei îndreptățite, în natură, prin decizie sau, după
caz, prin dispoziție motivată a organelor de conducere ale
unității deținătoare.
(2) Prevederile alin. (1) sunt aplicabile și în cazul în
care statul sau o autoritate publică centrală sau locală ori
o organizație cooperatistă este acționar sau asociat
minoritar al unității care deține imobilul, dacă valoarea
acțiunilor sau părților sociale deținute este mai mare sau
egală cu valoarea corespunzătoare a imobilului a cărui
restituire în natură este cerută.
(3) După emiterea deciziei de restituire în natură a
imobilelor, organele de conducere ale societăților
comerciale prevăzute la alin. (1) și (2) vor proceda, potrivit
prevederilor Legii nr. 31/1990 privind societățile comerciale,
republicată, la reducerea capitalului social cu valoarea
bunului imobil restituit și la recalcularea patrimoniului. Cota
de participație a statului sau a autorității administrației
publice ori, după caz, a organizației cooperatiste se va
diminua în mod corespunzător cu valoarea bunului imobil
restituit.
(4) În cazul imobilelor deținute de unitățile administrativteritoriale restituirea în natură sau prin echivalent către
persoana îndreptățită se face prin dispoziția motivată a
primarilor, respectiv a primarului general al municipiului
București, ori, după caz, a președintelui consiliului județean.
(5) Sub sancțiunea nulității absolute, până la
soluționarea procedurilor administrative și, după caz,
judiciare, generate de prezenta lege, este interzisă
înstrăinarea, concesionarea, locația de gestiune, asocierea
în participațiune, ipotecarea, locațiunea, precum și orice
închiriere sau subînchiriere în beneficiul unui nou chiriaș,
schimbarea destinației, grevarea sub orice formă a
bunurilor imobile — terenuri și/sau construcții notificate
potrivit prevederilor prezentei legi.
Art. 22. — (1) Persoana îndreptățită va notifica în
termen de 6 luni*) de la data intrării în vigoare a prezentei
legi persoana juridică deținătoare, solicitând restituirea în
natură a imobilului. În cazul în care sunt solicitate mai
multe imobile, se va face câte o notificare pentru fiecare
imobil.
(2) Notificarea va cuprinde denumirea și adresa
persoanei notificate, elementele de identificare a persoanei
îndreptățite, elementele de identificare a bunului imobil
solicitat, precum și valoarea estimată a acestuia.
(3) Notificarea va fi comunicată prin executorul
judecătoresc de pe lângă judecătoria în a cărei
circumscripție teritorială se află imobilul solicitat sau în a
cărei circumscripție își are sediul persoana juridică
deținătoare a imobilului. Executorul judecătoresc va
înregistra notificarea și o va comunica persoanei notificate
în termen de 7 zile de la data înregistrării.
(4) Notificarea înregistrată face dovada deplină în fața
oricăror autorități, persoane fizice sau juridice, a respectării
termenului prevăzut la alin. (1), chiar dacă a fost adresată
altei unități decât cea care deține imobilul.
(5) Nerespectarea termenului de 6 luni*) prevăzut pentru
trimiterea notificării atrage pierderea dreptului de a solicita
în justiție măsuri reparatorii în natură sau prin echivalent.

*) Termenul de 6 luni a fost prelungit succesiv prin Ordonanța de urgență a Guvernului nr. 109/2001 și prin Ordonanța de urgență a
Guvernului nr. 145/2001.

MONITORUL OFICIAL AL ROMÂNIEI, PARTEA I, Nr. 798/2.IX.2005
Art. 23. — Actele doveditoare ale dreptului de
proprietate ori, după caz, ale calității de asociat sau
acționar al persoanei juridice, precum și, în cazul
moștenitorilor, cele care atestă această calitate și, după
caz, înscrisurile care descriu construcția demolată și orice
alte înscrisuri necesare evaluării pretențiilor de restituire
decurgând din prezenta lege, pot fi depuse până la data
soluționării notificării.
Art. 24. — (1) În absența unor probe contrare, existența
și, după caz, întinderea dreptului de proprietate, se
prezumă a fi cea recunoscută în actul normativ sau de
autoritate prin care s-a dispus măsura preluării abuzive sau
s-a pus în executare măsura preluării abuzive.
(2) În aplicarea prevederilor alin. (1) și în absența unor
probe contrare, persoana individualizată în actul normativ
sau de autoritate prin care s-a dispus sau, după caz, s-a
pus în executare măsura preluării abuzive este presupusă
că deține imobilul sub nume de proprietar.
Art. 25. — (1) În termen de 60 de zile de la
înregistrarea notificării sau, după caz, de la data depunerii
actelor doveditoare potrivit art. 23 unitatea deținătoare este
obligată să se pronunțe, prin decizie sau, după caz, prin
dispoziție motivată, asupra cererii de restituire în natură.
(2) Persoana îndreptățită are dreptul să susțină în fața
organelor de conducere ale unității deținătoare cererea de
restituire în natură. În acest scop ea va fi invitată în scris,
în timp util, să ia parte la lucrările organului de conducere
al unității deținătoare.
(3) Decizia sau, după caz, dispoziția motivată se
comunică persoanei îndreptățite în termen de cel mult
10 zile de la data adoptării.
(4) Decizia sau, după caz, dispoziția de aprobare a
restituirii în natură a imobilului face dovada proprietății
persoanei îndreptățite asupra acestuia, are forța probantă a
unui înscris autentic și constituie titlu executoriu pentru
punerea în posesie, după îndeplinirea formalităților de
publicitate imobiliară.
(5) Proprietarii cărora, prin procedurile administrative
prevăzute de prezenta lege, le-au fost restituite în natură
imobilele solicitate vor încheia cu deținătorii actuali ai
acestora un protocol de predare-preluare, în mod
obligatoriu, în termen de 30 de zile de la data rămânerii
definitive a deciziei/dispoziției de restituire, termen după
care, dacă protocolul nu a fost semnat, se va încheia în
prezența executorului judecătoresc un proces-verbal de
constatare unilaterală a preluării imobilului.
(6) Decizia sau, după caz, dispoziția prevăzută la
alin. (4) trebuie pusă în executare în termen de 3 ani de
la data primirii ei de către persoana îndreptățită.
(7) Prevederile alin. (1)—(6) sunt aplicabile și
dispozițiilor emise de primari ori, după caz, de președinții
consiliilor județene potrivit art. 21 alin. (4).
Art. 26. — (1) Dacă restituirea în natură nu este
posibilă, deținătorul imobilului sau, după caz, entitatea
învestită potrivit prezentei legi cu soluționarea notificării
este obligată ca, prin decizie sau, după caz, prin dispoziție
motivată, în termenul prevăzut la art. 25 alin. (1), să
acorde persoanei îndreptățite în compensare alte bunuri
sau servicii ori să propună acordarea de despăgubiri în
condițiile legii speciale privind regimul de stabilire și plată a
despăgubirilor aferente imobilelor preluate în mod abuziv,
în situațiile în care măsura compensării nu este posibilă
sau aceasta nu este acceptată de persoana îndreptățită.

11

(2) Dispozițiile alin. (1) sunt aplicabile și în cazul
imobilelor înstrăinate de persoanele juridice prevăzute la
art. 21 alin. (1), (2) și (4).
(3) Decizia sau, după caz, dispoziția motivată de
respingere a notificării sau a cererii de restituire în natură
poate fi atacată de persoana care se pretinde îndreptățită
la secția civilă a tribunalului în a cărui circumscripție se
află sediul unității deținătoare sau, după caz, al entității
învestite cu soluționarea notificării, în termen de 30 de zile
de la comunicare.
(4) În cazul în care dispoziția motivată de soluționare a
cererii de restituire în natură este atacată în justiție de
persoana îndreptățită, în funcție de probele de la dosar,
entitatea care a emis dispoziția va adopta o poziție
procesuală raportată la acestea. De asemenea, entitatea
care a emis dispoziția va decide, motivat, de la caz la caz,
dacă va exercita căile de atac prevăzute de lege, în cazul
soluțiilor date de instanțele de judecată.
(5) Dacă oferta acceptată constă în bunuri imobile, sunt
aplicabile prevederile art. 25 alin. (4).
(6) Dacă oferta acceptată constă în bunuri mobile sau
servicii, sunt aplicabile dispozițiile dreptului comun în
materie, după caz.
Art. 27. — (1) Dispozițiile art. 25 sunt aplicabile și în
situația în care persoana juridică notificată deține numai în
parte bunurile imobile solicitate. În această situație
persoana juridică deținătoare va emite decizia motivată de
retrocedare numai pentru partea din imobil pe care o
deține.
(2) Persoana juridică notificată va comunica persoanei
îndreptățite toate datele privind persoana fizică sau juridică
deținătoare a celeilalte părți din imobilul solicitat. Totodată
va anexa la comunicare și copii de pe actele de transfer
al dreptului de proprietate sau, după caz, de administrare.
În cazul în care nu deține aceste date persoana juridică
notificată va comunica acest fapt persoanei îndreptățite.
(3) Comunicarea prevăzută la alin. (2) și, după caz,
actele anexate vor fi transmise persoanei îndreptățite prin
scrisoare recomandată cu confirmare de primire.
(4) Termenul de 6 luni*) prevăzut la art. 22 alin. (1)
curge în acest caz de la data primirii comunicării prevăzute
la alin. (3).
(5) Dispozițiile alin. (2), (3) și (4) se aplică în mod
corespunzător și în cazul în care unitatea notificată nu
deține nici măcar în parte imobilul solicitat, dar comunică
persoanei îndreptățite datele de identificare a unității
deținătoare.
(6) Dispozițiile art. 26 se aplică în mod corespunzător.
Art. 28. — (1) În cazul în care persoana îndreptățită nu
cunoaște deținătorul bunului imobil solicitat, notificarea se
va trimite primăriei în a cărei rază se află imobilul,
respectiv Primăriei Municipiului București. Termenul de
6 luni*) prevăzut la art. 22 alin. (1) curge, după caz, de la
data intrării în vigoare a prezentei legi sau de la data
primirii comunicării prevăzute la art. 27 alin. (3).
(2) În termen de 30 de zile primăria notificată este
obligată să identifice unitatea deținătoare și să comunice
persoanei îndreptățite elementele de identificare a acesteia.
(3) În cazul în care unitatea deținătoare nu a fost
identificată, persoana îndreptățită poate chema în judecată
statul, prin Ministerul Finanțelor Publice, în termen de
90 de zile de la data la care a expirat termenul prevăzut
la alin. (1), dacă nu a primit comunicarea din partea
primăriei, sau de la data comunicării, solicitând restituirea

*) Termenul a fost prelungit. A se vedea nota de subsol de la art. 22 alin. (1).

12

MONITORUL OFICIAL AL ROMÂNIEI, PARTEA I, Nr. 798/2.IX.2005

în natură sau, după caz, măsuri reparatorii prin echivalent
în formele prevăzute de prezenta lege.
Art. 29. — (1) Pentru imobilele evidențiate în patrimoniul
unor societăți comerciale privatizate, altele decât cele
prevăzute la art. 21 alin. (1) și (2), persoanele îndreptățite
au dreptul la despăgubiri în condițiile legii speciale privind
regimul de stabilire și plată a despăgubirilor aferente
imobilelor preluate în mod abuziv, corespunzătoare valorii
de piață a imobilelor solicitate.
(2) Dispozițiile alin. (1) sunt aplicabile și în cazul în
care imobilele au fost înstrăinate.
(3) În situația imobilelor prevăzute la alin. (1) și (2),
măsurile reparatorii în echivalent se propun de către
instituția publică care efectuează sau, după caz, a efectuat
privatizarea, dispozițiile art. 26 alin. (1) fiind aplicabile în
mod corespunzător.
(4) În situația bunurilor imobile preluate cu titlu valabil,
înstrăinate sub orice formă din patrimoniul administrației
publice centrale sau locale, persoana îndreptățită va
notifica organele de conducere ale acesteia. În acest caz,
măsurile reparatorii în echivalent vor consta în compensare
cu alte bunuri sau servicii oferite în echivalent de către
entitatea învestită potrivit prezentei legi cu soluționarea
notificării, cu acordul persoanei îndreptățite, sau despăgubiri
acordate în condițiile legii speciale privind regimul de
stabilire și plată a despăgubirilor aferente imobilelor
preluate în mod abuziv.
Art. 30. — (1) Dacă în termenul stabilit la art. 28
alin. (1)*) nu s-a convenit asupra valorii corespunzătoare și
asupra modalităților de acordare a măsurilor reparatorii, se
va încheia un proces-verbal de divergență.
(2) În termen de 6 luni de la data procesului-verbal de
divergență persoana îndreptățită se poate adresa secției
civile a tribunalului în a cărui circumscripție teritorială se
află sediul persoanei juridice cu care este în litigiu, sub
sancțiunea pierderii dreptului la măsurile reparatorii
prevăzute de prezenta lege.
(3) Cererea se va judeca cu celeritate. La primirea
cererii se va fixa un prim termen cu citarea părților în
camera de consiliu, la care se va dispune efectuarea unei
expertize având ca obiect stabilirea valorii corespunzătoare
a imobilului în vederea acordării măsurilor reparatorii prin
echivalent și se va desemna un expert tehnic sau contabil,
după caz. Valoarea corespunzătoare a imobilului va fi
stabilită numai pe bază de expertiză, care va ține seama
și de sarcinile bunului, atât la preluare, cât și la restituire.
(4) Dacă persoana îndreptățită optează prin cerere
pentru titluri de valoare nominală folosite exclusiv în
procesul de privatizare, va fi citat în cauză și Ministerul
Finanțelor Publice.
(5) Hotărârea tribunalului este supusă căilor legale de
atac.

(6) În cazul în care persoana îndreptățită a optat în
cererea adresată justiției pentru acțiuni, prin hotărâre
judecătorească instanța va constata valoarea corespunzătoare stabilită prin expertiză și va obliga instituția publică
implicată în privatizare să emită o decizie sau, după caz, o
dispoziție motivată în temeiul căreia persoana îndreptățită
va primi acțiuni.
(7) Dacă persoana îndreptățită a optat în cerere pentru
titluri de valoare nominală folosite exclusiv în procesul de
privatizare, prin hotărâre judecătorească instanța va
constata valoarea corespunzătoare stabilită prin expertiză și
va obliga Ministerul Finanțelor Publice să emită titlurile
respective.
Art. 31. — (1) Persoanele arătate la art. 3 alin. (1)
lit. b) au dreptul la despăgubiri în condițiile legii speciale
privind regimul de stabilire și plată a despăgubirilor
aferente imobilelor preluate în mod abuziv.
(2) De prevederile alin. (1) nu beneficiază persoanele
fizice sau juridice care au primit despăgubiri până la data
intrării în vigoare a prezentei legi, în condițiile art. 5.
(3) Măsurile reparatorii prin echivalent prevăzute la
alin. (1) se vor propune, după stabilirea valorii recalculate
a acțiunilor, prin decizia motivată a instituției publice
implicate în privatizarea societății comerciale care a preluat
patrimoniul persoanei juridice sau, după caz, prin ordin al
ministrului finanțelor publice, în cazul în care societatea
comercială care a preluat patrimoniul persoanei juridice
naționalizate nu mai există, nu poate fi identificată, ori nu
a existat o asemenea continuitate.
(4) Recalcularea valorii acțiunilor se face în baza valorii
activului net din ultimul bilanț contabil, cu utilizarea
coeficientului de actualizare stabilit de Banca Națională a
României prin Ordinul nr. 3 din 27 aprilie 2001, publicat în
Monitorul Oficial al României, Partea I, nr. 229 din 4 mai
2001, și a indicelui inflației stabilit de Institutul Național de
Statistică și a prevederilor Legii nr. 303/1947 pentru
recalcularea patrimoniului societăților pe acțiuni, în cazul în
care bilanțul este anterior acesteia.
(5) În termen de 30 de zile de la data intrării în vigoare
a prezentei legi Banca Națională a României va stabili
coeficientul de actualizare a valorii leului de la data de
11 iunie 1948 până la data intrării în vigoare a prezentei
legi.
(6) În termen de 60 de zile de la data primirii cererii
persoanei îndreptățite sau în termenul prelungit conform
art. 28*) instituția publică implicată în privatizare va stabili
prin decizie sau, după caz, prin dispoziție motivată
valoarea recalculată a acțiunilor.
Art. 32. — (1) În situația imobilelor-construcții demolate,
notificarea formulată de persoana îndreptățită se
soluționează potrivit art. 10 sau 11 prin dispoziția motivată
a primarului unității administrativ-teritoriale în a cărei rază
s-a aflat imobilul, respectiv a primarului general al
municipiului București.
(2) Dispozițiile art. 22—28 se aplică în mod
corespunzător.

*) Trimiterea se referă la vechiul art. 28 din Legea nr. 10/2001, astfel cum a fost republicată în Monitorul Oficial al României, Partea I,
nr. 279 din 4 aprilie 2005, care a fost abrogat prin art. I pct. 65 din Titlul I al Legii nr. 247/2005 privind reforma în domeniile proprietății și justiției,
precum și unele măsuri adiacente.
Articolul 28, abrogat, avea următorul conținut:
îArt. 28. — (1) În termen de 60 de zile de la data primirii cererii persoanei îndreptățite organele de conducere ale instituției publice implicate în
privatizare, prevăzută la art. 27 alin. (2), respectiv ale organizației cooperatiste prevăzute la art. 27 alin. (4), vor stabili prin decizie sau, după caz, prin dispoziție
motivată valoarea și modalitatea măsurilor reparatorii corespunzătoare convenite prin negociere.
(2) Termenul de 60 de zile prevăzut la alin. (1) poate fi prelungit numai la cererea persoanei îndreptățite, în vederea completării dovezilor necesare, sau
în caz de imposibilitate a prezentării persoanei îndreptățite, dovedită cu înscrisuri. Prelungirea termenului în vederea completării dovezilor necesare nu poate
depăși 18 luni de la data înregistrării notificării, sub sancțiunea soluționării cererii pe baza actelor doveditoare existente la dosar.“

MONITORUL OFICIAL AL ROMÂNIEI, PARTEA I, Nr. 798/2.IX.2005
CAPITOLUL IV
Răspunderi și sancțiuni
Art. 33. — Încălcarea dispozițiilor prezentei legi atrage,
după caz, răspunderea disciplinară, administrativă,
contravențională, civilă sau penală.
Art. 34. — Exercitarea abuzivă a dreptului de a depune
notificări în vederea restituirii de imobile în temeiul
prezentei legi atrage răspunderea civilă pentru pagubele
pricinuite.
Art. 35. — Fapta de a notifica persoana juridică
deținătoare a imobilului, știind că nu este îndreptățită
potrivit prezentei legi la măsuri reparatorii, în scopul de a
împiedica încheierea actelor juridice de înstrăinare a
acestuia sau a actelor juridice în cadrul procesului de
privatizare, dacă s-a pricinuit o pagubă, constituie
infracțiune și se pedepsește cu închisoare de la 3 luni la
3 ani sau cu amendă.
Art. 36. — (1) Emiterea deciziei sau a dispoziției de
restituire în lipsa actelor doveditoare a dreptului de
proprietate, a calității de moștenitor al fostului proprietar
sau, după caz, a calității de asociat al persoanei juridice
proprietare a imobilului preluat constituie infracțiune și se
pedepsește cu închisoare de la 1 an la 5 ani.
(2) Cu aceeași pedeapsă se sancționează și emiterea
deciziei sau a dispoziției de restituire în lipsa dovezilor
privind îndreptățirea persoanelor juridice prevăzute la art. 3
lit. c) de a obține măsuri reparatorii.
(3) Cu aceeași pedeapsă se sancționează și emiterea
deciziei sau a dispoziției conținând propunerea de acordare
a despăgubirilor în condițiile legii speciale privind regimul
de stabilire și plată a despăgubirilor aferente imobilelor
preluate în mod abuziv, întocmită în lipsa înscrisurilor
prevăzute la alin. (1) și (2).
Art. 37. — Dacă infracțiunile prevăzute la art. 288—
293 din Codul penal sunt săvârșite în cadrul procedurilor
de restituire a imobilelor stabilite prin prezenta lege,
minimul și maximul special al pedepsei închisorii se
majorează cu 2 ani.
Art. 38. — (1) Nerespectarea obligațiilor prevăzute de
prezenta lege atrage răspunderea contravențională a
autorității administrației publice centrale sau locale, a
instituției sau, după caz, a societății, regiei autonome ori a
organizației cooperatiste căreia îi incumbă aceste obligații.
(2) Constituie contravenții următoarele fapte:
a) tergiversarea nejustificată a soluționării notificării
persoanei îndreptățite;
b) încălcarea obligației prevăzute la art. 25 alin. (2) teza
a II-a;
c) încălcarea obligației prevăzute la art. 25 alin. (3);
d) încălcarea obligației prevăzute la art. 25 alin. (5);
e) încălcarea interdicției de înstrăinare, prevăzută la
art. 21 alin. (5).
(3) Faptele prevăzute la alin. (2) lit. a)—d) se sancționează cu amendă de la 500 lei (RON) la 5.000 lei (RON).
Faptele prevăzute la alin. (2) lit. e) se sancționează cu
amendă de la 50.000 lei (RON) la 100.000 lei (RON).
(4) În cazul regiilor autonome, societăților comerciale
prevăzute la art. 21 alin. (1) și (2), organizațiilor
cooperatiste, ministerelor și altor instituții publice centrale,
constatarea contravențiilor și aplicarea sancțiunilor revin
Autorității Naționale pentru Restituirea Proprietăților, prin
corpul de control al acesteia.
(5) În cazul autorităților administrației publice locale
situate pe raza teritorială a județului, respectiv a
municipiului București, constatarea contravențiilor revine
prefectului județului, respectiv prefectului municipiului

13

București, iar aplicarea sancțiunilor revine Autorității
Naționale pentru Restituirea Proprietăților.
(6) Activitatea prefectului județului, respectiv al
municipiului București, prevăzută la alin. (5) este supusă
controlului Autorității Naționale pentru Restituirea
Proprietăților, prin corpul de control al acesteia. În măsura
în care acesta constată neîndeplinirea sau îndeplinirea
necorespunzătoare a obligațiilor prevăzute la alin. (5) va
propune ministrului administrației și internelor măsurile
corespunzătoare.
Art. 39. — Dispozițiile art. 38 se completează cu
prevederile Ordonanței Guvernului nr. 2/2001 privind
regimul juridic al contravențiilor, aprobată cu modificări și
completări prin Legea nr. 180/2002, cu modificările și
completările ulterioare.
Art. 40. — Nerespectarea obligației prevăzute la art. 25
alin. (5) atrage obligația deținătorului căruia îi revine
această obligație de a plăti noului proprietar o sumă
calculată pe zi de întârziere, reprezentând contravaloarea
lipsei de folosință a imobilului restituit.
CAPITOLUL V
Dispoziții tranzitorii și finale
Art. 41. — (1) Distrugerile și degradările cauzate
imobilelor care fac obiectul prezentei legi după intrarea în
vigoare a acesteia și până în momentul predării efective
către persoana îndreptățită cad în sarcina deținătorului
imobilului.
(2) Deținătorul imobilului, în prezența persoanei
îndreptățite, va încheia un proces-verbal privind starea de
fapt a imobilului, în termen de cel mult 15 zile de la data
solicitării.
(3) În cazul nerespectării de către deținătorul imobilului
a termenului prevăzut la alin. (2), persoana îndreptățită se
poate adresa executorului judecătoresc, care va întocmi
procesul-verbal privind situația reală a imobilului.
(4) În vederea recuperării cheltuielilor suportate de
persoana îndreptățită pentru întocmirea procesului-verbal
privind situația de fapt a imobilului prin executorul
judecătoresc copia legalizată de pe procesul-verbal
constituie titlu executoriu împotriva deținătorului imobilului.
Art. 42. — (1) Imobilele care în urma procedurilor
prevăzute la cap. III nu se restituie persoanelor îndreptățite
rămân în administrarea deținătorilor actuali.
(2) Imobilele cu altă destinație decât cea de locuință,
prevăzute la alin. (1), se pot înstrăina potrivit legislației în
vigoare. Deținătorii cu titlu valabil la data intrării în vigoare
a prezentei legi au drept de preemțiune.
(3) Imobilele cu destinația de locuințe, prevăzute la
alin. (1), pot fi înstrăinate potrivit legislației în vigoare,
chiriașii având drept de preemțiune.
(4) Sumele încasate ca urmare a vânzării imobilelor
prevăzute la alin. (3) vor alimenta fondul prevăzut la
art. 13 alin. 6 din Legea nr. 112/1995.
Art. 43. — (1) Chiriașii cărora, în temeiul prevederilor
art. 9 alin. 1—4 din Legea nr. 112/1995, li s-au vândut, cu
respectarea prevederilor acestei legi, apartamentele în care
locuiau au dreptul să le înstrăineze sub orice formă înainte
de împlinirea termenului de 10 ani de la data cumpărării
numai persoanei îndreptățite, fost proprietar al acelei
locuințe.
(2) Sub sancțiunea nulității absolute, este interzisă
înstrăinarea în orice mod a imobilelor dobândite în baza
Legii nr. 112/1995, cu modificările și completările ulterioare,
până la soluționarea definitivă și irevocabilă a acțiunilor
formulate de persoanele îndreptățite foști proprietari sau,
după caz, moștenitori ai acestora, potrivit art. 45.

14

MONITORUL OFICIAL AL ROMÂNIEI, PARTEA I, Nr. 798/2.IX.2005

(3) Prețul vânzării nu poate fi mai mare decât valoarea
actualizată a prețului plătit de chiriaș la cumpărarea
locuinței în baza Legii nr. 112/1995, cu excepția situațiilor
când părțile convin altfel.
(4) În termen de 90 de zile de la data intrării în vigoare
a prezentei legi persoana îndreptățită trebuie să notifice
chiriașului dobânditor intenția de a cumpăra locuința și
adresa unde poate fi găsită.
(5) Persoana îndreptățită care a primit despăgubiri
bănești pentru imobil este obligată să restituie statului,
dacă este cazul, diferența dintre valoarea despăgubirilor
primite și prețul de cumpărare plătit fostului chiriaș,
actualizate.
Art. 44. — (1) Persoanele cărora li s-a restituit în
natură un imobil cu destinația de locuință și care dețin cu
chirie în aceeași localitate o locuință din fondul locativ de
stat sunt obligate să pună la dispoziție primăriei această
locuință la data mutării efective în imobilul restituit.
Locuințele din fondul locativ de stat eliberate se constituie
într-un fond locativ special destinat chiriașilor din imobilele
restituite foștilor proprietari.
(2) Familiilor cu mijloace financiare situate sub nivelul
venitului minim pe economie, invalizilor, pensionarilor și
persoanelor cu handicap li se vor asigura locuințe sociale
construite dintr-un fond constituit în cotă de 2% din sumele
obținute din privatizare și care va fi prevăzut anual în
legea bugetului de stat.
Art. 45. — (1) Actele juridice de înstrăinare, inclusiv
cele făcute în cadrul procesului de privatizare, având ca
obiect imobile care cad sub incidența prevederilor prezentei
legi, sunt valabile dacă au fost încheiate cu respectarea
legilor în vigoare la data înstrăinării.
(2) Actele juridice de înstrăinare, inclusiv cele făcute în
cadrul procesului de privatizare, având ca obiect imobile
preluate fără titlu valabil, sunt lovite de nulitate absolută, în
afară de cazul în care actul a fost încheiat cu bunăcredință.
(3) Actele juridice de înstrăinare, inclusiv cele făcute în
cadrul procesului de privatizare, având ca obiect imobilele
prevăzute la art. 2 alin. (1) lit. b), sunt lovite de nulitate
absolută, buna-credință neputând fi invocată în aceste
cazuri.*)
(4) Actele juridice de înstrăinare, inclusiv cele întocmite
în cadrul procesului de privatizare, având ca obiect imobile
preluate cu titlu valabil, sunt lovite de nulitate absolută
dacă au fost încheiate cu încălcarea dispozițiilor imperative
ale legilor în vigoare la data înstrăinării.
(5) Prin derogare de la dreptul comun, indiferent de
cauza de nulitate, dreptul la acțiune se prescrie în termen
de un an**) de la data intrării în vigoare a prezentei legi.
Art. 46. — (1) Prevederile prezentei legi sunt aplicabile
și în cazul acțiunilor în curs de judecată, persoana
îndreptățită putând alege calea aceste legi, renunțând la
judecarea cauzei sau solicitând suspendarea cauzei.
(2) În cazul acțiunilor formulate potrivit art. 45 și 47,
procedura de restituire începută în temeiul prezentei legi
este suspendată până la soluționarea acelor acțiuni prin
hotărâre judecătorească definitivă și irevocabilă. Persoana
îndreptățită va înștiința de îndată persoana notificată,
potrivit art. 22 alin. (1).
(3) În cazul în care persoanei îndreptățite i s-a respins,
prin hotărâre judecătorească definitivă și irevocabilă,

acțiunea privind restituirea în natură a bunului solicitat,
termenul de notificare prevăzut la art. 22 alin. (1) curge de
la data rămânerii definitive și irevocabile a hotărârii
judecătorești.
Art. 47. — Persoanele îndreptățite, precum și
persoanele vătămate într-un drept al lor, cărora până la
data intrării în vigoare a prezentei legi li s-au respins, prin
hotărâri judecătorești definitive și irevocabile, acțiunile
având ca obiect bunuri preluate în mod abuziv de stat, de
organizații cooperatiste sau de orice alte persoane juridice,
pot solicita, indiferent de natura soluțiilor pronunțate, măsuri
reparatorii în natură sau prin echivalent, în condițiile
prezentei legi.
Art. 48. — (1) Chiriașii au dreptul la despăgubire pentru
sporul de valoare adus imobilelor cu destinația de locuință
prin îmbunătățirile necesare și utile.
(2) În cazul în care imobilul care se restituie a fost
preluat cu titlu valabil, obligația de despăgubire prevăzută
la alin. (1) revine persoanei îndreptățite.
(3) În cazul în care imobilul care se restituie a fost
preluat fără titlu valabil, obligația de despăgubire revine
statului sau unității deținătoare.
(4) Valoarea despăgubirilor prevăzute la alin. (1) se
stabilește pe bază de expertiză.
(5) Prin îmbunătățiri, în sensul prezentei legi, se
înțelege cheltuielile necesare și utile. Cuantumul
despăgubirilor se stabilește la valoarea actualizată a
cheltuielilor, scăzându-se gradul de uzură al îmbunătățirilor,
în raport cu durata de viață normală a acestora, care se
suportă de chiriași.
Art. 49. — Secretarii unităților administrativ-teritoriale vor
lua măsuri pentru conservarea tuturor dosarelor constituite
de comisiile de aplicare a Legii nr. 112/1995, vor elibera,
la cerere, copii de pe actele existente la dosar și vor da
relațiile solicitate de persoanele îndreptățite.
Art. 50. — (1) Cererile sau acțiunile în justiție, precum
și transcrierea sau intabularea titlurilor de proprietate,
legate de aplicarea prevederilor prezentei legi și de
bunurile care fac obiectul acesteia, sunt scutite de taxe de
timbru.
(2) Cererile sau acțiunile în justiție privind restituirea
prețului actualizat plătit de chiriașii ale căror contracte de
vânzare-cumpărare, încheiate cu eludarea prevederilor Legii
nr. 112/1995, au fost desființate prin hotărâri judecătorești
definitive și irevocabile sunt scutite de taxe de timbru.
(3) Restituirea prețului actualizat plătit de chiriașii ale
căror contracte de vânzare-cumpărare, încheiate cu
eludarea prevederilor Legii nr. 112/1995, cu modificările și
completările ulterioare, au fost desființate prin hotărâri
judecătorești definitive și irevocabile se face de către
Ministerul Finanțelor Publice din fondul extrabugetar
constituit în temeiul art. 13 alin. 6 din Legea nr. 112/1995,
cu modificările ulterioare.
Art. 51. — În vederea organizării executării prevederilor
prezentei legi, Guvernul este abilitat să emită norme
metodologice de aplicare unitară a acesteia.
Art. 52. — La data intrării în vigoare a prezentei legi se
aprobă orice alte dispoziții contrare.
N O T Ă:
A se vedea și titlul II din Ordonanța de urgență a
Guvernului nr. 184/2002.

*) Textul acestui alineat a fost declarat neconstituțional de către Curtea Constituțională prin Decizia nr. 98 din 21 martie 2002, publicată în
Monitorul Oficial al României, Partea I, nr. 301 din 8 mai 2002.
**) Termenul de un an a fost prelungit succesiv prin Ordonanța de urgență a Guvernului nr. 109/2001 și prin Ordonanța de urgență a
Guvernului nr. 145/2001.

MONITORUL OFICIAL AL ROMÂNIEI, PARTEA I, Nr. 798/2.IX.2005

15
ANEXA Nr. 1

LISTA

cuprinzând acordurile încheiate de România cu alte state privind reglementarea problemelor financiare în suspensie
a) Acord între România și Republica Austria, semnat la
București la 3 iulie 1963, intrat în vigoare la 27 aprilie
1965, ratificat prin Decretul nr. 784 din 31 decembrie 1963,
publicat în Buletinul Oficial, Partea I, nr. 25 din
31 decembrie 1963
b) Acord între Guvernul României, pe de o parte, și
Guvernul Regatului Belgiei și Marelui Ducat de Luxemburg,
pe de altă parte, semnat la București la 13 noiembrie
1970, intrat în vigoare la 9 septembrie 1971, aprobat prin
H.C.M. nr. 197 din 2 martie 1971
c) Acord între România și Regatul Danemarcei, semnat
la București la 17 martie 1960, intrat în vigoare la
12 septembrie 1960, ratificat prin Decretul nr. 173/1960,
publicat în Buletinul Oficial, Partea I, nr. 8 din 17 iunie
1960
d) Acord între România și Republica Franceză, semnat
la București la 9 februarie 1959, intrat în vigoare la data
semnării, ratificat prin H.C.M. nr. 353 din 25 martie 1959
e) Acord între România și Grecia, semnat la Atena la
2 septembrie 1966, intrat în vigoare la data semnării,
ratificat prin Decretul nr. 956 din 30 noiembrie 1966,
publicat în Buletinul Oficial, Partea I, nr. 76 din
6 decembrie 1966
f) Acord între România și Guvernul Italiei, semnat la
Roma la 23 ianuarie 1968, intrat în vigoare la 7 martie
1972, ratificat prin Decretul nr. 569 din 4 iulie 1968,
publicat în Buletinul Oficial, Partea I, nr. 91 din 10 iulie
1968

g) Acord între Guvernul României și Guvernul Regatului
Unit al Marii Britanii și Irlandei de Nord, semnat la Londra
la 10 noiembrie 1960, intrat în vigoare la data semnării
h) Acord între România și Regatul Norvegiei, semnat la
București la 21 mai 1964, intrat în vigoare la 5 aprilie
1966, ratificat prin Decretul nr. 425 din 5 iulie 1965,
publicat în Buletinul Oficial, Partea I, nr. 22 din 9 iulie
1965
i) Acord între Guvernul României și Guvernul Regal al
Olandei, semnat la Haga la 8 mai 1967, intrat în vigoare la
31 iulie 1967, aprobat prin H.C.M. nr. 1.645 din 13 iulie
1967
j) Acord între Guvernul României și Guvernul Republicii
Turcia, semnat la București la 22 iunie 1965, intrat în
vigoare la 15 martie 1967, ratificat prin Decretul nr. 623 din
19 august 1965, publicat în Buletinul Oficial, Partea I,
nr. 28 din 20 august 1965
k) Acord între Guvernul României și Guvernul Canadei,
semnat la Ottawa la 13 iulie 1971, intrat în vigoare la
14 decembrie 1971, ratificat prin Decretul nr. 373 din
18 octombrie 1971, publicat în Buletinul Oficial, Partea I,
nr. 136 din 27 octombrie 1971
l) Acord între România și Statele Unite ale Americii,
semnat la Washington la 30 martie 1960, intrat în vigoare
la data semnării
m) Orice alte asemenea acorduri încheiate de România
cu alte state privind reglementarea problemelor financiare în
suspensie

ANEXA Nr. 2

a) Lista imobilelor ce intră sub incidența art. 16 din
Legea nr. 10/2001, republicată:
1. Imobile ocupate de unități și instituții de învățământ
din sistemul de stat (grădinițe, școli, licee, colegii, școli
profesionale, școli postliceale, instituții de învățământ
superior)
2. Imobile ocupate de unități sanitare și de asistență
medico-socială din sistemul public (creșe, cămine-spital
pentru bătrâni, spitale, centre de plasament, case de copii)
3. Imobile ocupate de instituții publice (administrații
financiare, trezorerii, ministere și alte autorități ale
administrației publice centrale, parchete, judecătorii,
tribunale, curți de apel, sedii de poliție și inspectorate

județene, sedii vamale, arhive naționale, direcții județene,
case de asigurări de sănătate, primării, prefecturi, consilii
locale și județene, inspectorate școlare)
4. Imobile ocupate de instituții culturale (teatre, opere,
biblioteci, muzee)
b) Lista imobilelor ce intră sub incidența art. 13 alin. (2)
din Legea nr. 10/2001, republicată:
1. Imobile ocupate de sedii ale partidelor politice legal
înregistrate
2. Imobile ocupate de sedii ale misiunilor diplomatice,
oficiilor consulare, reprezentanțelor organizațiilor internaționale
interguvernamentale acreditate în România și imobile
ocupate de personalul acestora

N O T Ă:

Reproducem mai jos prevederile art. II—VI din titlul I al Legii nr. 247/2005, care nu sunt încorporate în textul
republicat al Legii nr. 10/2001 și care se aplică în continuare ca dispoziții proprii ale Legii nr. 247/2005:
îArt. II. — (1) Deciziile sau dispozițiile ori, după caz, ordinele conducătorilor autorităților administrației publice
centrale, având ca obiect acordarea de măsuri reparatorii în echivalent pentru imobilele prevăzute la art. 16 alin. (1) din
Legea nr. 10/2001 privind regimul juridic al unor imobile preluate în mod abuziv în perioada 6 martie 1945 —
22 decembrie 1989, republicată, cu modificările aduse de prezentul titlu, emise până la data intrării în vigoare a prezentei
legi și nevalorificate, pot fi atacate la secția civilă a tribunalului în a cărui circumscripție teritorială se află sediul unității
deținătoare, în termen de 12 luni de la data intrării în vigoare a prezentei legi.
(2) Hotărârea pronunțată de prima instanță poate fi atacată cu recurs la curtea de apel.
Art. III*). — Actele juridice de înstrăinare având ca obiect imobile cu destinația de locuință, încheiate după
14 februarie 2001 cu nerespectarea interdicției prevăzute de art. 44 din Ordonanța de urgență a Guvernului nr. 40/1999
*) Art. 46 alin. (1) a devenit, în forma republicată, art. 41 alin. (1).

16

MONITORUL OFICIAL AL ROMÂNIEI, PARTEA I, Nr. 798/2.IX.2005

privind protecția chiriașilor și stabilirea chiriei pentru spațiile cu destinația de locuințe, aprobată cu modificări și completări
prin Legea nr. 241/2001, cu modificările ulterioare, și care nu au fost atacate în instanță în condițiile art. 46 alin. (1) din
Legea nr. 10/2001, republicată, pot fi atacate la secția civilă a tribunalului în a cărui rază teritorială se află imobilul
notificat în termen de 12 luni de la data intrării în vigoare a prezentului titlu sau, după caz, de la data luării la cunoștință
a încheierii contractului.
Art. IV*). — (1) În cazul în care, la data intrării în vigoare a prezentei legi, societatea comercială prevăzută la
art. 20 alin. (1) și (2) din Legea nr. 10/2001 privind regimul juridic al unor imobile preluate în mod abuziv în perioada
6 martie 1945 — 22 decembrie 1989, republicată, cu modificările aduse prin prezentul titlu, și-a încetat activitatea ca
persoană juridică, competența de soluționare a cererii de restituire revine entității care a exercitat, în numele statului,
calitatea de acționar la respectiva societate comercială.
(2) În situația prevăzută la alin. (1) dispozițiile art. 27 alin. (1), (11) și (2) din Legea nr. 10/2001 privind regimul
juridic al unor imobile preluate în mod abuziv în perioada 6 martie 1945 — 22 decembrie 1989, republicată, cu
modificările aduse prin prezentul titlu, se vor aplica în mod corespunzător.
Art. V. — (1) Notificările nesoluționate până la data intrării în vigoare a prezentului titlu, având ca obiect
construcții de orice fel, situate în extravilanul localităților, aparținând exploatațiilor agricole și care au fost trecute în
proprietatea statului, construcții de pe terenurile forestiere, care au făcut parte din exploatația forestieră la data trecerii în
proprietatea statului, se vor înainta în vederea soluționării, în termen de 60 de zile, comisiilor comunale, orășenești și
municipale constituite potrivit Legii fondului funciar nr. 18/1991, republicată, cu modificările și completările ulterioare, și
Legii nr. 1/2000 pentru reconstituirea dreptului de proprietate asupra terenurilor agricole și celor forestiere, solicitate
potrivit prevederilor Legii fondului funciar nr. 18/1991 și ale Legii nr. 169/1997, cu modificările și completările ulterioare.
(2) Dispozițiile alin. (1) se aplică în mod corespunzător și pentru terenurile prevăzute la art. 8 alin. (1) din Legea
nr. 10/2001, republicată.
Art. VI**). — Imobilele înstrăinate cu încălcarea prevederilor legale, obiect al unor acte juridice desființate prin
hotărâri judecătorești definitive și irevocabile, notificate potrivit art. 21 alin. (1) din Legea nr. 10/2001, republicată, se
restituie în natură.“
*) Art. 20 alin. (1) și (2) și art. 27 alin. (1), (11) și (2) au devenit, în forma republicată, art. 21 alin. (1) și (2), respectiv art. 29 alin. (1), (2) și (3).
**) Art. 21 alin. (1) a devenit, în forma republicată, art. 22 alin. (1).

´
RECTIFICĂRI
În Legea nr. 122/2005 pentru aprobarea Ordonanței de urgență a Guvernului nr. 119/2001 privind unele
măsuri pentru privatizarea Societății Comerciale Combinatul Siderurgic îSidex“ — S.A. Galați, publicată în
Monitorul Oficial al României, Partea I, nr. 415 din 17 mai 2005, se face următoarea rectificare (care nu
aparține Redacției îMonitorul Oficial“ Partea I):
— la pct. 9 al art. I, cu referire la art. 101, în loc de: î... Compania Națională de Căi Ferate C.F.R. —
S.A....“ se va citi: î...Societatea Națională a Căilor Ferate Române...“.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 798/2.IX.2005 conține 16 pagini.

Prețul: 1,05 lei noi/10.500 lei vechi

&JUYDGY|047839]
ISSN 1453—4495

