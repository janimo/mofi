Anul 173 (XVII) — Nr. 501

PARTEA

I

LEGI, DECRETE, HOTĂRÂRI ȘI ALTE ACTE

Marți, 14 iunie 2005

SUMAR
Nr.

Pagina

606.

123.

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
— Ordin al ministrului sănătății pentru modificarea
Ordinului ministrului sănătății nr. 858/2004 privind
aprobarea Criteriilor utilizate pentru agrearea
laboratoarelor ce măsoară conținutul de gudron,
nicotină și monoxid de carbon din produsele din
tutun ...........................................................................

ALE

ALE

de 23 mai 2005 privind plata remunerației
compensatorii pentru copia privată pentru
aparatele fotocopiator, imprimantă, scanner și
aparat multifuncțional, cu/fără funcție de
fotocopiere, de către importatorii și producătorii de
astfel de aparate, precum și a cuantumului acestei
remunerații .................................................................

1–2

ACTE ALE OFICIULUI ROMÂN
PENTRU DREPTURILE DE AUTOR
— Decizie pentru publicarea în Monitorul Oficial al
României, Partea I, a Hotărârii arbitrale din data

ACTE

Pagina

ACTE ALE CURȚII EUROPENE
A DREPTURILOR OMULUI
Hotărârea din 17 decembrie 2004 în cauza Cumpănă și
Mazăre împotriva României (Cererea nr. 33.348/96)

ORGANELOR

ADMINISTRAȚIEI

2–4

DE

4–16

SPECIALITATE

PUBLICE

CENTRALE

MINISTERUL SĂNĂTĂȚII

ORDIN
pentru modificarea Ordinului ministrului sănătății nr. 858/2004 privind aprobarea Criteriilor utilizate
pentru agrearea laboratoarelor ce măsoară conținutul de gudron, nicotină și monoxid de carbon
din produsele din tutun
Având în vedere prevederile art. 2 alin. (1) lit. a) din Ordonanța Guvernului nr. 38/1998 privind activitatea de
acreditare a laboratoarelor și organismelor pentru evaluarea conformității, aprobată cu modificări prin Legea nr. 245/2002,
cu modificările ulterioare,
văzând Referatul de aprobare nr. MC 7.102 al Direcției de sănătate publică,
în temeiul Hotărârii Guvernului nr. 168/2005 privind organizarea și funcționarea Ministerului Sănătății, cu
modificările ulterioare,
ministrul sănătății emite următorul ordin:
Art. I. — Punctul 3 al articolului 1 din anexa la Ordinul
ministrului sănătății nr. 858/2004 privind aprobarea Criteriilor
utilizate pentru agrearea laboratoarelor ce măsoară

conținutul de gudron, nicotină și monoxid de carbon din
produsele din tutun, publicat în Monitorul Oficial al
României, Partea I, nr. 645 din 16 iulie 2004, se modifică

2

MONITORUL OFICIAL AL ROMÂNIEI, PARTEA I, Nr. 501/14.VI.2005

și va avea următorul cuprins:
î3. acreditarea laboratoarelor pentru determinarea
gudronului, nicotinei și monoxidului de carbon din produsele
din tutun, cu respectarea standardelor enumerate la art. 32
alin. (5) din Legea nr. 349/2002, astfel cum a fost modificată

și completată prin Legea nr. 90/2004, se face în conformitate
cu prevederile legislației naționale în domeniul acreditării.“
Art. II. — Prezentul ordin va fi publicat în Monitorul
Oficial al României, Partea I.

Ministrul sănătății,
Mircea Cinteză
București, 6 iunie 2005.
Nr. 606.

ACTE ALE OFICIULUI ROMÂN PENTRU DREPTURILE DE AUTOR
OFICIUL ROMÂN PENTRU DREPTURILE DE AUTOR

DECIZIE
pentru publicarea în Monitorul Oficial al României, Partea I, a Hotărârii arbitrale
din data de 23 mai 2005 privind plata remunerației compensatorii pentru copia privată
pentru aparatele fotocopiator, imprimantă, scanner și aparat multifuncțional, cu/fără funcție
de fotocopiere, de către importatorii și producătorii de astfel de aparate,
precum și a cuantumului acestei remunerații
Având în vedere dispozițiile art. 107 și ale art. 1312 alin. (8) din Legea nr. 8/1996 privind dreptul de autor și
drepturile conexe, cu modificările și completările ulterioare,
în baza prevederilor art. 2 alin. (2) și ale art. 6 alin. (3) din Hotărârea Guvernului nr. 758/2003 privind organizarea
și funcționarea Oficiului Român pentru Drepturile de Autor și a corpului de arbitri, precum și ale Hotărârii Guvernului
nr. 210/2000 privind numirea în funcția de director general al Oficiului Român pentru Drepturile de Autor (O.R.D.A.),
directorul general al Oficiului Român pentru Drepturile de Autor emite următoarea decizie:
Art. 1. — Se publică în Monitorul Oficial al României,
Partea I, Hotărârea arbitrală din data de 23 mai 2005
privind plata remunerației compensatorii pentru copia privată
pentru aparatele fotocopiator, imprimantă, scanner și aparat
multifuncțional, cu/fără funcție de fotocopiere, de către

importatorii și producătorii de astfel de aparate, precum și
a cuantumului acestei remunerații, prevăzută în anexa care
face parte integrantă din prezenta decizie.
Art. 2. — Prezenta decizie intră în vigoare la data
publicării în Monitorul Oficial al României, Partea I.

Directorul general al Oficiului Român pentru Drepturile de Autor,
Rodica Pârvu
București, 1 iunie 2005.
Nr. 123.
ANEXĂ

Comisia arbitrală de pe lângă Oficiul Român pentru Drepturile de Autor
HOTĂRÂREA ARBITRALĂ
din data de 23 mai 2005
Comisia arbitrală formată din: Dragomir Toma
Iordănescu Cristian
Popovici Ernest
Roș Viorel
Țiclea Alexandru
Pe rol fiind pronunțarea în cauza având drept obiect
medierea pentru stabilirea Listei aparatelor în cazul cărora
se datorează remunerația compensatorie pentru copia
privată pentru operele reproduse de pe hârtie, precum și a
cuantumului acestei remunerații.
Părțile aflate în mediere sunt:
— pe de o parte, organismele de gestiune colectivă:
COPYRO — Societate de Gestiune Colectivă a Drepturilor
de Autor, cu sediul în municipiul București, str. Căderea
Bastiliei nr. 62, sectorul 1, cod fiscal nr. 2787628, cod IBAN
RO85RNCB5010000001850001, deschis la Banca
Comercială Română — Filiala sector 1, București,

reprezentată de doamna Nicoleta Cofscinski, în calitate de
director economic, și de domnul avocat Ionescu Mircea
Felix Melinești, și Societatea de Gestiune Colectivă a
Drepturilor de Autor în Domeniul Artelor Vizuale (VISARTA),
cu sediul în municipiul București, str. Nicolae Iorga nr. 21,
sectorul 1, cod fiscal 12868185, cod IBAN:
R087RNCB5010000191930001, deschis la Banca
Comercială Română — Sucursala sector 1, București,
reprezentată de domnul Gheorghe Voican, în calitate de
director executiv; și
— pe de altă parte, Asociația Producătorilor și
Distribuitorilor de Echipamente de Tehnologia Informației
și Comunicațiilor (APDETIC), cu sediul în municipiul
București, Str. Jiului nr. 2A, bloc Tornado, sectorul 1,
înscrisă în Registrul Asociațiilor și Fundațiilor aflat la
Grefa Judecătoriei Sectorului 1, CUI 15798238, cod IBAN:
RO42BUCU046849932511RO01, deschis la Alpha Bank —
Sucursala Dorobanți, reprezentată de domnul Valentin

MONITORUL OFICIAL AL ROMÂNIEI, PARTEA I, Nr. 501/14.VI.2005
Negoiță, în calitate de președinte, cu sediul ales pentru
comunicarea actelor de procedură la Societatea Civilă de
Avocați îBurchel și Asociații“, cu sediul în municipiul
București, str. Ion Radovici nr. 8, sectorul 5.
Părțile au fost desemnate să negocieze Lista aparatelor
în cazul cărora se datorează remunerația compensatorie
pentru copia privată pentru operele reproduse de pe hârtie,
precum și cuantumul acestei remunerații, în baza art. 1
pct. 1 din Decizia directorului general al Oficiului Român
pentru Drepturile de Autor nr. 6/2005, publicată în
Monitorul Oficial al României, Partea I, nr. 52 din
17 ianuarie 2005.
Pentru organismele de gestiune colectivă, aparatele
avute în vedere ca obiect al medierii și pentru care se
solicită includerea în Lista aparatelor în cazul cărora se
datorează remunerația compensatorie pentru copia privată
pentru operele reproduse de pe hârtie sunt:
1. fotocopiatorul;
2. aparatele multifuncționale;
3. scannerul;
4. imprimanta.
În cazul APDETIC, aparatele avute în vedere ca obiect
al medierii sunt:
1. fotocopiatorul;
2. aparatele multifuncționale fără funcție de fotocopiere;
3. scannerul;
4. imprimanta.
Părțile, în cursul negocierilor, au convenit, fără a semna
un protocol în acest sens, că se datorează remunerația
compensatorie pentru copia privată pentru fotocopiator și
pentru aparatul multifuncțional cu funcție de fotocopiere,
însă nu au ajuns la un acord în privința cuantumului
remunerației ce se datorează pentru aceste aparate. Astfel,
APDETIC a propus un cuantum al remunerației
compensatorii pentru copia privată, în cazul fotocopiatorului
de 1%, iar pentru aparatul multifuncțional cu funcție de
fotocopiere un cuantum de 0,5%, în timp ce organismele
de gestiune colectivă au solicitat pentru aceste două
aparate o remunerație în cuantum de 1,5%.
De asemenea, APDETIC nu a fost de acord cu
includerea în Lista aparatelor în cazul cărora se datorează
remunerația compensatorie pentru copia privată pentru
operele reproduse de pe hârtie a următoarelor 3 aparate:
imprimantă, scanner și aparat multifuncțional fără funcție de
fotocopiere.
În aceste condiții, părțile au hotărât să declanșeze
procedura medierii prevăzută de art. 131 2 din Legea
nr. 8/1996 privind dreptul de autor și drepturile conexe, cu
modificările și completările ulterioare, depunând la Oficiul
Român pentru Drepturile de Autor cererile de mediere
înregistrate cu nr. 1.607 din 2 martie 2005 (COPYRO),
respectiv nr. 1.737 din 7 martie 2005 (APDETIC).
Conform procesului-verbal încheiat la data de 10 martie
2005, se constată că numirea arbitrilor a fost făcută cu
respectarea prevederilor Hotărârii Guvernului nr. 1.287/2002
privind numirea membrilor corpului de arbitri de pe lângă
Oficiul Român pentru Drepturile de Autor, părțile procedând
la tragerea la sorți a arbitrilor în vederea formării
completului de mediere, în baza art. 1312 alin. (4) din
Legea nr. 8/1996, cu modificările și completările ulterioare.
Dezbaterile au avut loc în zilele de 12 și 19 aprilie,
10 și 16 mai 2005, în prezența celor două părți
reprezentate prin Nicoleta Cofscinski, director economic
COPYRO, și avocat Ionescu Mircea Felix Melinești,
Gheorghe Voican, director executiv VISARTA, și, respectiv,
prin Valentin Negoiță, președinte APDETIC, Eduard
Samson, vicepreședinte APDETIC, și avocat Magda
Popescu.
Cu prilejul dezbaterilor părțile și-au susținut punctele de
vedere precizate anterior, în baza următoarelor probe:
rapoarte de expertiză extrajudiciară, practică și legislație
internațională, note scrise și alte înscrisuri administrate de
părți.
La termenul de mediere din data de 12 aprilie 2005
arbitrii au solicitat părților să efectueze un raport de

3

expertiză extrajudiciară, realizat de către un expert neutru
comun agreat de părți. Deoarece părțile nu au numit de
comun acord un expert neutru care să realizeze expertiza
extrajudiciară, la termenul de mediere din data de
19 aprilie 2005, acesta a fost desemnat de către arbitrii
din lista comunicată de biroul local de expertize tehnice și
contabile judiciare, în persoana domnului Dumitrașcu Marin.
La următorul termen al medierii, din data de 10 mai 2005
reprezentanții Oficiului Român pentru Drepturile de Autor
au comunicat arbitrilor și părților raportul de expertiză
extrajudiciară neutru, întocmit de domnul Dumitrașcu Marin.
La termenul de mediere din data de 16 mai 2005
părțile au realizat un experiment practic extrajudiciar și au
susținut concluziile scrise.
Deliberarea și pronunțarea în soluționarea medierii de
față au fost amânate, pentru studierea actelor și lucrărilor
dosarului și pentru a se da părților posibilitatea de a
depune note scrise, pentru data de 23 mai 2005, când
Comisia arbitrală, deliberând cu participarea celor 5 membri
ai săi, a pronunțat hotărârea de față în unanimitate de
voturi, la sediul Universității Ecologice din București,
Str. Franceză nr. 22, sectorul 3, București.
COMISIA

ARBITRALĂ

În analiza cererilor de mediere s-au avut în vedere
următoarele texte legale: art. 5 alin. (2) lit. a) și b) cap. II
din Directiva 2002/29/CE din 22 mai 2001 privind
armonizarea unor aspecte ale dreptului de autor și
drepturilor conexe în societatea informațională; recitalurile
nr. (32), (35), (37), (38) și (39) din Directiva 2002/29/CE
din 22 mai 2001 privind armonizarea unor aspecte ale
dreptului de autor și drepturilor conexe în societatea
informațională; art. 14, 34, 107, 1071, 1072, 108 și 110 din
Legea nr. 8/1996, cu modificările și completările ulterioare.
Trecând la examinarea în fond a obiectului medierii,
Comisia arbitrală reține și se pronunță asupra următoarelor
aspecte rămase în divergență:
1. Aparatele aflate în mediere îndeplinesc din punct de
vedere juridic și tehnic toate condițiile prevăzute la art. 34
alin. (2) din Legea nr. 8/1996, cu modificările și completările
ulterioare, avându-se în vedere următoarele motive:
a) Sunt aparate de sine stătătoare, indiferent de modul
de funcționare
Dispozițiile art. 34 alin. (2) din Legea nr. 8/1996, cu
modificările și completările ulterioare, nu condiționează
încadrarea aparatelor la plata remunerației compensatorii,
avându-se în vedere modul de funcționare a acestora, de
aceea nu are relevanță faptul că aparatele supuse medierii
funcționează independent sau conectate la un aparat.
Expresia îindiferent de modul de funcționare“ are în
vedere faptul că este irelevant dacă aceste aparate
funcționează independent sau prin conexiune cu alte
aparate (în speță cu calculatorul/sistemul de calcul).
Expresia îindiferent dacă procedeul utilizat este unul analog
sau digital“, prevăzută la art. 107 alin. (2) din Legea
nr. 8/1996, cu modificările și completările ulterioare, este o
precizare avută în vedere de legiuitor și se referă la
procedeul de reproducere, adică la modalitatea de realizare
a copiilor. Astfel se datorează remunerația compensatorie
pentru copia privată atât pentru aparatele ce realizează
copii prin procedeu analogic, cât și pentru aparatele ce
realizează copii prin procedeu digital.
Conectarea acestor aparate la un calculator constituie
un mod de funcționare a acestora și nu poate determina
neîndeplinirea condiției ca aceste aparate să fie de sine
stătătoare, indiferent de modul de funcționare.
Pentru toate aparatele aflate în discuție, în toate
cazurile de utilizare, comanda este dată de om, prin
urmare această modalitate de utilizare nu este de natură a
înlătura caracterul de sine stătător al aparatului respectiv.
b) Sunt aparate concepute pentru realizarea de copii
Aparatele aflate în mediere au ca funcție comună
principală reproducerea; în acest sens aceste aparate sunt

4

MONITORUL OFICIAL AL ROMÂNIEI, PARTEA I, Nr. 501/14.VI.2005

utilizate, în cazul imprimantei, pentru reproducerea
informațiilor fixate în memoria unui calculator în format
digital, iar în cazul scannerului, pentru transformarea în
informație digitală a datelor îcitite“ de pe hârtie printr-un
procedeu optic. Aparatele multifuncționale fără funcție de
fotocopiere pot îndeplini una sau mai multe funcții ale
aparatelor sus-menționate, la care se pot adăuga și cele
specifice de telefon—fax.
Pe cale de consecință, dacă aparatele multifuncționale
fără funcție de fotocopiere îndeplinesc funcțiile scannerului
de citire a datelor de pe hârtie, printr-un procedeu optic și
de transformare a acestor date în informație digitală, și ale
imprimantei de reproducere pe hârtie a informațiilor digitale,
atunci aceste aparate permit reproducerea. Din acest motiv,
în Lista aparatelor în cazul cărora se datorează
remunerația compensatorie pentru copia privată a operelor
reproduse de pe hârtie, va fi menționat îaparatul
multifuncțional cu/fără funcție de fotocopiere“.
Deoarece toate aparatele aflate în discuție sunt
concepute pentru realizarea de copii, implicit acestea pot
realiza copii ale unor opere pentru uzul personal sau
pentru cercul normal al unei familii, îndeplinind astfel
condițiile prevăzute de art. 34 alin. (1) din Legea
nr. 8/1996, cu modificările și completările ulterioare. De
altfel nu se poate stabili cu exactitate procentul în care
sunt utilizate aceste aparate pentru înevoi de business“
sau pentru realizarea de copii private.
PENTRU

c) Sunt aparate ce permit reproducerea operelor
Avându-se în vedere definiția reproducerii prevăzută de
art. 14 din Legea nr. 8/1996, cu modificările și completările
ulterioare, respectiv îrealizarea uneia ori a mai multor copii,
prin orice mijloc și sub orice formă...“, aparatele în discuție
permit reproducerea operelor.
În privința imprimantei, conținutul paginii unei cărți aflate
în memoria unui calculator are același autor cu autorul
operei îreproduse de pe hârtie“. Prin urmare, considerăm
că autorii operei reproduse de pe hârtie beneficiază de o
remunerație compensatorie în toate cazurile în care se
efectuează o copie privată, în mod direct sau indirect.
2. Aparatele aflate în mediere îndeplinesc condițiile
prevăzute la art. 34 alin. (1) din Legea nr. 8/1996, cu
modificările și completările ulterioare, astfel că toate cele 3
aparate pot fi folosite pentru realizarea de copii private.
3. Luând în considerație limitele procentuale prevăzute
de Legea nr. 8/1996, cu modificările și completările
ulterioare, în art. 107 alin. (7) pct. B, procentele practicate
pe plan european, precum și procentele solicitate de
APDETIC în cererea subsidiară, se stabilește cuantumul
remunerației compensatorii pentru copia privată pentru
operele reproduse de pe hârtie astfel:
— pentru fotocopiator — 1%;
— pentru imprimantă — 0,5%;
— pentru scanner — 0,5%;
— pentru aparatele multifuncționale cu/fără funcție de
fotocopiere — 0,5%.

ACESTE

MOTIVE

H O T Ă R Ă Ș T E:

1. Fotocopiatorul, imprimanta, scannerul și aparatele multifuncționale, cu/fără funcție de fotocopiere, sunt aparate
pentru care se datorează remunerația compensatorie pentru copia privată, prin urmare importatorii și fabricanții de astfel
de aparate au obligația să plătească această remunerație.
2. Cuantumul remunerației pentru aceste aparate este următorul:
Tipul aparatelor

1.
2.
3.
4.

Fotocopiatoare
Imprimante
Scannere
Aparate multifuncționale cu/fără funcție de fotocopiere

Procentul

1%
0,5%
0,5%
0,5%

Hotărârea a fost pronunțată astăzi 23 mai 2005, la sediul Universității Ecologice din București, Str. Franceză
nr. 22, sectorul 3, București.
Hotărârea arbitrală este executorie de la data publicării în Monitorul Oficial al României, Partea I.
Cu apel în termen de 15 zile de la data publicării.

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 17 decembrie 2004

în cauza Cumpănă și Mazăre împotriva României
(Cererea nr. 33.348/96)
În cauza Cumpănă și Mazăre împotriva României,
Curtea Europeană a Drepturilor Omului, reunită în Marea Cameră formată din: domnii L. Wildhaber, președinte, C.L. Rozakis,
J.-P. Costa, G. Ress, Sir Nicolas Bratza, domnul I. Cabral Barreto, doamna V. Strá znická, domnii C. Bîrsan, P. Lorenzen,
ˇ
J. Casadevall, B. Zupanc ˇ, J. Hedigan, M. Pellonpää, A.B. Baka, R. Maruste, M. Ugrekhelidze, K. Hajiyev, judecători, și domnul
ˇic
P.J. Mahoney, grefier,
după deliberare în Camera de Consiliu la 1 septembrie 2004 și 10 noiembrie 2004,
pronunță prezenta hotărâre, adoptată la această ultimă dată.
PROCEDURĂ

1. La originea cauzei se află Cererea nr. 33.348/96 îndreptată
împotriva României, prin care doi cetățeni ai acestui stat, domnii

Constantin Cumpănă (primul reclamant) și Radu Mazăre (al doilea
reclamant) au sesizat Comisia Europeană a Drepturilor Omului

MONITORUL OFICIAL AL ROMÂNIEI, PARTEA I, Nr. 501/14.VI.2005
(Comisia) la data de 23 august 1996, în temeiul fostului art. 25
din Convenția pentru apărarea drepturilor omului și a libertăților
fundamentale (Convenția).
2. Reclamanții sunt reprezentați de domnul M. MocanuCaraiani, avocat la Constanța. Guvernul român (Guvernul) este
reprezentat de agentul său, doamna R. Rizoiu, subsecretar de
stat în Ministerul Afacerilor Externe.
3. Reclamanții susțin, în particular, o ingerință nejustificată în
dreptul lor la respectarea libertății de exprimare, garantat de
art. 10 din Convenție, datorată condamnării lor ca urmare a
publicării la 12 aprilie 1994 a unui articol într-un ziar local.
4. Cererea a fost înaintată Curții la 1 noiembrie 1998, dată
intrării în vigoare a Protocolului nr. 11 la Convenție (art. 5
paragraful 2 din Protocolul nr. 11).
5. Cererea a fost atribuită primei secțiuni a Curții (art. 52
paragraful 1 din regulament). În cadrul acesteia, camera
însărcinată cu examinarea cauzei (art. 27 paragraful 1 din
Convenție) a fost constituită în conformitate cu art. 26 paragraful 1
din regulament.
6. La 1 noiembrie 2001, Curtea a modificat componența
secțiunilor (art. 25 paragraful 1 din regulament). Prezenta cerere
a fost atribuită celei de-a doua secțiuni, astfel remaniată (art. 52
paragraful 1).
7. La 10 septembrie 2002, a fost declarată parțial admisibilă
de o cameră a secțiunii amintite (camera), formată din următorii
judecători: domnul J.-P. Costa, președinte, domnul L. Loucaides,
domnul C. Bîrsan, domnul K. Jungwiert, domnul V. Butkevych,
doamna W. Thomassen, doamna A. Mularoni, judecători, precum
și doamna S. Dollé, grefier de secție.
8. La 10 iunie 2003, camera a pronunțat o hotărâre; cu cinci
voturi la două (domnul J.-P.Costa și doamna W. Thomassen), a
decis că dreptul reclamanților garantat de art. 10 din Convenție
nu a fost încălcat.
9. La 2 septembrie 2003, partea reclamantă a solicitat, în
temeiul art. 43 din Convenție și al art. 73 din regulament,
trimiterea cauzei în fața Marii Camere. Această solicitare a fost
formulată și semnată, în numele celor doi reclamanți, de primul
dintre aceștia, domnul C. Cumpănă.
10. Un colegiu al Marii Camere a admis cererea la
3 decembrie 2003.
11. Compunerea Marii Camere a fost hotărâtă în conformitate
cu art. 27 paragrafele 2 și 3 din Convenție și cu art. 24 din
regulament.
12. La 15 martie 2004, Guvernul a prezentat observații privind
cererea de trimitere formulată de partea reclamantă.
13. Reclamanții au răspuns printr-o scrisoare din 17 august
2004. Al doilea reclamant a anexat la aceasta o declarație în
care a arătat că susține cererea de trimitere a cauzei în fața
Marii Camere, formulată de primul reclamant.
14. La 1 septembrie 2004 a avut loc, la Palatul Drepturilor
Omului din Strasbourg, o audiere publică (art. 59 paragraful 3 din
regulament).
S-au prezentat în fața Curții:
• pentru Guvern:
— doamna R. Rizoiu, subsecretar de stat, agent,
— domnul R. Rotundu, coagent,
— doamnele R. Pașoi, A. Prelipcean, C. Roșianu, consilieri;
• pentru reclamanți:
— domnul M. Mocanu-Caraiani, avocat,
— doamna D. Mocanu-Caraiani, consilier.
Curtea a ascultat pledoariile domnului M. Mocanu-Caraiani,
urmat de doamnele R. Rizoiu și C. Roșianu, precum și
răspunsurile acestora la întrebările adresate de judecători.

5

ÎN FAPT

I. Împrejurările speței
15. Reclamanții, domnii Constantin Cumpănă și Radu Mazăre,
sunt născuți în anul 1951 și, respectiv, 1968 și locuiesc în
Constanța.
A. Împrejurările speței
1. Originile cauzei
a) Contractul de asociere între primărie și societatea îVinalex“

16. Prin Hotărârea nr. 33 din 30 iunie 1992, Consiliul Local al
Municipiului Constanța, în aplicarea Hotărârii Guvernului nr. 147
din 26 martie 1992, a impus o amendă în sarcina conducătorilor
de vehicule staționate neregulamentar pe drumul public și a
împuternicit societatea S.C. CBN din Constanța să desfășoare
activități de ridicare, transport și depozitare a acestor vehicule.
17. Prin Dispoziția nr. 163 din 30 iunie 1992, primarul
municipiului Constanța a autorizat firma îVinalex“ să asigure
serviciile de ridicare, transport și depozitare a vehiculelor
staționate neregulamentar pe drumul public.
18. La 16 decembrie 1992 a fost încheiat un contract de
asociere între primărie și firma respectivă, semnat, în numele
autorităților, de viceprimar (în continuare D.M.) și de jurista
primăriei (în continuare doamna R.M.). Printr-o scrisoare din
1 aprilie 1994, primarul municipiului Constanța a solicitat firmei
îVinalex“ să pună capăt activităților desfășurate în temeiul
contractului, informând-o cu această ocazie că analizează
posibilitatea rezilierii contractului.
b) Conținutul articolului în litigiu

19. La 12 aprilie 1994, reclamanții, jurnaliști de profesie, au
publicat în ziarul local îTelegraf“, al cărui redactor-șef era al
doilea reclamant, un articol intitulat îFostul viceprimar D.M. și
actuala judecătoare R.M., prin concurs de infracțiuni, au realizat
escrocheria Vinalex“. Numele fostului viceprimar și al fostei juriste
a primăriei, doamna R.M., care devenise între timp judecător,
figurau integral în titlu și în textul articolului.
20. Semnat de cei doi reclamanți, articolul avea următorul
conținut:
îPe data de 30.06.1992, Consiliul Local al Municipiului Constanța
a emis Hotărârea nr. 33, care, în art. 5, prevede: «Prestația de
blocare, ridicare, transport, depozitare și eliberare a mijloacelor de
transport sau remorci se efectuează de S.C. CBN-SRL.» (...) Astfel,
serviciile de specialitate din Primărie trebuia [sic] să urmărească și să
stabilească modalitățile concrete pentru ducerea la îndeplinire a
Hotărârii Consiliului local. Acest fapt nu s-a întâmplat. În schimb, după
șase luni de la adoptarea Hotărârii nr. 33, în mod ilegal, încălcând cu
bună știință prevederile Legii nr. 69/1991, a fost încheiat «Contractul
de asociere în participațiune» (...) cu o cu totul altă firmă decât cea
autorizată inițal, denumită S.C. «Vinalex». Dar, rețineți! documentul
respectiv este semnat astfel: în numele primarului de viceprimarul
D.M. (...), iar în locul juristului M.T., semnătura aparține unei
anume M.
De unde și prin ce minune a apărut S.C. Vinalex SRL ca asociat al
Primăriei, dacă Hotărârea nr. 33/30.06.1992 a Consiliului Municipal
nominalizează societatea CBN SRL să realizeze o simplă prestare de
servicii? De reținut că, în dosarul acestui caz, nu există nici un act
potrivit căruia Societatea CBN SRL și-ar fi dat acordul de a renunța la
activitatea de ridicare a mașinilor! (...) Escrocul D.M. (fost viceprimar,
acum avocat), prin contractul de asociere, a împuternicit niște
hăndrălăi, angajații Vinalex-ului, să constate staționarea
neregulamentară a mașinilor! — cu alte cuvinte să-și bată joc de
cetățeni și de avutul lor personal.
În ce constă sau, mai corect spus, cum s-a efectuat escrocheria?
Conform Legii 69/91 (art. 82 și 29), orice contract de asociere cu o
societate comercială poate fi încheiat doar în urma unei hotărâri a
Consiliului local adoptată cu votul a cel puțin două treimi din numărul

6

MONITORUL OFICIAL AL ROMÂNIEI, PARTEA I, Nr. 501/14.VI.2005

consilierilor. Înainte de adoptarea sa în Consiliu, respectivul contract
trebuie să aibă, obligatoriu, avizul tuturor comisiilor de specialitate (...).
Contractul cu Vinalex a fost negociat și semnat ilegal, în numele
Consiliului, de cei trei, invocând Hotărârea din vară, care, așa cum am
mai arătat, se referea la o altă firmă, dar la nici o asociere!
Având în vedere că, înaintea perfectării acestui contract, Primăria
mai încheiase alte patru contracte (urmând calea legală), persoanele
semnatare nu pot invoca necunoașterea legii, ci doar încălcarea ei cu
bună știință! Și pentru că fiecare încălcare conștientă a legii are un
scop în sine, de obicei pentru a aduce foloase infractorului, în cazul
de față este de la sine înțeles că dl ex-viceprimar, jurist, a luat mită
(șpagă) de la beneficiarul contractului obligându-și sau
constrângându-și subordonații, printre care R.M., să încalce legea.
Curtea de Conturi din Constanța a depistat această flagrantă
escrocherie, care i-a adus beneficii uriașe mituitorului (S.C. Vinalex) (...).
Infractorul [S.C. Vinalex] nu a făcut niciodată dovada deținerii unor
mijloace adecvate de ridicare, transportare și blocare a autoturismelor
neregulamentar parcate. Este cauza distrugerii a numeroase mașini
particulare și, implicit, a existenței a mii de reclamații în acest sens.
Mai mult, așa-zisul contract de asociere a fost încheiat doar pentru
un an de zile, respectiv până la data de 16.12.1993. Din acel moment,
verosul serelist nu mai avea dreptul, sub nici o formă, să atingă avutul
particular al vreunui cetățean! Cu toate acestea, el a continuat să
ridice mașinile, să încaseze ilegal niște bani (...). Nu înțelegem cum
Poliția și-a dat concursul, acordând asistență infractorului, în ultimele
patru luni!
Să ne oprim puțin și asupra fostei juriste a Primăriei și actualei
judecătoare R.M. Ori a semnat contractul de asociere necunoscând
legile țării, și atunci nu înțelegem cum ulterior a ajuns judecător
(împărțind dreptatea pe baza acelorași legi pe care nu le cunoaște),
ori a luat șpagă și poate lua în continuare! Nu ne miră că aceeași
judecătoare este cercetată de Curtea de Conturi... pentru o altă
nelegiuire comisă tot de Primărie (despre care noi am scris la
momentul oportun). Ni se pare însă ilar faptul că președintele
Judecătoriei nu a dispus nici o măsură (suspendare), motivând că
suma ar fi ...prea mică!
Realizând parcă faptul că lațul se strânge, Serviciul de
coordonare, organizare resurse umane, al Primăriei (...) a emis
adresa (...) către S.C. Vinalex, căreia îi pune în vedere posibilitatea
rezilierii contractului de asociere, întrucât, în termenul contractual,
până la data de 16.12.1993: «nu ați prezentat documente doveditoare
privind achiziționarea unor alte utilaje, tip platformă, pentru buna
desfășurare a activității» (conform clauzei din contract prevăzută de
art. 3 — n.n.). În aceeași adresă, Vinalex este somată să se prezinte
cu balanțele lunare și i se pune în vedere că: «Întrucât nu ați făcut
dovada deținerii lor (utilajele pe care le-a folosit n.n.) cu acte
doveditoare, considerăm cota dvs. de participare doar în limita
capitalului social al firmei, respectiv de 110.000 lei, urmând a se
recalcula participarea la venitul net al asociațiunii în proporție egală cu
constituirea părților».
Dar faptele sunt fapte, iar documentele aflate în posesia noastră
«vorbesc» de la sine despre ilegalitatea și escrocheria «Vinalex».“
21. Articolul era însoțit de fotografia unei mașini de poliție
prezente la ridicarea unui vehicul staționat neregulamentar pe
drumul public, de fotocopii de pe extrase din contractul de
asociere și din Hotărârea Consiliului Local al Municipiului
Constanța din 30 iunie 1992, precum și de pasaje din anumite
articole din Legea nr. 69/1991 privind răspunderea și alte atribuții
ale primarului, ale prefectului și ale consilierilor locali și județeni.
22. Articolul era însoțit și de o caricatură reprezentând un
bărbat și o femeie, braț la braț, cărând un sac inscripționat
îVinalex“, plin cu bancnote. Dialogul dintre cele două personaje
era următorul:
îMăi R [diminutivul prenumelui doamnei R.M.], lasă c-ai făcut
treabă bună, tot am scos cât am fost viceprimar, ceva lovele, de-o
Americă...

D [diminutivul prenumelui fostului viceprimar] ...dacă tu te faci
avocat, io mă fac judecătoare și-o rezolvăm de-un mapamond...“
c) Concluziile controlorilor financiari ai Curții de Conturi

23. La 6 iunie 1994, Compartimentul de Control Financiar al
Camerei Județene de Conturi Constanța a examinat un raport
întocmit la 26 mai 1994 în urma unei verificări financiare
efectuate la Consiliul Local al Municipiului Constanța pentru anul
1992, constatând următoarele:
a) alegerea, de către consiliul local, la 30 iunie 1992, a
societății S.C. CBN pentru efectuarea ridicării vehiculelor
staționate neregulamentar nu a fost motivată de nici o ofertă
scrisă din partea respectivei societăți, nici de obiectul de activitate
al acesteia;
b) consiliul local nu și-a dat avizul pentru încheierea
contractului de asociere dintre Primărie și societatea îVinalex“ și
nu a fost realizată și nici supusă aprobării consiliului o expertiză
a bunurilor asociatului îVinalex“, contrar dispozițiilor Legii
nr. 69/1991 privind administrația publică locală;
c) repartizarea profitului asupra căruia părțile au convenit prin
contract, anume 70% pentru societatea îVinalex“ și 30% pentru
consiliul local, nu era conformă cu aportul fiecăruia dintre asociați
la data încheierii contractului, care era de 76,4% pentru consiliul
local și 23,6% pentru societatea îVinalex“, ceea ce a antrenat o
pierdere de venit în detrimentul consiliului local.
Compartimentul de Control Financiar a estimat că era necesar
să se solicite primarului municipiului Constanța, în calitatea sa de
ordonator de credite, îsă intre în legalitate“ cu privire la obligațiile
părților decurgând din contractul menționat și să fie mai eficient
când încheie astfel de asocieri cu agenți privați în viitor.
24. Reclamanții au prezentat în fața Curții un raport al Curții
de Conturi, datat 17 martie 1994, care se referea, de asemenea,
la neregulile descrise în paragraful 23 de mai sus, cu ocazia
încheierii contractului de asociere dintre Primărie și societatea
îVinalex“, indicând că se impune rezilierea acestuia. Reclamanții
nu au menționat existența unui astfel de raport în procedura
penală îndreptată împotriva lor ca urmare a apariției în ziar a
articolului în litigiu.
2. Procesul penal împotriva reclamanților
a) Procedura în fața instanței de fond

25. La 14 aprilie 1994, după apariția articolului, doamna R.M.
i-a dat în judecată pe reclamanți la Judecătoria Constanța pentru
insultă și calomnie, infracțiuni prevăzute de art. 205 și 206 din
Codul penal. Ea s-a plâns, în special, de caricatura care însoțea
articolul, care o înfățișa ca pe o î«damă», avându-se grijă ca
fusta să fie destul de scurtă, pentru a-mi evidenția anumite
«elemente», cu care am fost dotată, în semn de batjocură, la
brațul unui bărbat încărcat cu un sac de bani“. A afirmat că
articolul, desenul și dialogul dintre personaje au îndemnat cititorii
să creadă că avea relații intime cu D.M. și a subliniat că atât ea,
cât și fostul viceprimar erau căsătoriți, fiecare cu altcineva.
26. La termenul din 13 mai 1994, instanța a amânat cauza
datorită lipsei reclamanților, a fixat un nou termen la 27 mai 1994
și a dispus aducerea cu mandat a acestora.
27. La termenul din 27 mai 1994, al doilea reclamant a
declarat că își asumă întreaga răspundere pentru ceea ce
publicase în ziarul pe care-l conducea în calitate de redactor-șef.
El a explicat, cu privire la caricatură, că aceasta este un mijloc
de critică folosit în mod curent în presă și că nu a intenționat să
aducă atingere reputației reclamantei. Ca răspuns la o întrebare a
instanței, a recunoscut că a cunoscut că, în baza ordinului
primarului municipiului Constanța, societatea îVinalex“ a obținut
autorizația primarului de a proceda la ridicarea vehiculelor
staționate neregulamentar, dar a declarat că nu a considerat,
totuși, util să publice această informație. A mai subliniat, în final,
că nu dorește să încheie o tranzacție cu partea vătămată, dar că

MONITORUL OFICIAL AL ROMÂNIEI, PARTEA I, Nr. 501/14.VI.2005
este gata să publice un articol în favoarea acesteia, dacă aceasta
dovedește că ceea ce a publicat era fals.
28. La 10 iunie 1994, reclamanții au solicitat strămutarea
cauzei. Au solicitat acordarea unui nou termen, arătând că,
datorită calității de judecător a reclamantei, le era imposibil să
găsească în Baroul Constanța un avocat care să accepte să îi
reprezinte.
29. La o dată neprecizată, Baroul Constanța, la cererea
judecătoriei, a certificat că reclamanții nu s-au lovit de refuzul
tuturor avocaților din Barou și că, în orice caz, conducerea
Baroului nu a fost sesizată cu această problemă.
30. La 15 iunie și la 1 iulie 1994, instanța a amânat cauza
pentru lipsa reclamanților.
31. Printr-o încheiere din 21 iulie 1994, Curtea Supremă de
Justiție a dispus strămutarea cauzei la Judecătoria Lehliu-Gară.
32. La 15 noiembrie 1994, cauza a fost înregistrată pe rolul
acestei instanțe. La 21 decembrie 1994, 25 ianuarie, 27 februarie,
20 martie, 17 aprilie și 17 mai 1995 au avut loc mai multe
ședințe de judecată.
33. La termenele din 21 decembrie 1994 și 25 ianuarie 1995,
reclamanții, deși legal citați, nu s-au prezentat. Instanța a emis
pe numele lor un mandat de aducere pentru termenele din
25 ianuarie și, respectiv, 27 februarie 1995. Reclamanții nu s-au
prezentat.
34. La termenele din 27 februarie și 20 martie 1995,
reprezentanții ziarului îTelegraf“ au solicitat în numele
reclamanților, care lipseau, amânarea cauzei. Instanța a admis
cererea.
35. La 20 martie 1995, avocatul N.V. din Baroul București a
acceptat să îi apere pe reclamanți.
36. La termenul din 17 aprilie 1995, în cursul dimineții, N.V. a
solicitat instanței să examineze cauza după ora 11,30. Instanța a
admis cererea. Cu toate acestea, la strigarea cauzei la ora 12,00
și, ulterior, la ora 14,30, instanța a constatat că nici reclamanții,
nici avocații nu erau prezenți în sală și a amânat cauza pentru
17 mai 1995.
37. La termenul din 17 mai 1995 instanța a rămas în
pronunțare, după ce a constatat că nici reclamanții, deși legal
citați, nici avocatul acestora nu s-au prezentat. Printr-o hotărâre
din aceeași zi, instanța a apreciat că reclamanții s-au făcut
vinovați de insultă și calomnie, infracțiuni prevăzute de art. 205
și, respectiv, 206 din Codul penal și i-a condamnat la 3 luni
închisoare pentru insultă și 7 luni închisoare pentru calomnie și a
dispus executarea pedepsei mai severe, și anume 7 luni de
închisoare. Instanța a aplicat și pedeapsa accesorie a interzicerii
exercitării tuturor drepturilor civile prevăzute în art. 64 din Codul
penal (paragraful 58 de mai jos).
Instanța a impus, de asemenea, reclamanților interzicerea
exercitării profesiei de jurnalist pentru o perioadă de un an după
executarea pedepsei cu închisoarea, măsură de siguranță
prevăzută de art. 115 alin. 1 din Codul penal (paragraful 59 de
mai jos).
În sfârșit, instanța i-a condamnat să plătească doamnei R.M.
daune-interese în cuantum de 25 milioane lei, echivalentul a
2.033 euro la paritatea leu/euro de la data evenimentelor, cu titlu
de prejudiciu moral.
38. În motivarea sentinței, instanța a reținut mai întâi că:
îInstanța ia act că, atât la Judecătoria Constanța, cât și la
Judecătoria Lehliu-Gară, partea vătămată a fost mereu prezentă,
iar inculpații, în mod nejustificat, au lipsit în general, deși au fost
legal citați. În dovedirea plângerii sale prealabile, partea vătămată,
R.M., a solicitat proba cu acte. Partea vătămată a depus la dosar
exemplarul din ziarul local «Telegraf» din 12 aprilie 1994, unde
apare articolul menționat în plângerea prealabilă și caricatura
unde este ridiculizată.

7

Instanța ia act că atât inculpații, cât și partea responsabilă
civilmente, deși legal citați, nu s-au prezentat la nici un termen
de judecată, prezentă fiind numai partea vătămată.
Instanța ia act că inculpații R. Mazăre și C. Cumpănă aveau
cunoștință de dosarul penal în care erau implicați, de termenele
de judecată, că aveau apărător ales (care a solicitat instanței o
dată amânarea și a doua oară lăsarea la a doua strigare a
dosarului după ora 11,30).
Instanța ia act că inculpatul R. Mazăre a fost audiat la
Judecătoria Constanța, în ședința publică din 27 mai 1994,
reținându-se următoarele: inculpatul consideră că nu este
obligatoriu pentru a exercita profesia de ziarist să fie absolvent al
Facultății de ziaristică; inculpatul refuză să răspundă instanței
dacă a avut și alte acte dintre cele care au stat la baza emiterii
Hotărârii nr. 33 de către Consiliul Local al Municipiului Constanța;
înțelege prin noțiunea de concurs de infracțiuni săvârșirea mai
multor infracțiuni; înțelege încălcarea legii penale prin concurs,
încălcarea mai multor infracțiuni; consideră că partea vătămată, în
calitate de juristă la Primărie, prin semnarea contractului a
încălcat mai multe articole din Legea nr. 69/1991; precizează că
nu poate face încadrarea juridică exactă a infracțiunilor săvârșite
de partea vătămată întrucât nu intră în competența sa acest
lucru; declară că tot ce a avut de spus în legătură cu partea
vătămată a spus în articolul apărut în ziar; consideră că peste tot
sunt folosite caricaturile, apreciind că prin ea (caricatura) nu a
adus în nici un fel atingere reputației vreunei persoane (recte
partea vătămată).
Instanța reține că inculpatul R. Mazăre își asumă întreaga
responsabilitate pentru tot ce se publică în ziarul pe care îl
conduce în calitate de redactor-șef; (...) că are cunoștință de
dispozițiile constituționale referitoare la dreptul ziaristului de a
informa opinia publică; că a citit integral Hotărârea Guvernului și
nu a publicat-o integral din lipsă de spațiu; că inculpatul declară
că a citit integral și contractul de asociere încheiat de Primărie și
semnat de partea vătămată, doamna R.M., dar nu avea
cunoștință ca Hotărârea Guvernului să facă vorbire de contracte
de asociere; (...) că inculpatul avea cunoștință că printr-o
dispoziție a primarului municipiului Constanța a fost împuternicită
firma «Vinalex» să efectueze serviciul ridicării autoturismelor
parcate neregulamentar, dar a considerat că nu este necesară
publicarea ei în ziar; că, în încheiere, inculpatul declară că
«având în vedere gravitatea faptelor comise cred că nu este
necesar să discut în prealabil cu partea vătămată. În cazul în
care ar exista documente care să dovedească nerealitatea celor
arătate de mine, sunt de acord să public un articol care să fie în
favoarea părții vătămate».“
39. În ceea ce privește înscrisurile de care s-a prevalat partea
vătămată, instanța a arătat că:
îLa dosar, partea vătămată, R.M., a depus, pe lângă articolul
din ziarul «Telegraf», Hotărârea nr. 33 emisă de Consiliul Local al
Municipiului Constanța, având la bază Hotărârea Guvernului
nr. 147 din 26 martie 1992, prin care s-a hotărât ridicarea
autovehiculelor sau remorcilor staționate neregulamentar pe
drumurile publice, Dispoziția nr. 163 din 30 iunie 1992 a Primăriei
Municipiului Constanța (...) prin care se dispune autorizarea firmei
«Vinalex» să ridice, să transporte și să depoziteze autovehiculele
staționate neregulamentar pe arterele de circulație («Condițiile
efectuării prestațiilor figurează în contractul de asociere ce
urmează a fi perfectat»); Hotărârea Guvernului nr. 147 din
26 martie 1992, prin care sunt autorizați primarii să dispună
ridicarea, transportul și depozitarea autovehiculelor parcate
neregulamentar, apelând la unități specializate, acordându-le
autorizație, și Dispoziția nr. 369 din 1 iulie 1994, emisă de
primarul municipiului Constanța, prin care se autorizează firma
«Vinalex» pentru efectuarea unor astfel de servicii.“
40. Cu privire mai ales la articolul și la caricatura în litigiu,
instanța s-a pronunțat după cum urmează:

8

MONITORUL OFICIAL AL ROMÂNIEI, PARTEA I, Nr. 501/14.VI.2005

î... semnat de inculpații R. Mazăre și C. Cumpănă, acest
articol viza partea vătămată R.M., lezându-i onoarea, demnitatea,
imaginea publică, afectându-i sentimentul propriu de autoprețuire
prin acuzațiile (în scris) aduse prin semnele și simbolurile cu țintă
determinată asupra ei.
Instanța reține că aceste fapte există, sunt prevăzute de legea
penală, prezintă pericol social nu atât prin rezultatul material
(deformare materială a realității exterioare), cât mai ales prin
consecințele psihosociale pe care le antrenează, prin
dezinformarea sau informarea incorectă a publicului, ducând la
aprecieri eronate cu privire la fapte și persoane, instaurându-se o
scară de valori greșită, avându-se în vedere rolul și impactul
mijloacelor de informare în masă asupra tuturor, creând traume
psihice părții vătămate. La această apreciere instanța a avut în
vedere calitatea deosebită a părților în proces, respectiv partea
vătămată, R.M., juristă, reprezentantă a autorității judecătorești și
inculpații, R. Mazăre și C. Cumpănă, reprezentanți ai mass-media.
Instanța ia act că inculpatul R. Mazăre realizează gravitatea
faptelor comise de el, dar, în mod iresponsabil, declară că «am
cunoștință că printr-o dispoziție a primarului a fost împuternicită
firma îVinalex“, dar am considerat că nu este necesară publicarea
și a acestei dispoziții» (...).
Instanța consideră că publicarea articolului în ziar nu putea
avea la bază «un interes legitim», atât timp cât nu se baza pe
fapte reale, pe o corectă informare a opiniei publice. Instanța
reține că inculpații (...) au «uitat» conținutul art. 30 alin. (6) din
Constituție: «Libertatea de exprimare nu poate prejudicia
demnitatea, onoarea, viața particulară a persoanei și nici dreptul
la propria imagine» și al art. 31 alin. (4) din Constituție:
«Mijloacele de informare în masă publice și private sunt obligate
să asigure informarea corectă a opiniei publice.»
Din cuprinsul «Concluziilor scrise» depuse de partea vătămată
(...) reiese că aceasta a dorit permanent stingerea procesului
penal prin împăcare, dacă inculpații ar fi retractat cele scrise în
articol.
Se reține că partea vătămată este persoană publică, că în
urma apariției articolului în ziar, conducerea instituției și
conducerea ierarhic superioară au întrebat-o despre proces, mai
ales că trebuie să se prezinte la examenul de definitivat“.
b) Procedura în fața instanței de recurs

41. La o dată neprecizată, reclamanții au declarat recurs
împotriva sentinței primei instanțe din 17 mai 1995.
42. La termenul din 2 noiembrie 1995, Tribunalul Călărași,
după ce a constatat cauza în stare de judecată și lipsa
reclamanților, deși legal citați, precum și faptul că aceștia nu
și-au motivat recursul, a rămas în pronunțare.
43. Prin Decizia din 2 noiembrie 1995, Tribunalul, după
examinarea cauzei reclamanților sub toate aspectele, potrivit
art. 3856 din Codul de procedură penală (în continuare CPP), a
menținut hotărârea primei instanțe, pe care a considerat-o legală.
Această decizie, trimisă la arhivă în data de 23 noiembrie 1995,
a rămas definitivă și executorie, nefiind supusă nici unei căi
ordinare de atac.
c) Procedura recursului în anulare promovat de procurorul general

44. La 10 aprilie 1996, Parchetul General a sesizat Curtea
Supremă de Justiție cu un recurs în anulare împotriva hotărârilor
din 17 mai 1995 și 2 noiembrie 1995, în care a arătat că:
a) instanțele au făcut o încadrare juridică greșită a faptelor
deduse judecății. Subliniind că reclamanții nu au făcut decât să
scoată în relief, prin caricatură, acuzațiile lor potrivit cărora
anumiți funcționari ai Primăriei erau corupți, el a arătat că
faptele deduse judecății nu constituiau elementul material al
infracțiunii de insultă, prevăzută de art. 205 din Codul penal;
b) cuantumul daunelor-interese pe care reclamanții au fost
condamnați să le plătească era deosebit de ridicat și obiectiv
nejustificat; și, în sfârșit,

c) condițiile art. 115 alin. 1 din Codul penal, în temeiul căruia
instanțele pot interzice exercitarea unei meserii unei persoane
care a săvârșit acte ilegale pe motivul incapacității, lipsei de
pregătire sau pentru alte motive care o fac nepotrivită pentru
exercitarea meseriei, nu erau îndeplinite în cauză, nici o probă
neatestând fără echivoc inaptitudinea reclamanților de a continua
exercitarea meseriei de jurnalist sau pericolul potențial pe care îl
comportă aceasta.
45. Prin decizia definitivă din 9 iulie 1996, Curtea Supremă de
Justiție a respins recursul formulat de procurorul general ca
neîntemeiat, pentru următoarele motive:
îPrin probele administrate în cauză s-a stabilit că la data de
12 aprilie 1994, inculpații R. Mazăre și C. Cumpănă au publicat
în ziarul «Telegraf» din municipiul Constanța articolul intitulat
«Fostul viceprimar D.M. și judecătoarea R.M., prin concurs de
infracțiuni au realizat escrocheria Vinalex», din cuprinsul căruia
rezultă că în cursul anului 1992, în timp ce îndeplinea funcția de
consilier juridic din cadrul Consiliului Local al Municipiului
Constanța, partea vătămată R.M. a participat la acțiunile
frauduloase ale societății comerciale Vinalex.
Se constată, totodată, că în cuprinsul articolului menționat
inculpații au inclus o caricatură în care partea vătămată a fost
prezentată în compania unui bărbat purtând în spate un sac
încărcat cu bani, de natură să lezeze onoarea, demnitatea și
imaginea publică a acesteia.
Rezultând, așadar, că prin articolul publicat în ziarul
«Telegraf» inculpații au imputat părții vătămate săvârșirea unor
fapte determinate, care, dacă ar fi adevărate, i-ar atrage
răspunderea penală, în mod corect cele două instanțe au reținut
în sarcina acestora comiterea infracțiunii de calomnie, prevăzută
de art. 206 din Codul penal.
Fapta acelorași inculpați, care în cuprinsul articolului menționat
au inclus o caricatură, în care partea vătămată era prezentată în
compania unui bărbat, purtând în spate un sac încărcat cu bani,
de natură să aducă atingere onoarei și reputației acesteia,
constituie infracțiunea de insultă, prevăzută de art. 205 din Codul
penal (...).“
46. În privința cuantumului daunelor-interese pe care
reclamanții a fost condamnați să le plătească, Curtea Supremă a
arătat că:
î(...) obligarea inculpaților la plata daunelor morale, în sumă
de 25 milioane lei, a fost justificată, fiind de notorietate faptul că,
prin publicarea articolului din 12 aprilie 1994, într-un ziar de mare
tiraj, inculpații au lezat grav demnitatea și onoarea părții
vătămate.“
47. Curtea Supremă a decis, în sfârșit, cu privire la pretinsa
ilegalitate a măsurii interzicerii temporare a exercitării profesiei de
jurnalist, că:
î(...) aplicarea măsurilor de siguranță în alte limite decât cele
prevăzute de lege, neregăsindu-se printre cazurile limitativ
prevăzute de lege care permit procurorului să facă recurs în
anulare, nu poate constitui temei de casare a hotărârilor atacate“.
3. Situația reclamanților după condamnarea lor prin decizia definitivă și
executorie din 2 noiembrie 1995
a) Cu privire la executarea pedepsei închisorii și a pedepsei accesorii a interzicerii
unor drepturi

48. Reclamanții nu au executat pedeapsa închisorii la care
fuseseră condamnați prin decizia din 2 noiembrie 1995
deoarece, imediat după pronunțare, procurorul general a
suspendat executarea pentru o perioadă de 11 luni, în temeiul
art. 412 din CPP (paragraful 61 in fine de mai jos).
49. Printr-o scrisoare din 30 septembrie 1996, Parchetul
General de pe lângă Curtea Supremă de Justiție i-a informat pe
reclamanți că a prelungit suspendarea executării până la data de
27 noiembrie 1996.

MONITORUL OFICIAL AL ROMÂNIEI, PARTEA I, Nr. 501/14.VI.2005
50. La 22 noiembrie 1996, reclamanții au fost grațiați, măsură
care a înlăturat executarea pedepsei cu închisoarea. În temeiul
art. 71 din Codul penal, măsura a pus capăt pedepsei accesorii a
interzicerii unor drepturi (paragraful 58 in fine de mai jos).
b) Cu privire la interzicerea exercitării profesiei de jurnalist
(i) primul reclamant

51. După cum reiese din cartea de muncă a primului
reclamant, care a prezentat Curții o copie de pe aceasta, ulterior
deciziei Tribunalului Călărași din 2 noiembrie 1995:
a) acesta a continuat să își desfășoare activitatea la sediul
ziarului «Telegraf» ca șef al rubricii îEveniment“ până la data de
1 februarie 1996, dată la care a fost transferat în interes de
serviciu la societatea C., pe un post identic și cu aceeași
remunerație;
b) în perioada în care a lucrat la sediul societății C., salariul
său a fost majorat;
c) activitatea sa la societatea C. a încetat la 14 aprilie 1997,
datorită reducerii numărului de posturi de către angajator, motiv
de concediere prevăzut de art. 130 alin. (1) lit. a) din Codul
muncii în vigoare la acea dată;
d) nu a mai desfășurat o activitate salarizată până la data de
7 februarie 2000, dată la care a fost angajat în baza unui
contract pe durată nedeterminată la societatea A., ca redactor-șef
adjunct.
(ii) al doilea reclamant

52. În urma deciziei definitive și executorii din 2 noiembrie
1995, al doilea reclamant a continuat să dețină funcția de
redactor-șef la ziarul îTelegraf“, după cum reiese dintr-o scrisoare
pe care a prezentat-o Curții la 19 ianuarie 2000.
53. Între 1 septembrie 1997 și 30 noiembrie 1999, în perioada
în care a fost deputat în Parlamentul României, 25 milioane lei
i-au fost deduși din indemnizația parlamentară și virați în contul
bancar al doamnei R.M., în temeiul hotărârii Judecătoriei LehliuGară din 2 noiembrie 1995 (paragraful 37 in fine de mai sus).
54. La o dată neprecizată, ulterioară acestei hotărâri, a fost
ales primar al municipiului Constanța, funcție pe care o ocupă și
în prezent.
II. Drept intern pertinent
A. Codul penal
1. Infracțiuni contra persoanei

55. Articolele pertinente, astfel cum erau redactate în
momentul săvârșirii faptelor:
Articolul 205 — Insulta

îAtingerea adusă onoarei ori reputației unei persoane prin
cuvinte, prin gesturi sau prin orice alte mijloace, ori prin
expunerea la batjocură, se pedepsește cu închisoare de la o lună
la 2 ani sau cu amendă.“
Articolul 206 — Calomnia

îAfirmarea ori imputarea în public, prin orice mijloace, a unei
fapte determinate privitoare la o persoană, care, dacă ar fi
adevărată, ar expune acea persoană la o sancțiune penală,
administrativă sau disciplinară ori disprețului public, se pedepsește
cu închisoare de la 3 luni la 3 ani sau cu amendă.“
56. În Rezoluția nr. 1.123 din 24 aprilie 1997 privind
respectarea obligațiilor și angajamentelor asumate de România,
Adunarea Parlamentară a Consiliului Europei sublinia că art. 205
și 206 din Codul penal aduc atingere exercițiului libertăților
fundamentale și, în special, libertății presei. Prin urmare,
Adunarea Parlamentară a Consiliului Europei a invitat autoritățile
române să modifice fără întârziere aceste prevederi.
57. În ceea ce privește reforma legislativă, Legea nr. 301 din
28 iunie 2004 privind noul cod penal român pedepsește exclusiv
cu amendă penală săvârșirea infracțiunii de calomnie (art. 225

9

din noul cod penal). Insulta nu mai este incriminată ca infracțiune.
Aceste modificări legislative vor intra în vigoare la 29 iunie 2005.
2. Pedepsele

58. Articolele pertinente, astfel cum erau redactate la
momentul săvârșirii faptelor:
Articolul 64 — Interzicerea unor drepturi

îPedeapsa complimentară a interzicerii unor drepturi constă în
interzicerea unuia sau a unora din următoarele drepturi:
a) dreptul de a alege și de a fi ales în autoritățile publice sau
în funcții elective publice;
b) dreptul de a ocupa o funcție implicând exercițiul autorității
de stat;
c) dreptul de a ocupa o funcție sau de a exercita o profesie
de natura aceleia de care s-a folosit condamnatul pentru
săvârșirea infracțiunii;
d) drepturile părintești;
e) dreptul de a fi tutore sau curator.“
Articolul 71 — Conținutul și executarea pedepsei accesorii

îPedeapsa accesorie constă în interzicerea tuturor drepturilor
prevăzute în articolul 64.
Condamnarea la pedeapsa detențiunii pe viață sau a închisorii
atrage de drept interzicerea drepturilor arătate în alineatul
precedent din momentul în care hotărârea de condamnare a
rămas definitivă și până la terminarea executării pedepsei, până
la grațierea totală sau a restului de pedeapsă [...].“
3. Măsurile de siguranță

59. Articolul pertinent, astfel cum era redactat la momentul
săvârșirii faptelor:
Articolul 115 — Interzicerea unei funcții sau profesii

îCând făptuitorul a săvârșit fapta datorită incapacității,
nepregătirii sau altor cauze care îl fac impropriu pentru ocuparea
unei anumite funcții, ori pentru exercitarea unei profesii, meserii
sau alte ocupații, se poate lua măsura interzicerii de a ocupa
acea funcție sau de a exercita acea profesie, meserie ori
ocupație.
Această măsură poate fi revocată la cerere, după trecerea
unui termen de cel puțin un an, dacă se constată că temeiurile
care au impus luarea ei au încetat.“
4. Cauzele care înlătură răspunderea penală sau consecințele condamnării

60. Dispozițiile legale pertinente sunt redactate astfel:
Articolul 120 — Efectele grațierii

îGrațierea are ca efect înlăturarea [...] executării pedepsei [...].
Grațierea nu are efecte asupra măsurilor de siguranță și
măsurilor educative.“
Articolul 134 — Reabilitarea

îReabilitarea are loc de drept în cazul condamnării la amendă
sau la pedeapsa închisorii care nu depășește un an, dacă în
decurs de 3 ani condamnatul nu a săvârșit nici o altă infracțiune.“
B. Codul de procedură penală (CPP)

61. Dispozițiile pertinente, astfel cum sunt redactate:
Articolul 409

îProcurorul general din oficiu sau la cererea ministrului justiției
poate ataca cu recurs în anulare la Curtea Supremă de Justiție
orice hotărâre definitivă.“
Articolul 410

îHotărârile definitive de condamnare (...) pot fi atacate cu
recurs în anulare [...]: I. (...) 4. când s-au aplicat pedepse [...] în
alte limite decât cele prevăzute de lege; (...) 7. când faptei
săvârșite i s-a dat o greșită încadrare juridică; (...).“

10

MONITORUL OFICIAL AL ROMÂNIEI, PARTEA I, Nr. 501/14.VI.2005

Articolul 412

îProcurorul general poate dispune suspendarea executării
hotărârii înainte de introducerea recursului în anulare.“
ÎN DREPT

Chestiune preliminară: Întinderea competenței Marii Camere
62. În observațiile Guvernului privind cererea de retrimitere a
cauzei la Marea Cameră, formulată de unul dintre reclamanți, s-a
subliniat că cel de-al doilea reclamant nu și-a dat în mod expres
acordul pentru cererea de retrimitere. Or, cel de-al doilea
reclamant nu era reprezentat de primul reclamant la data la care
acesta din urmă a înaintat Curții cererea de retrimitere mai sus
menționată.
63. Guvernul consideră că întinderea competenței Marii
Camere este limitată la încălcarea libertății de exprimare a
primului reclamant. În consecință, Guvernul solicită Marii Camere
să nu se pronunțe asupra capătului de cerere a celui de-al doilea
reclamant în virtutea art. 10 din Convenție.
64. Reclamanții s-au opus cererii formulate de Guvern și
solicită Curții să soluționeze cauza în ansamblul ei, întrucât
cererea de retrimitere la Marea Cameră a fost introdusă în
numele amândurora, cu atât mai mult cu cât Convenția nu
prevede expres consecințele nesemnării documentului de către
unul dintre reclamanți.
65. În ceea ce privește această controversă, sarcina Curții
este de a stabili care sunt limitele examinării prezentei cauze sub
aspectul cererii de retrimitere la Marea Cameră, introdusă de
reclamant în baza art. 43 din Convenție, care prevede:
î1. Într-un termen de 3 luni de la data hotărârii unei Camere,
orice parte în cauză poate, în cazuri excepționale, să ceară
retrimiterea cauzei în fața Marii Camere.
2. Un Colegiu de cinci judecători ai Marii Camere acceptă
cererea în cazul în care cauza ridică o problemă gravă referitoare
la interpretarea sau la aplicarea Convenției sau a Protocoalelor
sale sau o altă problemă gravă cu caracter general.
3. În cazul în care Colegiul acceptă cererea, Marea Cameră
se pronunță asupra cauzei printr-o hotărâre.“
66. Conform jurisprudenței constante a Curții, îcauza“ retrimisă
în fața Marii Camere privește în mod necesar toate aspectele
cererii soluționate anterior de o Cameră în hotărârea sa,
neexistând nici un fundament care să permită o retrimitere
parțială a cauzei (K. și T. împotriva Finlandei [GC], nr. 25.702/94,
paragrafele 140—141, CEDO 2001-VII, și Perna împotriva Italiei
[GC], Cererea nr. 48.898/99, paragrafele 23—24, CEDO 2003-V).
îCauza“ retrimisă în fața Marii Camere este cererea astfel cum a
fost declarată admisibilă (a se vedea, mutatis mutandis, Irlanda
împotriva Marii Britanii, Hotărârea din 18 ianuarie 1978, seria A
nr. 25, pag. 63, paragraful 157; Azinas împotriva Ciprului [GC],
Cererea nr. 56.679/00, paragraful 32, CEDO 2004-III), cu părțile
care au participat la procedura desfășurată în fața Camerei
respective, evident cu păstrarea calității procesuale avute la data
declarării admisibilității cererii.
67. Aceste aspecte sunt conforme cu spiritul și litera art. 37
paragraful 1 in fine din Convenție, în baza căruia Curtea poate
continua examinarea cererii, dacă respectarea drepturilor omului
garantate prin Convenție și prin Protocoalele sale o cere, inclusiv
dacă din circumstanțele cauzei se poate concluziona că persoana
interesată nu dorește să o mai mențină, ipoteză expres prevăzută
de art. 37 paragraful 1 c) și cu care poate fi asimilată
nesemnarea cererii de retrimitere a cererii de către cel de-al
doilea reclamant (mutatis mutandis, Karner împotriva Austriei,
Cererea nr. 40.016/98, paragraful 28, CEDO 2003-IX).
68. O astfel de concluzie se impune cu atât mai mult cu cât
dl Mazăre a achiesat în mod expres, prin declarația sa din
17 august 2004, la cererea de retrimitere semnată de primul
reclamant (paragrafele 9 și 13 de mai sus), menținându-și astfel,
deși a posteriori, capătul de cerere în baza art. 10 din Convenție,

declarat admisibil de Cameră, precum și voința de a supune
cauza spre examinare Marii Camere.
69. În consecință, competența Marii Camere nu este limitată
la modul indicat de Guvern.
III. Asupra pretinsei încălcări a art. 10 din Convenție
70. În opinia reclamanților, condamnarea lor ca urmare a
publicării unui articol într-un ziar local la data de 12 aprilie 1994
reprezintă o atingere adusă libertății lor de exprimare, în sensul
art. 10 din Convenție, care prevede următoarele:
î1. Orice persoană are dreptul la libertatea de exprimare.
Acest drept cuprinde libertatea de opinie și libertatea de a primi
sau de a comunica informații sau idei fără amestecul autorităților
publice (...).
2. Exercitarea acestor libertăți, ce comportă îndatoriri și
responsabilități, poate fi supusă unor formalități, condiții,
restrângeri sau sancțiuni prevăzute de lege, care constituie măsuri
necesare într-o societate democratică, pentru (...) protecția
reputației sau a drepturilor altora, (...) sau pentru a garanta
autoritatea și imparțialitatea puterii judecătorești.“
A. Argumentele părților
1. Reclamanții

71. Reclamanții consideră că atingerea adusă libertății lor de
exprimare decurgând din condamnarea lor de către instanțele
interne nu corespundea unei înevoi sociale imperioase“ pentru a
fi justificată sub aspectul celui de-al doilea paragraf al art. 10
menționat. Ei subliniază, în primul rând, că prin publicarea
articolului incriminat într-un ziar local au urmărit să atragă atenția
opiniei publice asupra unor chestiuni de natură publică și politică,
legate de neregularitățile pe care, în opinia lor, primăria le-a
comis prin încheierea unui contract public de asociere cu o
societate privată.
72. Precizând că în articolul lor nu au făcut nici o referire
legată de viața privată a părții vătămate, doamna R.M., ceea ce
demonstrează buna lor credință, reclamanții susțin că acea
caricatură despre care au fost acuzați că aduce atingere vieții
private a fostei juriste de la primărie nu reprezintă decât o satiră
umoristică și că, în aceste condiții, exagerarea anumitor trăsături
caracteristice ale persoanelor și circumstanțelor trebuie tolerată. În
opinia lor, doar imaginația bogată a doamnei R.M. a putut
conduce la considerarea caricaturii în speță ca fiind o insinuare
cu privire la relațiile intime pe care aceasta le-ar fi întreținut cu
fostul viceprimar, iar Guvernul nu ar fi trebuit să preia această
interpretare răuvoitoare.
Ei afirmă că instanțele interne nu au văzut în acea caricatură
un mijloc de a sugera că ar fi existat relații extraconjugale între
personajele care sunt reprezentate. Mai adaugă că ei nu ar fi
ezitat să descrie în articolul lor — într-o manieră detaliată,
explicită și directă — eventualele relații intime între doi funcționari
ai primăriei, dacă ar fi avut cunoștință de acestea.
73. Ei sunt de părere că trebuie să se considere că au
verificat în mod adecvat informațiile aduse la cunoștință publicului,
informații care s-au întemeiat în acel moment pe un raport — a
cărui credibilitate nu a fost contestată de nimeni — adoptat la
17 martie 1994 de către Curtea de Conturi, singura instituție
publică abilitată să controleze gestionarea finanțelor publice. Ei
precizează că au avut, de asemenea, și surse în interiorul
primăriei și la Curtea de Conturi, pe care nu le-ar fi putut
dezvălui fără a le expune unor riscuri.
74. Reclamanții subliniază că nu au făcut proba verității
afirmațiilor în fața instanțelor interne datorită unor motive
obiective, legate în principal de protecția surselor, precum și din
cauza atitudinii instanțelor naționale care nu au acționat, în
virtutea rolului lor activ, pentru a stabili adevărul afirmațiilor lor. Ei
apreciază că îadevărul jurnalistic“, care urmărește să informeze
rapid opinia publică asupra unei chestiuni de interes general, se

MONITORUL OFICIAL AL ROMÂNIEI, PARTEA I, Nr. 501/14.VI.2005
distinge de îadevărul judiciar“ stabilit de instanțele naționale și
care urmărește să angajeze responsabilitatea autorilor faptelor
interzise de lege. Presa nu este chemată să dezvăluie faptele cu
aceeași exactitate cu care organele de anchetă sunt ținute să o
facă.
75. Reclamanții arată că afirmațiile privind nelegalitatea
contractului public încheiat de primărie și pentru care ei au fost
condamnați au fost confirmate de raportul Curții de Conturi. Ei
justifică faptul că au atras atenția opiniei publice la doi ani după
semnarea contractului prin aceea că la acel moment au intrat în
posesia raportului menționat. De asemenea, ei subliniază că
articolul incriminat o viza pe doamna R.M. în calitatea sa de
funcționară a primăriei, la data săvârșirii faptelor descrise în
articol, și nicidecum în calitatea sa de judecător, calitate pe care
ea o avea la data apariției articolului.
76. În ultimul rând, ei arată că neexecutarea pedepsei cu
închisoarea nu exonerează Guvernul de răspunderea privind
atingerea adusă libertății lor de exprimare și că ei consideră că
sancțiunile la care au fost condamnați au fost excesive și puteau
aduce atingere dezbaterilor libere asupra chestiunilor de interes
public, printr-o cenzură individuală și generală.
2. Guvernul

77. În opinia Guvernului, condamnarea reclamanților a fost o
măsură necesară într-o societate democratică, din moment ce
publicarea articolului în cauză constituia o încălcare manifestă a
eticii jurnalistice. Având în vedere că reclamanții nu au adus la
cunoștință publică informații întemeiate și precise și nu au fost de
bună-credință când au afirmat că doamna R.M. era coruptă,
Guvernul arată că reclamanții nu au dovedit în fața instanțelor
interne că au verificat aceste informații, limitându-se la a preciza
că au ținut cont de anumite decizii ale consiliului local și ale
primăriei și de o hotărâre a Guvernului, care prin conținutul lor
nu justifică în nici un fel acuzațiile grave de corupție aduse
doamnei R.M.
78. Guvernul subliniază, de asemenea, că reclamanții nu au
indicat niciodată în fața judecătorilor naționali un alt document sau
alte informații ca sursă pentru articolul lor, în ciuda faptului că
erau conștienți că există o decizie a primăriei care autorizase
societatea îVinalex“ să furnizeze serviciul public la care făcea
referire contractul de asociere. Întemeindu-se în special pe
declarația făcută de cel de-al doilea reclamant în fața Tribunalului
Constanța, Guvernul afirmă că pentru reclamanți publicarea
acestui document nu era nici necesară și nici relevantă, având în
vedere că ar fi contrazis, în realitate, mesajul transmis prin
articolul în cauză. De altfel, Guvernul atrage atenția asupra a
ceea ce consideră a fi referiri neechivoce la viața privată a
doamnei R.M. — de exemplu, utilizarea de diminutive în textul
care însoțea caricatura — care, în mod evident, nu erau de
natură să contribuie la dezbaterea asupra subiectului de interes
general adus la cunoștință publicului.
79. De asemenea, Guvernul arată, pe de o parte, că
reclamanții nu au făcut proba verității afirmațiilor lor de natură
factuală (faptică) asupra pretinsei corupții și complicități a doamnei
R.M. la încheierea ilegală a contractelor și, pe de altă parte, au
omis să furnizeze în fața instanțelor interne o bază factuală
minimă, propice să fondeze judecățile lor de valoare asupra
moralității și competenței fostei juriste de la primărie. În această
privință, Guvernul arată că instanțele au apreciat că reclamanții
se fac vinovați de săvârșirea infracțiunii de insultă și de calomnie,
după ce au stabilit reaua-credință a reclamanților.
80. În particular, în ceea ce privește raportul Curții de Conturi,
Guvernul apreciază că acest document nu ar fi constituit un
fundament pentru a putea servi justificării afirmațiilor incriminate,
în măsura în care a fost emis la 26 mai 1994, adică la mai mult
de o lună după publicarea articolului. Pe de altă parte, reclamanții
nu au invocat în fața instanțelor interne nici existența unui astfel
de raport și nici faptul că verificările erau în curs la Curtea de

11

Conturi, lipsind în acest fel instanțele de posibilitatea de a solicita
documentele oficiale pertinente de la autoritățile de control.
81. De asemenea, în opinia Guvernului, condamnarea
ziariștilor răspundea unei nevoi sociale imperioase de a proteja
viața privată și reputația doamnei R.M. și, implicit, prestigiul
justiției, în măsura în care calitatea de judecător în funcție a părții
vătămate a fost subliniată în mai multe rânduri în articolul
incriminat. Guvernul consideră că afirmațiile reclamanților, departe
de a privi o dezbatere de interes general, conțineau, în fapt,
insulte la adresa judecătorului în cauză, ceea ce ar fi justificat,
printre altele, gravitatea sancțiunii aplicate.
82. În această privință, Guvernul arată că interdicția impusă
reclamanților de a exercita profesia de ziarist avea natura unei
măsuri de siguranță și nu caracterul unei pedepse, fiind necesară
ținând cont de campania de defăimare declanșată de reclamanți
împotriva părții vătămate; potrivit Guvernului, o astfel de măsură
era de natură să prevină orice recidivă. În orice caz, se arată că
această sancțiune nu a avut efecte practice asupra activității
profesionale a reclamanților.
83. În cele din urmă, subliniind că aceștia nu au executat
pedeapsa cu închisoarea la care fuseseră condamnați, Guvernul
susține că grațierea acordată reclamanților se înscrie, în fapt, în
politica generală a autorităților române de a se opune la
condamnarea jurnaliștilor la pedeapsa închisorii pentru delicte
privind libertatea de exprimare. Guvernul arată că puterea
legiuitoare a urmat aceeași tendință, recentele inițiative de
reforme legislative având ca rezultat dezincriminarea insultei și
eliminarea pedepsei cu închisoarea pentru infracțiunea de
calomnie (a se vedea îdreptul intern pertinent“, paragraful 57 de
mai sus).
B. Aprecierea Curții
1. Asupra existenței unei ingerințe

84. Nu s-a contestat că sancționarea reclamanților de către
instanțele naționale ca urmare a publicării unui articol într-un ziar
local, la care cel de-al doilea reclamant era redactor-șef, se
analizează ca o îingerință“ în exercitarea de către reclamanți a
libertății de exprimare.
85. Asemenea limitare încalcă Convenția dacă nu respectă
cerințele impuse de paragraful 2 al art. 10. Prin urmare, trebuie
analizat dacă ingerința îera prevăzută de lege“, dacă viza unul
sau mai multe dintre scopurile legitime menționate de respectivul
paragraf și dacă era înecesară într-o societate democratică“
pentru atingerea acestor scopuri.
2. Asupra justificării ingerinței

86. Avându-se în vedere hotărârile instanțelor naționale, este
evident că ingerința era îprevăzută de lege“, adică de art. 205,
206 din Codul penal, astfel cum erau reglementate la epoca
faptelor (paragraful 55) și nu se pot contesta accesibilitatea și
previzibilitatea acestora, și că se urmărea un scop legitim, adică
îprotecția drepturilor altuia“, în special a reputației doamnei R.M.,
funcționară la primărie la data săvârșirii faptelor și judecător la
data publicării articolului (paragrafele 40 și 45 de mai sus).
87. Opiniile părților sunt divergente asupra caracterului
înecesar într-o societate democratică“ a ingerinței incriminate.
Revine așadar Curții să analizeze respectarea, în speță, a acestei
condiții impuse de paragraful 2 al art. 10 precitat, nu fără a
reaminti în prealabil principiile care se degajă din jurisprudența sa
în materie.
a) Principii generale

88. Condiția înecesității într-o societate democratică“ impune
Curții să determine dacă ingerința incriminată corespundea îunei
nevoi sociale imperioase“. Statele contractante beneficiază de o
anumită marjă de apreciere pentru a stabili existența unei astfel
de nevoi, dar această marjă este corelată cu un control european
privind atât legea, cât și deciziile de aplicare, chiar atunci când

12

MONITORUL OFICIAL AL ROMÂNIEI, PARTEA I, Nr. 501/14.VI.2005

provin de la o instanță independentă. Așadar, Curtea este
competentă să statueze asupra chestiunii de a ști dacă o astfel
de îlimitare“ se conciliază cu libertatea de exprimare prevăzută de
art. 10 (a se vedea, printre multe altele, Perna împotriva Italiei
[GC], Cererea nr. 48.898/99, paragraful 39, CEDO 2003-V;
Asociația Ekin împotriva Franței, Cererea nr. 39.288/98, paragraful 56,
CEDO 2001-VIII).
89. În exercitarea puterii sale de control, Curtea nu are în nici
un caz sarcina de a se substitui instanțelor interne competente, ci
pe aceea de a verifica sub aspectul art. 10 hotărârile pronunțate
în virtutea puterii lor de apreciere (Fressoz și Roire împotriva
Franței [GC], Cererea nr. 29.183/95, paragraful 45, CEDO 1999-1).
Nu rezultă de aici că trebuie să se limiteze să verifice dacă statul
pârât a folosit această putere cu bună-credință, cu grijă și într-un
mod rezonabil; trebuie ca ingerința în litigiu să fie apreciată în
lumina tuturor circumstanțelor cauzei, inclusiv conținutul
comentariilor imputate reclamanților și contextul în care aceștia
le-au făcut (News Verlags GmbH & CoKG împotriva Austriei,
Cererea nr. 31.457/96, paragraful 52, CEDO 2000-I).
90. În special, Curtea trebuie să determine dacă argumentele
invocate de autoritățile naționale pentru a justifica ingerința sunt
îpertinente și suficiente“ și dacă măsura incriminată era
îproporțională cu scopurile legitime urmărite“ (Chauvy și alții
împotriva Franței, Cererea nr. 64.915/01, paragraful 70, CEDO
2004-VI). În acest context, Curtea trebuie să se convingă că
autoritățile naționale, întemeindu-se pe o apreciere rezonabilă a
faptelor pertinente, au făcut aplicarea unor reguli conforme
principiilor consacrate de art. 10 (a se vedea, printre multe altele,
Hotărârea Zana împotriva Turciei din 25 noiembrie 1997, Culegere
de hotărâri și decizii 1997-VII, pag. 2.547—2.546, paragraful 51).
91. Curtea trebuie să verifice dacă autoritățile interne au
păstrat un just echilibru între, pe de o parte, protecția libertății de
exprimare, consacrată de art. 10, și, pe de altă parte, dreptul la
reputație al persoanelor în cauză, care, de asemenea, este
protejat de art. 8 din Convenție ca element al vieții private.
Această ultimă condiție poate necesita adoptarea unor măsuri
pozitive adecvate pentru a garanta respectarea efectivă a vieții
private în relațiile dintre indivizi.
b) Aplicarea în speță a principiilor sus-menționate
(i) îNevoie socială imperativă“

92. În cauza de față, instanțele interne au considerat că
reclamanții au adus atingere, prin conținutul articolului incriminat,
demnității și imaginii publice ale doamnei R.M., prin aceea că i-au
imputat fapte determinate, cum ar fi complicitatea la actele
frauduloase ale societății îVinalex“ și prin reprezentarea într-o
caricatură a doamnei la brațul unui bărbat purtând un sac umplut
cu bani, ceea ce a fost de natură să o traumatizeze psihic și să
dezinformeze publicul (paragrafele 40 și 45 de mai sus). Trebuie
examinat dacă motivele invocate de autoritățile naționale pentru a
justifica condamnarea reclamanților au fost pertinente și suficiente.
93. Pentru a se pronunța în cauză, Curtea trebuie să țină
cont de un element important: rolul indispensabil de îcâine de
pază“ care revine presei într-o societate democratică (Goodwin
împotriva Marii Britanii, Hotărârea din 27 mai 1996, Culegere de
decizii 1996-II, pag. 500, paragraful 39, și Bladet Tromsø și
Stensaas împotriva Norvegiei [GC], Cererea nr. 21.980/93,
paragraful 59, CEDO 1999-III). Presa nu trebuie să depășească
anumite limite, ținând în special de protecția reputației și
drepturilor celuilalt. Totuși îi revine sarcina de a comunica, pentru
îndeplinirea sarcinilor și responsabilităților sale, informații și idei
asupra unor chestiuni politice, precum și asupra altor subiecte de
interes general (a se vedea, printre multe altele, De Haes și Gijsels
împotriva Belgiei, Hotărârea din 24 februarie 1997, Culegerea 1997-I,
pag. 233—234, paragraful 37; Thoma împotriva Luxemburgului,
Cererea nr. 38.432/97, paragraful 45, CEDO 2001-III, și

Colombani și alții împotriva Franței, Cererea nr. 51.279/99,
paragraful 55, CEDO 2002-V).
94. Trebuie constatat, în această privință, că articolul
incriminat conține în principal informații privind gestionarea
fondurilor publice de către anumiți aleși locali și funcționari publici
și, în special, privind anumite neregularități care ar fi fost comise
cu ocazia încheierii unui contract de asociere între primărie și o
societate privată, pentru imobilizarea vehiculelor staționate
neregulamentar pe drumurile publice (paragraful 20 de mai sus).
95. În mod incontestabil, era vorba de un subiect de interes
general pentru comunitatea locală, pe care reclamanții aveau
dreptul să-l aducă la cunoștință publicului prin intermediul presei.
Împrejurarea că aceeași problemă a fost ridicată de Curtea de
Conturi într-un raport întocmit în urma controlului efectuat la
primărie de către controlori financiari (paragraful 23 de mai sus)
nu face decât să confirme faptul că articolul incriminat se înscria
în cadrul unei dezbateri de interes pentru comunitatea locală,
care avea dreptul să fie informată.
96. În ceea ce privește susținerea Guvernului că raportul
menționat a fost adoptat după aproximativ o lună de la data
publicării articolului, Curtea subliniază că rolul ziariștilor de
investigații este tocmai acela de a informa și de a atrage atenția
publicului asupra unor asemenea fenomene, de nedorit pentru
societate, din momentul în care aceștia intră în posesia
informațiilor pertinente. Or, la o simplă lectură a articolului se
observă că la data redactării sale reclamanților le era cunoscută
cel puțin versiunea inițială a raportului Curții de conturi, dacă nu
raportul definitiv (paragrafele 23 și 24 de mai sus), mijloacele prin
care părțile interesate și-au procurat textul în cauză fiind specifice
libertății de investigare inerente exercitării profesiei lor.
97. Ca și instanțele naționale, Curtea notează că articolul
litigios conține și afirmații vizând-o direct pe doamna R.M., al
cărei nume complet figura chiar în titlul articolului și în numeroase
locuri în cadrul acestuia (paragrafele 19 și 20 de mai sus).
Aceste afirmații transmit mesajul că partea interesată era
implicată într-o serie de acte frauduloase ale societății îVinalex“.
Acestea au fost redactate într-un stil virulent, după cum rezultă
din utilizarea unor termeni duri precum îescrocherie“ și îconcurs
de infracțiuni“ sau a unor fraze precum îpersoanele semnatare nu
pot invoca necunoașterea legii, ci doar încălcarea ei cu bună știință“,
îdl ex-viceprimar (...) a luat mită (...) obligându-și sau cointeresându-și
subordonații, (...) R.M.“, îori a semnat contractul de asociere
necunoscând legile țării, și atunci nu înțelegem cum ulterior a ajuns
judecător (...), ori a luat șpagă și poate lua în continuare“, sau, mai
departe, îni se pare însă ilar faptul că președintele Judecătoriei nu a
dispus nici o măsură (...) motivând că suma ar fi prea mică“
(paragrafele 19 și 20 de mai sus).
98. Trebuie amintită jurisprudența constantă a Curții, conform
căreia, pentru aprecierea existenței unei înecesități sociale
imperioase“ care să justifice existența unei ingerințe în exercitarea
libertății de exprimare, este necesar să se facă distincția clară
între fapte și judecăți de valoare. Dacă materialitatea primelor
poate fi dovedită, cele din urmă nu pot fi supuse unei probări a
exactității lor [a se vedea, de exemplu, hotărârile De Haes și
Gijsels împotriva Belgiei, citată mai sus, pag. 235, paragraful 42,
și Harlanova împotriva Letoniei, Cererea nr. 57.313/00 (dec.) din
3 aprilie 2003].
99. Bineînțeles că, atunci când este vorba de afirmații privind
comportamentul unui terț, în unele cazuri poate fi dificil să se
facă distincția dintre acuzații de fapt și judecăți de valoare. Nu
este mai puțin adevărat că și o judecată de valoare se poate
dovedi excesivă dacă este lipsită de orice fundament de fapt
(Jerusalem împotriva Austriei, Cererea nr. 26.958/95, paragraful 43,
CEDO 2001-II).
100. În speță, afirmațiile reclamanților cu privire la doamna
R.M. au fost formulate sub forma unei alternative — îori a
semnat contractul (...) necunoscând legile țării (...), ori a luat

MONITORUL OFICIAL AL ROMÂNIEI, PARTEA I, Nr. 501/14.VI.2005
șpagă“ —, ceea ce ar putea crea impresia că este vorba de o
judecată de valoare. Totuși, dacă analizăm afirmațiile litigioase din
perspectiva întregului articol, inclusiv caricatura care îl însoțește,
se observă că ele includ, în realitate, acuzații de fapt precise la
adresa doamnei R.M., în sensul că ar fi fost complice la
încheierea unor contracte ilegale și că ar fi primit mită. Afirmațiile
reclamanților au creat cititorilor impresia că doamna R.M. avusese
un comportament necinstit și interesat și puteau conduce la
formarea opiniei că îescrocheria“ de care erau acuzați ea și fostul
viceprimar și mita pe care ar fi primit-o constituiau fapte stabilite
și nu erau puse la îndoială.
101. Dacă în virtutea rolului care îi este acordat presa are
efectiv obligația de a alerta publicul atunci când este informată cu
privire la existența unor presupuse ilegalități comise de aleși locali
și funcționari publici, referirea la persoane determinate, cu
menționarea numelor și funcțiilor acestora, implica pentru
reclamanți obligația de a furniza o bază factuală suficientă (Lesnik
împotriva Slovaciei, Cererea nr. 35.640/97, paragraful 57 în fine,
CEDO 2003-IV; Vides Aizsardzibas Klubs împotriva Letoniei,
Cererea nr. 57.829/00, paragraful 44, 27 mai 2004).
102. Cu atât mai mult ar fi fost cazul în speță, avându-se în
vedere că era vorba de acuzații grave referitoare la doamna
R.M., de natură să angajeze răspunderea sa penală, cum a
arătat de altfel Curtea Supremă de Justiție în decizia sa din
9 iulie 1996 (paragraful 45 de mai sus). În această privință,
trebuie amintit că exercitarea libertății de exprimare implică
obligații și responsabilități și că garanțiile oferite jurnaliștilor de
art. 10 sunt supuse condiției ca aceștia să acționeze cu bunăcredință, astfel încât să furnizeze informații exacte și credibile, cu
respectarea deontologiei jurnalistice (Radio France ș.a. împotriva
Franței, Cererea nr. 53.984/00, paragraful 37, CEDO 2004-II;
Colombani ș.a., citată mai sus, paragraful 65, Harlanova (dec.),
citată mai sus; McVicar împotriva Regatului Unit al Marii Britanii,
Cererea nr. 46.311/99, paragrafele 83—86, CEDO 2002-III).
103. Or, nici unul dintre aceste elemente nu se regăsește în
cauză. După analiza tuturor elementelor pe care le-au avut la
dispoziție, instanțele naționale au apreciat că acuzațiile
reclamanților cu privire la persoana interesată prezentau o
realitate deformată și nu se sprijineau pe fapte reale (paragrafele
40 și 45 de mai sus). Curtea nu susține teza reclamanților
conform căreia instanțele române nu au avut un rol activ în
investigarea faptelor, astfel încă să ajungă la îadevărul judiciar“
(paragraful 74 de mai sus). Dimpotrivă, din faptele cauzei rezultă
că instanțele sesizate au acordat reclamanților timpul necesar
pregătirii apărării (paragrafele 26, 30, 32, 33 și 36 de mai sus),
mergând chiar până la emiterea de mandate de aducere pentru a
se asigura de prezența lor (paragrafele 26 și 33 de mai sus).
104. De asemenea, și un alt factor are însemnătate în speță:
atitudinea reclamanților în timpul procedurii penale îndreptate
împotriva lor. Trebuie constatat, după cum au făcut și Judecătoria
Lehliu-Gară și Tribunalul Călărași (paragrafele 38 și 42 de mai
sus), că reclamanții au manifestat o evidentă lipsă de interes față
de procesul lor, neprezentându-se nici la audierile în fața
judecătoriei, nici la cele în fața tribunalului, deși fuseseră legal
citați. Aceștia nu și-au motivat cererea de recurs (paragraful 42
de mai sus) și, în toate stadiile procedurii în fața instanțelor
naționale, nu au produs elemente de probă în susținerea
afirmațiilor lor sau care ar fi servit drept o bază factuală suficientă
pentru acestea (paragrafele 24 și 27 de mai sus).
105. Curtea notează în special că reclamanții nu au prezentat
în fața instanțelor naționale o copie a raportului Curții de Conturi
și nici măcar nu au indicat, în cadrul procedurii penale îndreptate
împotriva lor, că afirmațiile lor aveau la bază un astfel de raport
oficial. Un asemenea demers ar fi permis judecătorilor naționali
să ceară Curții de Conturi prezentarea documentului cu titlu de

13

probă în cadrul procesului penal, după cum, pe bună dreptate, a
arătat Guvernul pârât (a se vedea paragraful 80 in fine).
106. Curtea nu este convinsă de argumentul reclamanților
conform căruia aceștia nu au prezentat dovezi în sprijinul
afirmațiilor lor pentru a-și proteja sursele. Reafirmându-și
jurisprudența constantă conform căreia protecția surselor ziariștilor
reprezintă una dintre pietrele unghiulare ale libertății presei, fără
de care sursele ar putea fi descurajate să sprijine presa în
vederea informării publicului cu privire la aspecte de interes
general (a se vedea Goodwin, citată mai sus, pag. 500, paragraful 39;
Roemen și Schmit împotriva Luxembourg, Cererea nr. 51.772/99,
paragraful 57, CEDO 2003-IV), Curtea precizează că obligația
reclamanților de a oferi o bază factuală solidă afirmațiilor în
cauză nu implica deloc obligația de a dezvălui numele
persoanelor care le furnizaseră informațiile care au stat la baza
articolelor. Mai mult, din elementele aflate la dispoziția Curții nu
rezultă că, pe întreaga durată a procedurii penale îndreptate
împotriva reclamanților sau chiar la data la care cel de-al doilea
reclamant s-a prezentat în fața judecătoriei (paragraful 27 de mai
sus), raportul Curții de Conturi, pe care este evident că s-au
întemeiat reclamanții, reprezenta un document cu caracter
confidențial a cărui divulgare ar fi putut duce la aplicarea unor
sancțiuni pentru ei sau pentru sursele lor.
107. Cu atât mai mult, reclamanții nu ar trebui să susțină că
motivele reținute de instanțele naționale care i-au condamnat nu
sunt pertinente sau suficiente, avându-se în vedere că ei înșiși
nu au oferit instanțelor argumentele și elementele de probă de
care se prevalează acum în fața Curții, lipsind astfel instanțele
naționale de posibilitatea de a aprecia în deplină cunoștință de
cauză dacă aceștia au depășit sau nu limitele criticii admisibile
(a se vedea paragrafele 24, 73 și 75 de mai sus).
108. În plus, Curtea reține că dacă raportul respectiv — în
măsura în care acesta fusese emis de Curtea de Conturi —
putea fi considerat ca o bază factuală solidă și credibilă pentru
afirmațiile care au pus sub semnul întrebării legalitatea
contractului dintre primărie și societatea îVinalex“ (a se vedea,
mutatis mutandis, Colombani ș.a., citată mai sus, paragraful 65;
Bladet TromsØ și Stensaas, citată mai sus, paragraful 68), acesta
nu precizează nimic, nici măcar nu sugerează, cu privire la
pretinsele încălcări ale legii, săvârșite de fostul viceprimar și de
doamna R.M., sau cu privire la faptul că ar fi primit mită pentru
încheierea contractului.
109. În ceea ce privește modul în care autoritățile au abordat
acest caz, Curtea reține că instanțele române au admis exact că
acesta privea un conflict între, pe de o parte, dreptul
reclamanților, în calitate de reprezentanți ai presei, de a comunica
fapte și idei și, pe de altă parte, dreptul doamnei R.M. de a-și
proteja reputația și demnitatea (a se vedea paragraful 91 de mai
sus). Pe baza elementelor pe care le are la dispoziție, Curtea
apreciază că motivele reținute de instanțe în vederea condamnării
reclamanților au fost pertinente și suficiente.
110. Având în vedere marja de apreciere de care beneficiază
statele părți în astfel de cazuri, Curtea apreciază, în lumina
circumstanțelor cauzei, că autoritățile naționale puteau să
considere necesar să limiteze exercitarea dreptului la libertatea de
exprimare a reclamanților și că, astfel, condamnarea acestora
pentru insultă și calomnie răspundea unei înevoi sociale
imperioase“. Urmează să se analizeze în ce măsură limitarea
menționată a fost proporțională scopului legitim urmărit, având în
vedere pedepsele aplicate.
(ii) Proporționalitatea pedepsei

111. Natura și gravitatea pedepselor aplicate sunt elemente
care trebuie avute în vedere la aprecierea proporționalității unei
limitări aduse dreptului la libertatea de exprimare, garantat de
art. 10 (Ceylan împotriva Turciei [GC], Cererea nr. 23.556/94,
paragraful 37, CEDO 1999-IV; Tammer împotriva Estoniei; Cererea

14

MONITORUL OFICIAL AL ROMÂNIEI, PARTEA I, Nr. 501/14.VI.2005

nr. 41.205/98, paragraful 69, CEDO 2001-I; Skalka împotriva
Poloniei, Cererea nr. 43.425/98, paragrafele 41—42, Hotărârea din
27 mai 2003; Lesnik, citată mai sus, paragrafele 63—64). Astfel,
Curtea trebuie să dea dovadă de atenție maximă atunci când
măsurile luate sau pedepsele aplicate de autoritățile naționale
sunt de natură să descurajeze participarea presei la dezbaterea
unor chestiuni de interes general legitim (Jersild împotriva
Danemarcei, Hotărârea din 23 septembrie 1994, seria A nr. 298,
pag. 25—26, paragraful 35).
112. În cauză, pe lângă obligarea lor la plata de dauneinterese pentru prejudiciul moral cauzat doamnei R.M.,
reclamanților li s-a aplicat o pedeapsă de 7 luni de închisoare cu
executare, însoțită de interzicerea unor drepturi civile și a
practicării profesiei de ziarist timp de un an (paragraful 37 de mai
sus). Aceste sancțiuni sunt, evident, foarte severe.
113. Chiar dacă statele părți au posibilitatea, adică
răspunderea, în conformitate cu obligațiile pozitive care le revin în
baza art. 8 din Convenție (paragraful 91 de mai sus, in fine), de
a reglementa modul de exercitare a libertății de exprimare, astfel
încât să se asigure prin lege o protecție adecvată a reputației
persoanelor, acestea trebuie să evite adoptarea unor măsuri de
natură să descurajeze presa în realizarea funcției sale de alertare
a publicului în cazul unor aparente sau presupuse abuzuri ale
autorităților (paragraful 93 de mai sus). Există riscul ca jurnaliștii
de investigație să se abțină de la exprimarea cu privire la
chestiuni de interes general — precum presupuse nereguli în
alocarea unor contracte publice către societăți comerciale — dacă
aceștia sunt supuși riscului de a fi condamnați, atunci când
legislația prevede astfel de sancțiuni pentru atacuri nejustificate la
adresa reputației altuia, cum ar fi pedeapsa închisorii sau
interzicerea exercitării profesiei.
114. Efectul descurajant pe care teama față de asemenea
sancțiuni îl are asupra exercitării de către ziariști a libertății de
exprimare este evident (mutatis mutandis, Wille împotriva
Liechtenstein [GC], Cererea nr. 28.396/95, paragraful 50, CEDO
1999-VII; Nikula împotriva Finlandei, Cererea nr. 31.611/96,
paragraful 54, CEDO 2002-II, Goodwin, citată mai sus, pag. 500,
paragraful 39; Elci ș.a. împotriva Turciei, Cererea nr. 23.145/93 și
25.091/94, paragraful 714, 13 noiembrie 2003). Fiind nociv pentru
societate în ansamblul său, acesta face și el parte din elementele
care trebuie luate în considerare în cadrul aprecierii
proporționalității — și, prin urmare, al justificării — pedepselor
aplicate în cauză reclamanților, care aveau, desigur, după cum
Curtea a arătat mai sus, dreptul de a supune atenției publicului
problema semnării unui contract de parteneriat între autoritățile
locale și societatea privată respectivă (paragrafele 94 și 95 de
mai sus).
115. Deși stabilirea pedepselor este în principiu de
competența instanțelor naționale, Curtea consideră că aplicarea
pedepsei închisorii pentru o infracțiune în domeniul presei nu este
compatibilă cu libertatea de exprimare a jurnaliștilor, garantată de
art. 10 din Convenție, decât în circumstanțe excepționale, mai
ales atunci când au fost grav afectate alte drepturi fundamentale,
ca de exemplu în cazul difuzării unui discurs de incitare la ură
sau la violență (a se vedea, mutatis mutandis, Feridun Yazar
împotriva Turciei, Cererea nr. 42.713/98, paragraful 27,
23 septembrie 2004; Surek și Ozdemir împotriva Turciei [GC],
Cererea nr. 23.927/94 și 24.277/94, paragraful 63, 8 iulie 1999).
În legătură cu acest aspect, Curtea ia notă de inițiativele
legislative ale autorităților române care, recent, au condus la
dezincriminarea insultei și la eliminarea pedepsei cu închisoarea
pentru calomnie (paragraful 57 de mai sus).
116. Nici un element din prezenta cauză, care este o cauză
tipică de calomniere a unei persoane în contextul dezbaterii unui
subiect de interes public, nu este de natură să justifice aplicarea
pedepsei cu închisoarea. Prin însăși natura sa, o astfel de
pedeapsă are, fără îndoială, un efect descurajant, iar faptul că

reclamanții nu au executat-o nu schimbă în nici un fel această
concluzie din moment ce grațierea de care au beneficiat este o
măsură aparținând puterii discreționare a președintelui țării; în
plus, dacă un asemenea act de clemență urmărește scutirea
persoanelor vinovate de executarea pedepsei, aceasta nu înlătură
și condamnarea (paragrafele 50 și 60 de mai sus).
117. În plus, pedeapsa închisorii care le-a fost aplicată
reclamanților a fost însoțită de interzicerea exercitării tuturor
drepturilor civile prevăzute de art. 64 din Codul penal
(paragraful 58 de mai sus). Într-adevăr, ca urmare a suspendărilor
succesive ale executării, acordate de procurorul general
(paragrafele 48 și 49 de mai sus), reclamanții nu au trebuit să
suporte efectele pedepsei accesorii, înlăturată ca efect al grațierii,
conform legislației interne în materie (paragraful 50 de mai sus in
fine). Rezultă că o asemenea interdicție, aplicabilă în dreptul
român în mod automat oricărei persoane condamnate la
pedeapsa închisorii, indiferent de infracțiunea pentru care se
aplică pedeapsa principală și fără a fi supusă controlului
instanțelor în ceea ce privește necesitatea (mutatis mutandis,
Sabou și Pîrcălab împotriva României, Cererea nr. 46.572/99,
paragraful 48, Hotărârea din 28 septembrie 2004), nu este
adecvată în cauză și nu se justifică în raport cu natura infracțiunilor
pentru care s-a angajat răspunderea penală a reclamanților.
118. În ceea ce privește interzicerea exercitării profesiei de
jurnalist timp de un an, aplicată reclamanților, care a fost
menținută, Curtea reamintește jurisprudența sa constantă conform
căreia măsurile prin care se limitează în prealabil activitatea
ziariștilor trebuie examinate în amănunt și nu se justifică decât în
circumstanțe excepționale (a se vedea, mutatis mutandis,
Association Ekin, citată mai sus, paragraful 56 in fine). Curtea
consideră că, deși circumstanțele cauzei indică faptul că
pedeapsa nu a avut consecințe concrete în privința reclamanților
(paragrafele 51 și 52 de mai sus), aceasta a fost de o gravitate
deosebită, care nu se poate justifica doar prin riscul recidivei din
partea reclamanților.
119. Curtea apreciază că, aplicând activității jurnalistice a
reclamanților o astfel de interdicție generală cu caracter preventiv,
chiar dacă aceasta este temporară, instanțele interne nu au
respectat principiul conform căruia presa trebuie să își poată
realiza funcția de îcâine de pază“ în cadrul unei societăți
democratice.
(iii) Concluzie

120. Dacă atingerea adusă de autoritățile interne dreptului la
libertatea de exprimare a reclamanților poate fi justificată prin
interesul restabilirii echilibrului dintre diversele interese concurente
în cauză, pedeapsa aplicată persoanelor interesate și interdicțiile
aplicate alături de aceasta de către instanțele naționale au fost
evident disproporționate, prin natura și gravitatea lor, în raport cu
scopul legitim urmărit prin condamnarea reclamanților pentru
insultă și calomnie.
121. Curtea consideră că, în speță, instanțele interne au
depășit cadrul unei limitări înecesare“ libertății de exprimare a
reclamanților.
122. Prin urmare, art. 10 din Convenție a fost încălcat.
III. Cu privire la aplicarea art. 41 din Convenție
123. Conform art. 41 din Convenție,
îÎn cazul în care Curtea declară că a avut loc o încălcare a
Convenției sau a Protocoalelor sale și dacă dreptul intern al
înaltei părți contractante nu permite decât o înlăturare incompletă
a consecințelor acestei încălcări, Curtea acordă părții lezate, dacă
este cazul, o reparație echitabilă.“
A. Prejudiciul

124. Primul reclamant solicită 2.537,65 dolari S.U.A.,
echivalentul a 2.108 euro, pentru prejudiciul material ca urmare a
beneficiului neîncasat prin încetarea contractului său de muncă

MONITORUL OFICIAL AL ROMÂNIEI, PARTEA I, Nr. 501/14.VI.2005
între 14 aprilie 1997 și 7 februarie 2000, dată la care a fost
angajat de o altă societate de presă.
Cel de-al doilea reclamant solicită 2.445,10 dolari S.U.A.,
echivalentul a 2.033 euro, reprezentând echivalentul a 25 milioane
lei la plata cărora au fost obligați în solidar ambii reclamanți, dar
care, în realitate, au fost achitați doar de către el doamnei R.M.
125. Reclamanții solicită, de asemenea, câte 100.000 dolari
S.U.A., echivalentul a 83.151 euro, pentru prejudiciul moral pe
care susțin că l-ar fi suferit ca urmare a suferințelor psihice ce
le-au fost cauzate prin condamnarea lor la o pedeapsă cu
închisoarea de o asemenea gravitate, afectării reputației și
carierei lor și a stresului determinat de nesiguranța în care au
trăit timp de mai mult de un an după condamnarea lor, avându-se
în vedere că pedeapsa privativă de libertate putea fi pusă oricând
în executare.
126. Guvernul consideră că daunele-interese care ar putea fi
acordate, dacă este cazul, primului reclamant nu ar trebui să
acopere decât beneficiul nerealizat pe durata interdicției exercitării
profesiei, adică între 22 noiembrie 1996 și 22 noiembrie 1997. Nu
formulează obiecții față de cererea de acordare a daunelor
materiale formulată de al doilea reclamant.
127. În schimb, Guvernul apreciază că reclamanților nu trebuie
să li se acorde despăgubiri pentru prejudiciul moral. Evidențiind
că condamnarea celui de-al doilea reclamant nu a avut
consecințe asupra reputației și carierei sale, având în vedere
alegerea sa ca deputat în Parlamentul României și ca primar al
Constanței, Guvernul consideră că hotărârea Curții ar putea
reprezenta, în sine, o reparație echitabilă suficientă.
128. În ceea ce privește pretențiile referitoare la pierderea
veniturilor salariale ale primului reclamant, Curtea arată că nu
există o legătură de cauzalitate directă suficient stabilită între
aceasta și încălcarea art. 10 din Convenție constatată de Curte.
Concret, concedierea din 14 aprilie 1997 a fost motivată de
reducerea personalului unității (paragraful 51 de mai sus), iar
reclamantul nu a transmis nici un element din care să rezulte că
s-a străduit fără succes să își găsească un nou loc de muncă
înainte de încetarea interdicției. Prin urmare, Curtea respinge
cererea reclamantului.

15

129. Având în vedere concluzia sa conform căreia
condamnarea reclamanților ar fi putut fi considerată ca o măsură
înecesară într-o societate democratică“ în vederea restabilirii
echilibrului între diversele interese concurente în cauză dacă
sancțiunea penală și interdicțiile aplicate nu ar fi fost evident
disproporționate (paragrafele 120 și 121 de mai sus), Curtea va
respinge și cererea celui de-al doilea reclamant privind restituirea
sumei acordate cu titlu de prejudiciu moral pe care a trebuit să o
achite părții vătămate în baza hotărârilor interne.
130. Având în vedere circumstanțele cauzei, Curtea apreciază
că simpla constatare a încălcării art. 10 din Convenție reprezintă,
în sine, o reparație echitabilă suficientă pentru repararea oricărui
prejudiciu moral ce ar fi fost suferit de reclamanți.
B. Cheltuieli de judecată

131. Fără a indica valoarea acestora și fără a oferi acte
justificative, reclamanții solicită restituirea cheltuielilor de judecată
suportate de aceștia în fața instanțelor interne și în fața Curții.
Aceștia lasă la aprecierea Curții stabilirea sumei care ar putea fi
acordată cu acest titlu.
132. Guvernul nu se opune, în principiu, acestei cereri, sub
rezerva transmiterii actelor justificative necesare.
133. Curtea reamintește că, în aplicarea art. 41 din Convenție,
aceasta acordă doar cheltuieli de judecată cu privire la care se
stabilește că au fost cu adevărat suportate, că acestea au fost
necesare și că au o valoare rezonabilă. În plus, art. 60 paragraful 2
din regulament prevede că orice pretenție formulată în baza
art. 41 din Convenție trebuie indicată în cifre exacte, detaliată și
însoțită de actele justificative necesare, în lipsa cărora Curtea
poate respinge o asemenea cerere, în întregime sau în parte (a
se vedea, de exemplu, Vides Aizsardzibas Klubs, citată mai sus,
paragraful 56).
134. În cauză, Curtea constată că reclamanții nu și-au
precizat cererea în nici un fel, neindicând cuantumul și
nejustificând cheltuielile de judecată pretinse. În consecință,
hotărăște să nu acorde nici o sumă cu acest titlu.

PENTRU MOTIVELE DE MAI SUS,
C U R T E A:

1. hotărăște, în unanimitate, că art. 10 din Convenție a fost încălcat;
2. hotărăște, cu 6 voturi la 1, că simpla constatare a unei încălcări reprezintă, în sine, o reparație echitabilă suficientă pentru
prejudiciul moral care ar fi fost eventual suferit de reclamanți;
3. respinge, cu 6 voturi la 1, restul cererii de reparație echitabilă.
Redactată în limbile franceză și engleză și pronunțată în ședință publică în Palatul Drepturilor Omului, la Strasbourg, la
17 decembrie 2004.
Paul Mahoney,
grefier

Luzius Wildhaber,
președinte

La prezenta hotărâre sunt anexate, conform art. 45 paragraful 2 din Convenție și art. 74 paragraful 2 din regulament, opiniile
următoare:
— opinia concordantă a domnului Cabral Barreto, la care s-au alăturat domnii Ress și Bîrsan;
— opinia parțial dizidentă a domnului Costa.
OPINIA CONCORDANTĂ

a domnului judecător Cabral Barreto la care se alătură domnii judecători Bîrsan și Ress
Împărtășesc opinia majorității că Marea Cameră este competentă să examineze prezenta cauză în întregul ei în legătură cu
ambii reclamanți, dar nu pot fi de acord cu întreaga motivare.
După părerea mea, factorul semnificativ este că domnul Mazăre a susținut și a acceptat cererea de trimitere în fața Marii
Camere, făcută în numele său de domnul Cumpănă.
Cu toate acestea, dacă majoritatea sugerează în paragraful 68 din hotărâre că, atunci când există mai mulți reclamanți,
trimiterea cauzei la Marea Cameră îi permite acesteia să examineze global aspectele cererii examinate de cameră (a se vedea
paragraful 66), nu pot fi de acord.
După părerea mea, trebuie făcută distincția între cauzele în care există un singur reclamant și cele în care sunt mai mulți.

16

MONITORUL OFICIAL AL ROMÂNIEI, PARTEA I, Nr. 501/14.VI.2005

În prima situație, trimiterea în fața Marii Camere la cererea părților — statul sau reclamantul — implică examinarea globală a
cererii, chiar dacă solicitarea se limitează la anumite aspecte sau capete de cerere (K. și T. împotriva Finlandei, citată în hotărâre).
În ipoteza în care există mai mulți reclamanți, iar cererea de trimitere la Marea Cameră provine de la un singur reclamant,
părerea mea este că Marea Cameră nu are competența de a examina capetele de cerere ale altui reclamant împotriva voinței
acestuia, decât dacă obiectul litigiului este legat indivizibil de toți reclamanții (care să fi fost reuniți în aceeași procedură).
Mi se pare dificil de susținut că totalitatea reclamanților se află într-o astfel de situație de indivizibilitate și că interesele lor nu
pot fi analizate separat.
Chiar și într-o situație unică, adică un act izolat al autorităților care a cauzat încălcări ale Convenției pentru mai multe persoane,
examinarea diferențiată și autonomă a capetelor de cerere ale reclamanților este posibilă din punct de vedere juridic și chiar dezirabilă.
În aceste împrejurări, Curtea a acceptat întotdeauna rezolvarea cauzei cu privire la unul dintre reclamanți; de exemplu, nimic
nu împiedică soluționarea amiabilă a cauzei între un reclamant și stat, care să pună capăt cererii sale, procedura continuând cu
examinarea capetelor de cerere ale celorlalți reclamanți.
Dacă interpretez corect paragraful 67, majoritatea consideră că, în temeiul art. 37 alin. 1 din Convenție, Marea Cameră poate
examina capetele de cerere ale unui reclamant care nu i-a solicitat intervenția.
După părerea mea, o astfel de interpretare merge prea departe. Posibilitatea de a continua examinarea este, în fapt, supusă
condiției ca cererea să fi fost radiată de pe rol pentru unul dintre motivele enunțate în alin. 1 din art. 37.
Odată ce camera și-a pronunțat hotărârea, hotărâre acceptată de stat, Marea Cameră trebuie să se limiteze la examinarea
cererii reclamantului care solicită trimiterea cauzei.
Pentru ceilalți reclamanți, hotărârea Camerei va deveni definitivă în conformitate cu art. 44 alin. 2.
Desigur, este posibil ca între hotărârea Camerei și hotărârea Marii Camere să existe contradicții și, în consecință, să se
aplice soluții juridice diferite pentru aceeași situație.
Totuși, aceasta poate interveni și în alte situații, în special în ipoteza în care anumiți reclamanți soluționează cauza pe cale
amiabilă, în vreme ce alții obțin în final o hotărâre în care se arată că nu a existat o încălcare.
Soluția pe care o recomand, în ciuda riscului pronunțării unor hotărâri contradictorii de către Cameră și Marea Cameră, este
singura care garantează respectarea principiilor care guvernează procedura în fața Curții, cum sunt principiul egalității armelor și
principiul contradictorialității.
E dificil de spus cum poate Marea Cameră să soluționeze îcauza“ unei persoane care nu se prezintă în fața sa ca parte în
procedură fără să aducă atingere principiilor care trebuie respectate în speță.
OPINIA PARȚIAL SEPARATĂ

a domnului judecător Costa
Sunt de acord cu hotărârea Marii Camere, pe care o consider excelentă. Cu excepția unui singur punct: refuzul de a acorda
reclamanților orice reparație echitabilă.
Curtea a considerat că nu este cazul să acorde o reparație pentru prejudiciul material, deși cel de-al doilea reclamant a
plătit daune-interese doamnei R.M.: or, Curtea ia în considerare sumele plătite de un reclamant părții adverse în temeiul hotărârilor
judecătorești și în mod normal condamnă statul pârât să le ramburseze atunci când legătura de cauzalitate este stabilită (a se vedea,
de exemplu, Nikula împotriva Finlandei, Cererea nr. 31.611/96, paragraful 63, CEDO 2002-II).
Curtea a apreciat, de asemenea, în ceea ce privește daunele morale, că faptul că a constatat o încălcare a Convenției
constituie o reparație suficientă. Este adevărat că ea a ajuns frecvent, deși nu întotdeauna, la această concluzie (a se vedea, de
exemplu, Nilsen și Johnsen împotriva Norvegiei [GC], Cererea nr. 23.118/96, paragraful 56, CEDO 1999-VIII — dar în sens invers
Hotărârea Nikula împotriva Finlandei citată mai sus, paragraful 65), în vreme ce în cauzele privind durata procedurii ea acordă în mod
sistematic reclamanților sume cu titlu de daune morale, datorită îanxietății“ sau îangoasei“ cauzate de o durată nerezonabilă a
procedurii. Se ridică semne de întrebare cu privire la această severitate în cazul încălcării unui drept material și cu privire la această
generozitate în caz de încălcare procedurală (a se vedea în acest sens, de exemplu, opiniile separate în cauza Di Mauro împotriva Italiei
[GC], Cererea nr. 34.256/96, CEDO 1999-V). Se poate observa, de asemenea, că, în prezenta cauză, reclamanții, condamnați la
pedeapsa închisorii, au încercat cu certitudine sentimente de anxietate sau chiar angoasă, cel puțin până la grațiere, care, în plus, nu
a înlăturat pedepsele accesorii.
În sfârșit, Curtea a decis să nu acorde nimic domnilor Cumpănă și Mazăre pentru cheltuieli de judecată, deși au fost
reprezentați în fața instanțelor interne și în fața Marii Camere a Curții. Este drept că au lăsat la aprecierea acesteia stabilirea
cuantumului ce le va fi acordat cu acest titlu (paragraful 131 din hotărâre). Curtea s-a limitat să constate că nu au justificat cheltuielile.
Or, statuând în echitate, ar fi putut tot atât de bine să considere că unele cheltuieli au fost făcute în orice caz și să admită cererea
acordând o sumă forfetară, ceea ce se întâmplă frecvent.
Pe scurt, reclamanții n-au obținut decât o satisfacție platonică sau o victorie à la Pyrrhus (după cum preferăm o imagine
desprinsă din filosofia ateniană sau din regatul lui Epir). Aceasta mi se pare, indiferent de comportamentul lor, oarecum excesiv: încă
o dată, un reclamant care pierde toate procesele în fața instanțelor interne obține, practic în toate cazurile, sume deloc neglijabile în
temeiul art. 41, chiar dacă a avut o atitudine dilatorie sau a acționat cu rea-credință. Consider că aceasta reprezintă, în sine, o
justificare (chiar dacă izolată!) a dezacordului cu pct. 2 și 3 din dispozitiv.
EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 501/14.VI.2005 conține 16 pagini.

Prețul: 10.500 lei vechi/1,05 lei noi

&JUYDGY|032262]
ISSN 1453—4495

