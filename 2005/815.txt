PARTEA

Anul 173 (XVII) — Nr. 815

I

Joi, 8 septembrie 2005

LEGI, DECRETE, HOTĂRÂRI ȘI ALTE ACTE

SUMAR

Nr.

Pagina

Nr.

Pagina
ACTE ALE CONSILIULUI SUPERIOR
AL MAGISTRATURII

DECIZII ALE CURȚII CONSTITUȚIONALE
Decizia nr. 412 din 14 iulie 2005 referitoare la excepția
de neconstituționalitate a dispozițiilor art. 51
alin. (2) din Ordonanța de urgență a Guvernului
nr. 150/2002 privind organizarea și funcționarea
sistemului de asigurări sociale de sănătate ..........

306.
1–4
323.

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
925.

— Ordin al ministrului sănătății pentru aprobarea
ajustării/revizuirii prețurilor la medicamentele
cuprinse în Catalogul național al prețurilor
medicamentelor de uz uman autorizate de punere
pe piață în România, cu modificările și
completările ulterioare .............................................

DECIZII

ALE

325.
328.
4–5

CURȚII

— Hotărâre pentru aprobarea Regulamentului
privind examenul de capacitate al judecătorilor
stagiari și procurorilor stagiari ................................

5–9

— Hotărâre pentru aprobarea Regulamentului
privind organizarea și desfășurarea concursului de
promovare a judecătorilor și procurorilor.................

9–11

— Hotărâre pentru aprobarea Regulamentului
privind concediile judecătorilor și procurorilor .......

11–14

— Hotărâre pentru aprobarea Codului deontologic
al judecătorilor și procurorilor .................................

14–16

CONSTITUȚIONALE

CURTEA CONSTITUȚIONALĂ
D E C I Z I A Nr. 412
din 14 iulie 2005

referitoare la excepția de neconstituționalitate a dispozițiilor art. 51 alin. (2)
din Ordonanța de urgență a Guvernului nr. 150/2002 privind organizarea
și funcționarea sistemului de asigurări sociale de sănătate
Ioan Vida
Nicolae Cochinescu
Aspazia Cojocaru
Constantin Doldur
Kozsokár Gábor
Acsinte Gaspar
Petre Ninosu

—
—
—
—
—
—
—

președinte
judecător
judecător
judecător
judecător
judecător
judecător

Ion Predescu
Șerban Viorel Stănoiu
Dana Titian
Daniela Ramona Marițiu

—
—
—
—

judecător
judecător
procuror
magistrat-asistent

Pe rol se află soluționarea excepției de neconstituționalitate
a dispozițiilor art. 51 alin. (2) din Ordonanța de urgență a

2

MONITORUL OFICIAL AL ROMÂNIEI, PARTEA I, Nr. 815/8.IX.2005

Guvernului nr. 150/2002 privind organizarea și funcționarea
sistemului de asigurări sociale de sănătate, excepție
ridicată de Ștefan Coste în Dosarul nr. 1.117/2005 al Curții
de Apel Iași — Secția de contencios administrativ și fiscal.
La apelul nominal răspunde avocatul Dan Constantin
Tudurache pentru autorul excepției, lipsă fiind cealaltă
parte, față de care procedura de citare este legal
îndeplinită.
Cauza fiind în stare de judecată, avocatul autorului
excepției solicită admiterea excepției, arătând că dispoziția
de lege criticată este neconstituțională prin faptul că
stabilește contribuția lunară obligatorie la fondul de
asigurări sociale de sănătate în procent unic de 6,5%,
aplicat la totalitatea veniturilor realizate, instituind astfel
privilegii și discriminări, întrucât asigurații plătesc contribuții
diferite, în raport cu veniturile realizate, dar beneficiază de
aceleași servicii, fiind favorizați cei care au venituri mai
reduse.
Reprezentantul Ministerului Public pune concluzii de
respingere a excepției de neconstituționalitate, arătând că
dispozițiile de lege criticate nu creează privilegii și
discriminări și nu încalcă prevederile din Legea
fundamentală invocate de autorul excepției. Prin dispozițiile
de lege criticate se asigură pentru toate persoanele
posibilitatea de a beneficia, în condiții identice, de asistență
pentru apărarea și restabilirea sănătății.
CURTEA,

având în vedere actele și lucrările dosarului, reține
următoarele:
Prin Încheierea din 16 mai 2005, pronunțată în Dosarul
nr. 1.117/2005, Curtea de Apel Iași — Secția de contencios
administrativ și fiscal a sesizat Curtea Constituțională cu
excepția de neconstituționalitate a dispozițiilor art. 51
alin. (2) din Ordonanța de urgență a Guvernului
nr. 150/2002 privind organizarea și funcționarea sistemului
de asigurări sociale de sănătate, excepție ridicată de
Ștefan Coste.
În motivarea excepției de neconstituționalitate autorul
acesteia susține că dispozițiile art. 51 alin. (2) din
Ordonanța de urgență a Guvernului nr. 150/2002, stabilind
contribuția lunară obligatorie la fondul de asigurări sociale
de sănătate în procent unic de 6,5%, aplicat la totalitatea
veniturilor realizate, instituie privilegii și creează discriminări,
întrucât asigurații plătesc contribuții diferite, în raport cu
veniturile realizate, dar beneficiază de aceleași servicii, fiind
favorizați cei care au venituri mai reduse.
Curtea de Apel Iași — Secția de contencios
administrativ și fiscal apreciază că excepția de
neconstituționalitate este neîntemeiată, deoarece contribuțiile
la fondul național de asigurări de sănătate, prin caracterul
lor obligatoriu, consacrat de art. 1 alin. (2) lit. d) și de
art. 4 alin. (1) din Ordonanța de urgență a Guvernului
nr. 150/2002, sunt asimilate din punct de vedere fiscal
taxelor și impozitelor, iar obligația cetățenilor de a contribui
prin impozite, taxe sau alte aporturi asemănătoare la
cheltuielile publice este consacrată de dispozițiile art. 56
din Constituție. Curtea Constituțională a statuat în mod
constant că este rolul exclusiv al legiuitorului de a stabili
impozite, precum și cuantumul acestora și că numai acesta
poate dispune asupra eventualelor scutiri, reduceri sau alte
facilități în funcție de situațiile date. De asemenea, arată
că a stabili că cei care realizează venituri mai mici decât
venitul de bază minim brut pe țară sau decât venitul mediu
pe economie trebuie să plătească o cotă de 6,5%

calculată la aceste venituri nu înseamnă o încălcare a
dispozițiilor art. 16 din Legea fundamentală. Faptul că
persoanele care realizează venituri din activități
independente, respectiv din desfășurarea activității de notar
public în cazul autorului excepției, nu au fost puse pe
același plan cu cei care obțin venituri din indemnizațiile de
șomaj, alocațiile de sprijin, agricultură și silvicultură sau din
cedarea folosinței bunurilor sau din dividende și dobânzi nu
contravine dispozițiilor art. 16 din Constituție, atât timp cât
legiuitorul a apreciat că este just ca cei care obțin venituri
mai mari să aibă o contribuție corespunzătoare la
constituirea fondului național de asigurări de sănătate,
principiul solidarității prevalând în acest caz.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și formula
punctele de vedere cu privire la excepția ridicată
Guvernul apreciază că excepția de neconstituționalitate
este neîntemeiată. În acest sens, arată că, potrivit
dispozițiilor art. 34 alin. (3) din Constituție, organizarea
asistenței medicale și a sistemului de asigurări sociale se
stabilesc potrivit legii. Astfel, potrivit acestor prevederi
constituționale, intră în atribuțiile exclusive ale legiuitorului
reglementarea sistemului de asigurări sociale de sănătate,
care include și modul de finanțare a acestui sistem,
respectiv obligația persoanelor asigurate și a angajatorilor
de a plăti o contribuție bănească lunară la fondul unic
național de asigurări sociale de sănătate, în raport cu
veniturile realizate, respectiv cu drepturile salariale achitate.
Totodată, textul de lege criticat conținând dispoziții care
prevăd modul de stabilire a contribuției bănești lunare
pentru asigurările de sănătate, datorată de persoanele
asigurate prevăzute în cuprinsul textului, care se determină
sub forma unei cote de 6,5% aplicate asupra veniturilor
realizate, în raport cu situația în care se află fiecare
categorie de persoane asigurate, nu contravine prevederilor
constituționale ale art. 16 alin. (1) din Constituție, ce
consacră principiul egalității, întrucât nu instituie privilegii
sau discriminări.
În continuare, arată că persoanele asigurate, care
exercită profesii liberale sau activități independente,
autorizate, potrivit legii, pot realiza venituri mai mari decât
veniturile obținute de celelalte categorii de persoane
asigurate, prevăzute în cuprinsul textului de lege criticat și,
în consecință, vor datora un cuantum mai mare al
contribuției lunare pentru asigurări de sănătate, în baza
principiului solidarității și al subsidiarității, ce guvernează
funcționarea sistemului de asigurări sociale de sănătate,
instituit prin art. 1 alin. (2) lit. b) din Ordonanța de urgență
a Guvernului nr. 150/2002. Această situație diferită justifică
în mod obiectiv și rezonabil un tratament juridic diferențiat,
astfel cum s-a statuat în jurisprudența Curții Constituționale
și a Curții Europene a Drepturilor Omului, în sensul că
egalitatea nu înseamnă uniformitate și că pot fi instituite
tratamente juridice distincte pentru anumite categorii de
persoane sau grupuri, dacă există o justificare obiectivă și
rezonabilă.
Avocatul Poporului apreciază că excepția de
neconstituționalitate este neîntemeiată, iar critica de
neconstituționalitate a dispozițiilor art. 51 alin. (2) din
Ordonanța de urgență a Guvernului nr. 150/2002 față de
dispozițiile art. 16 alin. (1) din Constituție nu poate fi
reținută, deoarece dispozițiile de lege criticate, referitoare la
obligativitatea persoanei asigurate de a plăti o cotă de

MONITORUL OFICIAL AL ROMÂNIEI, PARTEA I, Nr. 815/8.IX.2005
6,5% din venitul lunar realizat la fondul de asigurări de
sănătate, nu aduc atingere principiului egalității cetățenilor
în fața legii, întrucât se aplică tuturor persoanelor aflate în
situația reglementată de ipoteza normei juridice, fără a
institui privilegii sau discriminări pe considerente arbitrare.
În acest sens, Curtea Constituțională a reținut în
jurisprudența sa că la situații egale trebuie să corespundă
un tratament egal, iar violarea principiului egalității și
nediscriminării ar putea exista atunci când se aplică un
tratament diferențiat unor cazuri egale, fără să existe o
motivare obiectivă și rezonabilă.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate ridicată.
CURTEA,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile părții prezente, concluziile
procurorului, dispozițiile legale criticate, raportate la
prevederile Constituției, precum și dispozițiile Legii
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, republicată, ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate ridicată.
Obiectul excepției de neconstituționalitate îl constituie
dispozițiile art. 51 alin. (2) din Ordonanța de urgență a
Guvernului nr. 150/2002 privind organizarea și funcționarea
sistemului de asigurări sociale de sănătate, publicată în
Monitorul Oficial al României, Partea I, nr. 838 din
20 noiembrie 2002, cu următorul conținut:
— Art. 51 alin. (2): îContribuția lunară a persoanei
asigurate se stabilește sub forma unei cote de 6,5%, care se
aplică asupra:
a) veniturilor din salarii care se supun impozitului pe venit:
b) veniturilor din activități desfășurate de persoane care
exercită profesii liberale sau autorizate potrivit legii să
desfășoare activități independente;
c) veniturilor din agricultură și silvicultură, stabilite potrivit
normelor de venit pentru persoanele fizice care nu au calitatea
de angajator și nu se încadrează la lit. b);
d) indemnizațiilor de șomaj și alocațiilor de sprijin;
e) veniturilor din cedarea folosinței bunurilor, veniturilor din
dividende și dobânzi și altor venituri care se supun impozitului
pe venit numai în cazul în care nu realizează venituri de natura
celor prevăzute la lit. a)—d).“
În susținerea neconstituționalității acestor dispoziții legale
autorul excepției invocă încălcarea prevederilor
constituționale ale art. 16 alin. (1), care au următorul
conținut: îCetățenii sunt egali în fața legii și a autorităților
publice, fără privilegii și fără discriminări.“
Examinând excepția de neconstituționalitate, Curtea
constată că, potrivit dispozițiilor art. 1 din Ordonanța de
urgență a Guvernului nr. 150/2002, asigurările sociale de
sănătate, ca principal sistem de finanțare a ocrotirii și
promovării sănătății populației, sunt obligatorii. Aceste
prevederi reprezintă o concretizare a dreptului la ocrotirea
sănătății, consacrat de art. 34 din Constituție, precum și a
obligației statului de a garanta și asigura exercițiul acestui
drept fundamental. Susținerea financiară a asigurărilor
sociale de sănătate se realizează prin fondul unic de

3

asigurări sociale de sănătate, care, conform art. 2 alin. (2)
din aceeași ordonanță, se constituie din contribuția de
asigurări sociale de sănătate suportată de asigurați, de
persoanele fizice și juridice care angajează personalul
salariat, din subvenții de la bugetul de stat, precum și din
alte surse — donații, sponsorizări, dobânzi, potrivit legii.
Conform art. 4 alin. (1) din Ordonanța de urgență a
Guvernului nr. 150/2002, au calitatea de asigurat toți
cetățenii români cu domiciliul în țară, precum și cetățenii
străini și apatrizii care au domiciliul sau reședința în
România, toți aceștia având obligația plății contribuției de
asigurare, în raport cu veniturile pe care le realizează.
Persoanele fizice care au calitatea de asigurați au dreptul,
potrivit art. 10 alin. (1) din Ordonanța de urgență a
Guvernului nr. 150/2002, fără nici o deosebire, la un
pachet de servicii de bază care cuprinde servicii medicale,
servicii de îngrijire a sănătății, medicamente, materiale
sanitare și dispozitive medicale.
Curtea observă că, potrivit dispozițiilor de lege criticate
prin excepția de neconstituționalitate, îpersoana asigurată
are obligația plății unei contribuții bănești lunare, pentru
asigurările de sănătate (...)“, care este stabilită sub forma
cotei unice de 6,5%, aplicată asupra veniturilor realizate.
Sub acest aspect textul de lege criticat nu instituie nici
privilegii și nici discriminări.
De asemenea, Curtea constată că, într-adevăr, valoarea
contribuției diferă de la persoană la persoană, în raport cu
cuantumul veniturilor realizate, dar această diferență este
rezonabilă și justificată de situația obiectiv deosebită în
care se află persoanele care realizează venituri mai mari
față de cele ale căror venituri sunt mai reduse. Soluția
legislativă, criticată de autorul excepției, este justificată și
de principiul solidarității și subsidiarității în colectarea și
utilizarea fondurilor, înscris în art. 1 alin. (2) lit. b) din
Ordonanța de urgență a Guvernului nr. 150/2002.
Solidaritatea socială presupune ca orice persoană asigurată
să beneficieze, la nevoie, în condiții identice de asistență
pentru apărarea și restabilirea sănătății, chiar dacă
posibilitățile sale materiale, determinate de nivelul veniturilor
realizate, i-au permis o contribuție mai redusă la
constituirea fondului de asigurări de sănătate. De altfel, în
nici un caz nu se poate estima anticipat cine, când și de
ce anume servicii medicale ori de alte măsuri de ocrotire a
sănătății va avea nevoie.
Totodată, Curtea observă că principiul constituțional al
așezării juste a sarcinilor fiscale pentru suportarea
cheltuielilor publice, prevăzut de art. 56 alin. (2) din
Constituție, impune, de asemenea, diferențierea contribuției
în funcție de veniturile realizate, cota de contribuție lunară
a persoanei asigurate, exprimată procentual, este unică,
neavând caracter progresiv, diferența valorică a contribuției
fiind determinată de nivelul diferit al veniturilor.
De asemenea, prin Decizia nr. 243 din 27 mai 2004,
referitoare la dispozițiile art. 13, art. 52 alin. (2) și art. 53
alin. (4) din Ordonanța de urgență a Guvernului
nr. 150/2002, publicată în Monitorul Oficial al României,
Partea I, nr. 568 din 28 iunie 2004, Curtea a reținut că
reglementarea legală a organizării și funcționării sistemului
de asigurări sociale de sănătate prevede obligația generală
a persoanelor asigurate și a angajatorilor (persoane juridice
și persoane fizice) de a plăti contribuția, în raport cu
veniturile realizate ori cu drepturile salariale achitate, la
fondul de asigurări de sănătate, fără a institui privilegii sau
discriminări.

4

MONITORUL OFICIAL AL ROMÂNIEI, PARTEA I, Nr. 815/8.IX.2005

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și
al art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 51 alin. (2) din Ordonanța de urgență a Guvernului
nr. 150/2002 privind organizarea și funcționarea sistemului de asigurări sociale de sănătate, excepție ridicată de Ștefan
Coste în Dosarul nr. 1.117/2005 al Curții de Apel Iași — Secția de contencios administrativ și fiscal.
Definitivă și general obligatorie.
Pronunțată în ședința publică din data de 14 iulie 2005.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Daniela Ramona Marițiu

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL SĂNĂTĂȚII

ORDIN
pentru aprobarea ajustării/revizuirii prețurilor la medicamentele cuprinse în Catalogul național
al prețurilor medicamentelor de uz uman autorizate de punere pe piață în România,
cu modificările și completările ulterioare
În baza prevederilor Ordonanței de urgență a Guvernului nr. 152/1999 privind produsele medicamentoase de uz
uman, aprobată cu modificări prin Legea nr. 336/2002, cu modificările și completările ulterioare,
în temeiul prevederilor art. 140 alin. (2) lit. e) din Legea nr. 571/2003 privind Codul fiscal, cu modificările și
completările ulterioare,
în temeiul prevederilor Hotărârii Guvernului nr. 168/2005 privind organizarea și funcționarea Ministerului Sănătății,
cu modificările și completările ulterioare,
în temeiul Legii nr. 348/2004 privind denominarea monedei naționale,
văzând Referatul Direcției generale farmaceutice și aparatură medicală nr. 6.451 bis din 31 mai 2005,
ministrul sănătății emite următorul ordin:
Art. 1. — (1) Se aprobă ajustarea prețurilor la
medicamentele de uz uman din producția internă cuprinse
în Catalogul național al prețurilor medicamentelor de uz
uman autorizate de punere pe piață în România, ediția
a XV-a, în conformitate cu Ordinul ministrului sănătății și
familiei nr. 612/2002 pentru aprobarea Normelor privind
modul de calcul al prețurilor la medicamentele de uz uman,
publicat în Monitorul Oficial al României, Partea I, nr. 621
din 22 august 2002, cu modificările ulterioare, începând cu
data de 16 septembrie 2005.
(2) Se aprobă revizuirea prețurilor la medicamentele din
import la cursurile de vamă din prima săptămână a
trimestrului în care se emite Catalogul național al prețurilor
medicamentelor de uz uman autorizate de punere pe piață
în România, ediția a XVI-a, în conformitate cu Ordinul
ministrului sănătății și familiei nr. 612/2002, cu modificările
ulterioare, ca urmare a modificărilor intervenite în structura
de preț.

Art. 2. — Cursurile de schimb ce au stat la baza
ajustării prețurilor pentru medicamente sunt cele comunicate
de Banca Națională a României în data de 25 august
2005, valabile în vamă pentru săptămâna 29 august —
3 septembrie 2005.
Art. 3. — Prețurile cu ridicata, precum și prețurile cu
amănuntul maximale ajustate sunt valabile până la data de
1 decembrie 2005.
Art. 4. — Se prelungește valabilitatea Ordinului
ministrului sănătății nr. 584/2005 pentru ajustarea prețurilor
la medicamentele cuprinse în Catalogul național al prețurilor
medicamentelor de uz uman autorizate de punere pe piață
în România, cu modificările și completările ulterioare, până
la data de 15 septembrie 2005.
Art. 5. — În conformitate cu Legea nr. 348/2004 privind
denominarea monedei naționale, prețurile medicamentelor
de uz uman vor fi afișate atât în moneda veche, cât și în
moneda nouă.

MONITORUL OFICIAL AL ROMÂNIEI, PARTEA I, Nr. 815/8.IX.2005
Art. 6. — Este interzisă practicarea altor prețuri peste
nivelurile prețurilor cu amănuntul maximale prevăzute în
Catalogul național al prețurilor medicamentelor de uz uman
autorizate de punere pe piață în România, cu modificările
și completările ulterioare.
Art. 7. — La data intrării în vigoare a prezentului ordin
se abrogă orice alte dispoziții contrare.
Art. 8. — Prevederile prezentului ordin intră în vigoare
începând cu data de 16 septembrie 2005, cu excepția
art. 4, ale cărui prevederi intră în vigoare începând cu data
de 1 septembrie 2005.

5

Art. 9. — Direcția generală farmaceutică și aparatură
medicală, precum și celelalte direcții din Ministerul
Sănătății, direcțiile de sănătate publică județene, respectiv
a municipiului București, agenții economici importatori și
distribuitori, Compania Națională îUnifarm“ — S.A.
București, unitățile sanitare publice și private vor duce la
îndeplinire prevederile prezentului ordin.
Art. 10. — Prezentul ordin se publică în Monitorul
Oficial al României, Partea I.

Ministrul sănătății,
Gheorghe Eugen Nicolăescu

București, 31 august 2005.
Nr. 925.

ACTE ALE CONSILIULUI SUPERIOR AL MAGISTRATURII
CONSILIUL SUPERIOR AL MAGISTRATURII
PLENUL

HOTĂRÂRE
pentru aprobarea Regulamentului privind examenul de capacitate al judecătorilor stagiari
și procurorilor stagiari
În temeiul dispozițiilor art. 133 alin. (5) și (7) din Constituția României, republicată, și ale art. 24 alin. (1) din
Legea nr. 317/2004 privind Consiliul Superior al Magistraturii, cu modificările și completările ulterioare,
având în vedere art. 106 lit. c) din Legea nr. 303/2004 privind statutul judecătorilor și procurorilor, cu modificările
și completările ulterioare,
Plenul Consiliului Superior al Magistraturii

h o t ă r ă ș t e:

Art. 1. — Se aprobă Regulamentul privind examenul de
capacitate al judecătorilor stagiari și procurorilor stagiari,
cuprins în anexa care face parte integrantă din prezenta
hotărâre.
Art. 2. — La data intrării în vigoare a prezentei hotărâri,
Hotărârea Consiliului Superior al Magistraturii nr. 155/2004

pentru aprobarea Regulamentului privind examenul de
capacitate al magistraților stagiari, publicată în Monitorul
Oficial al României, Partea I, nr. 879 din 27 septembrie
2004, se abrogă.
Art. 3. — Prezenta hotărâre se publică în Monitorul
Oficial al României, Partea I.

Președintele Consiliului Superior al Magistraturii,
judecător dr. Dan Lupașcu
București, 17 august 2005.
Nr. 306.
ANEXĂ

REGULAMENT
privind examenul de capacitate al judecătorilor stagiari și procurorilor stagiari
CAPITOLUL I
Pregătirea judecătorilor și procurorilor în perioada
de stagiu
Art. 1. — Judecătorii stagiari și procurorii stagiari sunt
numiți în funcție de Consiliul Superior al Magistraturii pe
baza mediei generale obținute la absolvirea Institutului
Național al Magistraturii.

Art. 2. — (1) Judecătorii stagiari și procurorii stagiari
efectuează un stagiu de un an, potrivit legii.
(2) Perioada de stagiu începe din ziua în care
judecătorii stagiari și procurorii stagiari au fost numiți pe
post.
Art. 3. — Judecătorii stagiari și procurorii stagiari sunt
obligați să continue pregătirea profesională pe toată durata
stagiului.

6

MONITORUL OFICIAL AL ROMÂNIEI, PARTEA I, Nr. 815/8.IX.2005

Art. 4. — (1) Judecătorii stagiari au dreptul să judece
doar în materiile date de lege în mod expres în
competența lor.
(2) Procurorii stagiari au dreptul să pună concluzii în
instanță, să efectueze și să semneze acte procedurale, sub
coordonarea unui procuror care se bucură de stabilitate.
Soluțiile procurorilor stagiari sunt contrasemnate de
procurorii care îi coordonează.
Art. 5. — (1) Conducerea judecătoriei și conducerea
parchetului de pe lângă aceasta sunt obligate să asigure
condiții optime pentru desfășurarea stagiului și pentru
pregătirea judecătorilor stagiari și a procurorilor stagiari, în
scopul perfecționării cunoștințelor teoretice și practice
specifice activității.
(2) În acest scop președinții judecătoriilor și primprocurorii parchetelor de pe lângă acestea vor desemna la
începutul perioadei de stagiu un judecător, respectiv un
procuror, cu o pregătire profesională temeinică și
experiență, care va coordona pregătirea judecătorilor
stagiari și, respectiv, a procurorilor stagiari.
(3) Activitatea fiecărui judecător stagiar și procuror
stagiar va fi analizată trimestrial de către judecătorul,
respectiv procurorul desemnat. Aceștia din urmă vor
propune conducerii judecătoriei sau, după caz, a
parchetului de pe lângă aceasta măsurile ce se impun
pentru îmbunătățirea pregătirii profesionale și a activității
judecătorilor stagiari și a procurorilor stagiari, întocmind
trimestrial un referat de evaluare privind însușirea de către
aceștia a cunoștințelor practice specifice activității de
judecător sau de procuror.
Art. 6. — (1) În vederea prezentării la examenul de
capacitate, referatele de evaluare vor fi însoțite de avizul
consultativ al președintelui curții de apel sau, după caz, al
procurorului general al parchetului de pe lângă aceasta.
(2) Constatările referatelor de evaluare vor fi
consemnate în fișa pentru stagiul de practică a
judecătorului sau a procurorului. În această fișă
președintele judecătoriei sau, după caz, prim-procurorul
parchetului de pe lângă aceasta va înscrie și perioadele de
întrerupere a stagiului, determinate de:
a) starea de sănătate;
b) concediile de maternitate sau pentru creșterea
copilului în vârstă de până la 2 ani;
c) concediile de studii, cu excepția celor destinate
pregătirii pentru profesia de judecător sau de procuror;
d) concediile fără plată;
e) perioada efectuării stagiului militar;
f) perioada studiilor postuniversitare cu scoatere din
activitate, cu precizarea domeniului de specializare;
g) alte întreruperi ale activității.
(3) Sunt incluse în perioada de stagiu numai cursurile
de pregătire profesională organizate de Institutul Național al
Magistraturii.
(4) Judecătorii stagiari și procurorii stagiari au dreptul la
concedii de studii de specialitate plătite pentru pregătirea și
susținerea examenului de capacitate, conform legii.
CAPITOLUL II
Organizarea și desfășurarea examenului de capacitate
Art. 7. — (1) După încheierea perioadei de stagiu,
judecătorii stagiari și procurorii stagiari sunt obligați să se
prezinte la primul examen de capacitate.
(2) În cazul în care judecătorul stagiar sau procurorul
stagiar este respins la primul examen de capacitate, este
obligat să se prezinte la următorul examen.

(3) Lipsa nejustificată la examenul de capacitate sau
respingerea candidatului la două examene atrage pierderea
calității de judecător stagiar sau de procuror stagiar. În
această situație, judecătorul stagiar sau procurorul stagiar
este obligat să restituie bursa de auditor de justiție și
cheltuielile de școlarizare.
(4) Consiliul Superior al Magistraturii, pentru motive
temeinice, la cererea judecătorului stagiar sau a
procurorului stagiar, cu avizul conducătorului instanței sau
al parchetului la care acesta funcționează, poate aproba
amânarea examenului de capacitate numai o singură dată.
(5) Judecătorul stagiar sau procurorul stagiar care, din
motive justificate, nu s-a prezentat la examenul de
capacitate poate susține acest examen dacă de la
încheierea stagiului și până la data fixată pentru examen
nu au trecut mai mult de 2 ani. Dispozițiile alin. (3) se
aplică în mod corespunzător.
(6) După trecerea termenului de 2 ani, persoanele
prevăzute la alin. (5) sunt obligate să efectueze din nou
stagiul, potrivit legii.
Art. 8. — (1) Examenul de capacitate al judecătorilor
stagiari și al procurorilor stagiari se organizează anual de
Consiliul Superior al Magistraturii, prin intermediul
Institutului Național al Magistraturii.
(2) Data, locul și modul de desfășurare a examenului
de capacitate se publică în Monitorul Oficial al României,
Partea a III-a, precum și pe pagina de Internet a
Consiliului Superior al Magistraturii și pe cea a Institutului
Național al Magistraturii, cu cel puțin 90 de zile înainte de
data stabilită pentru examenul de capacitate.
(3) Tematica și bibliografia vor fi transmise instanțelor și
parchetelor și vor fi publicate pe pagina de Internet a
Consiliului Superior al Magistraturii și pe cea a Institutului
Național al Magistraturii, cu cel puțin 90 de zile înainte de
data stabilită pentru examenul de capacitate.
Art. 9. — (1) Înscrierea la examenul de capacitate se
face în termen de 60 de zile de la publicarea datei
examenului.
(2) Cererile de înscriere la examenul de capacitate se
depun la curțile de apel sau, după caz, la parchetele de
pe lângă acestea.
(3) La cererea-tip de înscriere se anexează:
a) diploma de absolvire a Institutului Național al
Magistraturii, în copie;
b) referatele de evaluare și avizul consultativ al
președintelui curții de apel sau, după caz, al procurorului
general al parchetului de pe lângă aceasta;
c) fișa de stagiu, în original.
Art. 10. — Se pot înscrie la examen judecătorii stagiari
și procurorii stagiari al căror stagiu se va împlini până în
ultima zi a examenului de capacitate.
Art. 11. — Examenul de capacitate constă în verificarea
cunoștințelor teoretice și practice prin probe scrise și orale.
Art. 12.— (1) Consiliul Superior al Magistraturii numește
comisia de organizare a examenului de capacitate.
(2) Comisia prevăzută la alin. (1) verifică îndeplinirea
condițiilor de participare la examen a candidaților și
întocmește lista acestora cu cel puțin 25 de zile înaintea
datei examenului. Lista candidaților se afișează la sediul
Institutului Național al Magistraturii și la sediile curților de
apel și parchetelor de pe lângă acestea și se publică pe
pagina de Internet a Institutului Național al Magistraturii.
(3) Candidații respinși pot formula contestații în termen
de 5 zile de la afișarea listei.
(4) Contestațiile vor fi reexaminate de comisia de
organizare a examenului de capacitate.

MONITORUL OFICIAL AL ROMÂNIEI, PARTEA I, Nr. 815/8.IX.2005
(5) În cazul în care comisia își menține soluția, dosarul
candidatului va fi înaintat Secției pentru judecători sau,
după caz, Secției pentru procurori a Consiliului Superior al
Magistraturii.
(6) Hotărârile secțiilor sunt supuse căilor de atac, în
condițiile legii.
Art. 13. — (1) Comisiile pentru examenul de capacitate
sunt numite prin hotărâre a Consiliului Superior al
Magistraturii, la propunerea Institutului Național al
Magistraturii, cu 48 de ore înainte de examen.
(2) Comisia pentru examenul de capacitate al
judecătorilor este alcătuită din:
— 3 judecători de la Înalta Curte de Casație și Justiție;
— 3 judecători de la curțile de apel;
— 1 formator de la Institutul Național al Magistraturii.
(3) Comisia pentru examenul de capacitate al
procurorilor este alcătuită din:
— 3 procurori de la Parchetul de pe lângă Înalta Curte
de Casație și Justiție;
— 3 procurori de la parchetele de pe lângă curțile de
apel;
— 1 formator de la Institutul Național al Magistraturii.
Art. 14. — Comisia de examinare va fi prezidată, după
caz, de judecătorul de la Înalta Curte de Casație și
Justiție, respectiv de procurorul de la Parchetul de pe
lângă Înalta Curte de Casație și Justiție, cu vechimea cea
mai mare în funcție.
Art. 15. — (1) Comisiile pentru soluționarea contestațiilor
sunt numite prin hotărâre a Consiliului Superior al
Magistraturii, la propunerea Institutului Național al
Magistraturii, cu 48 de ore înainte de examen.
(2) Comisia pentru soluționarea contestațiilor formulate
de judecători este alcătuită din:
— 2 judecători de la Înalta Curte de Casație și Justiție;
— 2 judecători de la curțile de apel;
— 1 formator de la Institutul Național al Magistraturii.
(3) Comisia pentru soluționarea contestațiilor formulate
de procurori este alcătuită din:
— 2 procurori de la Parchetul de pe lângă Înalta Curte
de Casație și Justiție;
— 2 procurori de la parchetele de pe lângă curțile de
apel;
— 1 formator de la Institutul Național al Magistraturii.
Art. 16. — Probele scrise teoretice constau în lucrări
scrise, cu subiecte comune pentru judecători și procurori,
din dreptul civil, dreptul procesual civil, dreptul penal și
dreptul procesual penal.
Art. 17. — Probele scrise practice constau în
soluționarea unor spețe și întocmirea unor acte judiciare,
distincte pentru judecători și procurori.
Art. 18. — (1) Probele scrise teoretice și practice se
vor susține pe parcursul a două zile, după următoarea
repartizare:
— prima zi: proba teoretică la dreptul civil, dreptul
procesual civil și proba practică constând în rezolvarea
unei spețe și întocmirea de acte judiciare;
— a doua zi: proba teoretică la dreptul penal, dreptul
procesual penal și proba practică constând în rezolvarea
unei spețe și întocmirea de acte judiciare.
(2) Timpul alocat pentru probele scrise este stabilit de
comisia de examinare, în raport de complexitatea
subiectelor, dar nu poate depăși 3 ore.
Art. 19. — La proba practică este permisă consultarea
legislației, cu excepția celei comentate și adnotate.
Art. 20. — (1) Probele orale teoretice și practice se
susțin la următoarele materii: fundamentele constituționale

7

ale statului de drept, instituțiile de bază din: dreptul civil,
dreptul procesual civil, dreptul penal, dreptul procesual
penal, organizarea judiciară și Codul deontologic al
judecătorilor și procurorilor.
(2) Examinarea se face pe bază de bilete, care conțin
atât subiecte teoretice, cât și subiecte practice.
(3) Pentru pregătirea subiectelor fiecare candidat va
beneficia de un timp de gândire de cel puțin 30 de minute.
Art. 21. — Tematica și bibliografia pentru disciplinele
care fac obiectul examenului de capacitate sunt propuse
de Institutul Național al Magistraturii și aprobate de
Consiliul Superior al Magistraturii.
Art. 22. — (1) Pentru probele scrise teoretice și
practice, comisia de examinare va stabili, cu 24 de ore
înainte de examen, 3 variante de subiecte pentru fiecare
materie, care se pun într-un plic sigilat.
(2) În ziua examenului, după intrarea candidaților în
sălile de examen, comisiile de examinare vor extrage câte
un subiect din fiecare plic. Subiectele extrase vor fi
multiplicate și distribuite în fiecare sală de examen. La
încheierea examenului, comisia de examinare afișează
baremul de notare pentru fiecare subiect.
Art. 23. — Accesul candidaților în sala de examen este
permis numai după legitimarea acestora, pe baza actelor
de identitate.
Art. 24. — Înainte de tratarea subiectelor, candidații își
vor scrie numele și prenumele pe colțul din dreapta sus al
primei pagini a lucrării scrise, ce urmează să fie lipit în
prezența supraveghetorilor de sală, după care se aplică
ștampila Consiliului Superior al Magistraturii.
Art. 25. — La expirarea timpului stabilit pentru probele
scrise, președintele comisiei de organizare preia lucrările
candidaților, sub semnătură, după care le predă
președintelui comisiei de examinare, în vederea numerotării
și a repartizării lor membrilor acestei comisii.
Art. 26. — Frauda dovedită atrage excluderea
candidatului din examen. În aceste cazuri responsabilul de
sală consemnează într-un proces-verbal faptele și măsurile
luate, iar lucrarea se anulează cu mențiunea îfraudă“.
Procesul-verbal se comunică președintelui comisiei de
examinare și candidatului respectiv.
Art. 27.— (1) Aprecierea la probele scrise se face cu
note de la 1 la 10. Notele vor fi trecute, în cifre și în
litere, în borderoul de notare, care va fi semnat pe fiecare
filă de comisia de examinare.
(2) Notele acordate vor avea maximum două zecimale.
Nota 1 se acordă atunci când punctajul obținut de candidat
este mai mic sau egal cu această notă.
Art. 28. — (1) Nota probei scrise teoretice este media
aritmetică a notelor acordate de membrii comisiei de
examinare pentru fiecare materie.
(2) Nota probei scrise practice este media aritmetică a
notelor acordate de membrii comisiei de examinare pentru
fiecare materie.
(3) Nota generală a probei scrise este rezultatul mediei
aritmetice dintre nota probei scrise teoretice și nota probei
scrise practice.
(4) Mediile aritmetice vor fi calculate cu două zecimale.
Art. 29. — Rezultatele probelor scrise ale examenului
de capacitate se înscriu în ordinea descrescătoare a
mediilor într-un tabel care se comunică curților de apel și
parchetelor de pe lângă acestea, se afișează la sediul
Institutului Național al Magistraturii și se aduc la cunoștință
publică pe pagina de Internet a Consiliului Superior al
Magistraturii și pe cea a Institutului Național al Magistraturii.

8

MONITORUL OFICIAL AL ROMÂNIEI, PARTEA I, Nr. 815/8.IX.2005

Art. 30. — (1) Contestațiile pentru examenul de
capacitate cu privire la probele scrise se trimit la Institutul
Național al Magistraturii, în termen de 72 de ore de la
afișarea rezultatelor, de către candidați, curțile de apel sau
parchetele de pe lângă acestea.
(2) Lucrările cu privire la notarea cărora s-au formulat
contestații vor fi din nou secretizate, prin lipirea colțului pe
care sunt înscrise numele și prenumele candidatului.
(3) Contestațiile se soluționează, în termen de 3 zile,
prin decizie irevocabilă.
(4) Rezultatele contestațiilor se afișează la sediul
Institutului Național al Magistraturii, se publică pe pagina de
Internet a Consiliului Superior al Magistraturii și pe cea a
Institutului Național al Magistraturii.
Art. 31. — (1) La susținerea probei orale participă un
judecător de la Înalta Curte de Casație și Justiție, un
judecător de la curțile de apel și un formator de la
Institutul Național al Magistraturii.
(2) Nota acordată la proba orală reprezintă media
notelor acordate de fiecare membru al comisiei.
(3) Notarea la probele orale este definitivă.
Art. 32. — (1) Media generală a examenului de
capacitate reprezintă media aritmetică a notei de la probele
scrise și de la probele orale.
(2) Media generală de promovare a examenului de
capacitate este de cel puțin 7,00, iar notele la materiile de
examen nu pot fi mai mici de 5.
(3) La terminarea examenului comisia de examinare va
întocmi un proces-verbal, în care vor fi menționate
condițiile de desfășurare a examenului, notele obținute de
candidați la probele scrise și orale și media generală pe
baza căreia au fost declarați admiși sau respinși.
(4) Procesul-verbal va fi semnat de toți membrii comisiei
de examinare.
Art. 33. — Rezultatele finale ale examenului de
capacitate se înscriu în tabelul de clasificare a candidaților,
care se comunică curților de apel și parchetelor de pe
lângă acestea, se afișează la sediul Institutului Național al
Magistraturii și se aduc la cunoștință publică pe pagina de
Internet a Consiliului Superior al Magistraturii și pe cea a
Institutului Național al Magistraturii, în termen de 24 de ore
de la întocmirea procesului-verbal menționat la art. 32
alin. (3).
CAPITOLUL III
Validarea examenului de capacitate și repartizarea
candidaților pe posturi
Art. 34. — (1) Rezultatele examenului de capacitate,
procesul-verbal prevăzut la art. 32 alin. (3) și raportul
întocmit de compartimentul de specialitate vor fi înaintate
Consiliului Superior al Magistraturii.
(2) Secțiile Consiliului Superior al Magistraturii vor
analiza îndeplinirea condițiilor legale de către judecătorii
stagiari și procurorii stagiari care au promovat examenul de
capacitate, în termen de 10 zile de la comunicarea
procesului-verbal prevăzut la alin. (1).
(3) În raport de concluziile secțiilor, compartimentul de
specialitate al Consiliului Superior al Magistraturii
centralizează rezultatele, întocmește, în ordinea mediilor
obținute, tabelul de clasificare a candidaților și efectuează
celelalte lucrări necesare procedurii de validare a
examenului de capacitate.
(4) Plenul Consiliului Superior al Magistraturii se
pronunță cu privire la validarea examenului în prima
ședință care urmează ședințelor în care secțiile au analizat

îndeplinirea condițiilor legale de către judecătorii stagiari și
procurorii stagiari care au promovat examenul de
capacitate.
(5) Consiliul Superior al Magistraturii poate invalida, în
tot sau în parte, examenul de capacitate în cazurile în
care constată că nu au fost respectate condițiile prevăzute
de lege ori de regulament cu privire la organizarea
examenului sau că există dovada săvârșirii unei fraude.
(6) În cazul invalidării rezultatelelor, Consiliul Superior al
Magistraturii va stabili o nouă dată pentru susținerea
examenului de capacitate.
Art. 35. — După validarea examenului de capacitate,
lista tuturor posturilor vacante de la judecătorii și parchetele
de pe lângă aceste instanțe se publică, de îndată, separat
pentru judecători și procurori, în Monitorul Oficial al
României, Partea a III-a, și se afișează la sediile
instanțelor și parchetelor, prin grija Consiliului Superior al
Magistraturii.
Art. 36. — (1) Candidații declarați admiși la examen au
dreptul, în ordinea mediilor, să-și aleagă posturile, în
termen de 15 zile libere de la publicarea acestora în
Monitorul Oficial al României, Partea a III-a. În acest sens,
candidații vor fi convocați la Consiliul Superior al
Magistraturii, în vederea repartizării pe post.
(2) Judecătorii stagiari pot opta numai pentru posturi de
judecător, iar procurorii stagiari, numai pentru posturi de
procuror.
Art. 37. — (1) Candidatului care nu și-a exercitat
dreptul de alegere în termenul prevăzut la art. 36 alin. (1)
i se va propune, din oficiu, un post de către Consiliul
Superior al Magistraturii.
(2) Refuzul de a accepta propunerea, precum și
necomunicarea acceptării postului în termen de 10 zile de
la primirea propunerii se consideră demisie.
Art. 38. — Repartizarea pe posturi se afișează la sediul
Consiliului Superior al Magistraturii, la sediile instanțelor și
ale parchetelor și se publică pe pagina de Internet a
Consiliului Superior al Magistraturii.
Art. 39. — (1) La medii egale au prioritate, la alegerea
postului, în ordinea următoare, candidatul care funcționează
la instanța sau parchetul pentru care a optat ori cel care
are o vechime mai mare în magistratură.
(2) În circumscripțiile instanțelor și parchetelor unde o
minoritate națională are o pondere de cel puțin 50% din
numărul locuitorilor, la medii egale au prioritate candidații
cunoscători ai limbii acelei minorități.
Art. 40. — (1) În termen de cel mult 30 de zile de la
data validării examenului de capacitate, Consiliul Superior
al Magistraturii va propune Președintelui României numirea
în funcție a judecătorilor și procurorilor care au promovat
examenul de capacitate.
(2) Judecătorul stagiar sau procurorul stagiar care a fost
respins la două sesiuni ori care, în mod nejustificat, nu s-a
prezentat la examenul de capacitate pierde calitatea de
judecător sau de procuror din ziua validării rezultatelor
examenului de către Consiliul Superior al Magistraturii.
Art. 41. — Cererile de înscriere la examen însoțite de
actele prevăzute la art. 9 alin. (3), sau, după caz, cererile
de amânare, lucrările scrise, rezultatele finale obținute la
examenul de capacitate și referatele de evaluare vor fi
păstrate în mapa profesională a judecătorului sau
procurorului.
Art. 42. — Documentația privind examenul de capacitate
se păstrează la Consiliul Superior al Magistraturii, potrivit
legii.

MONITORUL OFICIAL AL ROMÂNIEI, PARTEA I, Nr. 815/8.IX.2005
Art. 43. — (1) Dispozițiile prezentului regulament se
aplică în mod corespunzător personalului de specialitate
juridică asimilat magistraților din aparatul propriu al
Consiliului Superior al Magistraturii, Ministerului Public,
Institutului Național al Magistraturii și Școlii Naționale de
Grefieri.
(2) Personalul de specialitate juridică asimilat
magistraților prevăzut la alin. (1) optează, prin cererea de
înscriere la examenul de capacitate, pentru susținerea

9

probei scrise practice, fie împreună cu judecătorii, fie
împreună cu procurorii.
(3) Prin excepție de la prevederile art. 9 alin. (3), la
cererea-tip de înscriere, personalul de specialitate juridică
asimilat magistraților va anexa referatul de evaluare
întocmit de către conducătorul compartimentului în care
stagiarul își desfășoară activitatea, avizat de conducerea
instituției în cauză.

CONSILIUL SUPERIOR AL MAGISTRATURII
PLENUL

HOTĂRÂRE
pentru aprobarea Regulamentului privind organizarea și desfășurarea concursului
de promovare a judecătorilor și procurorilor
În temeiul dispozițiilor art. 133 alin. (5) și (7) din Constituția României, republicată, și ale art. 24 alin. (1) din
Legea nr. 317/2004 privind Consiliul Superior al Magistraturii, cu modificările și completările ulterioare,
având în vedere prevederile art. 106 lit. f) din Legea nr. 303/2004 privind statutul judecătorilor și procurorilor, cu
modificările și completările ulterioare,
Plenul Consiliului Superior al Magistraturii

h o t ă r ă ș t e:

Art. 1. — Se aprobă Regulamentul privind organizarea
și desfășurarea concursului de promovare a judecătorilor și
procurorilor, cuprins în anexa care face parte integrantă din
prezenta hotărâre.
Art. 2. — Pe data intrării în vigoare a prezentei hotărâri,
Hotărârea Consiliului Superior al Magistraturii nr. 154/2004

pentru aprobarea Regulamentului privind concursul de
promovare în funcții de execuție a magistraților, publicată
în Monitorul Oficial al României, Partea I, nr. 879 din
27 septembrie 2004, se abrogă.
Art. 3. — Prezenta hotărâre se publică în Monitorul
Oficial al României, Partea I.

Președintele Consiliului Superior al Magistraturii,
judecător dr. Dan Lupașcu
București,
Nr. 323.

24 august 2005.

ANEXĂ

REGULAMENT
privind organizarea și desfășurarea concursului de promovare a judecătorilor și procurorilor
CAPITOLUL I
Dispoziții generale
Art. 1. — Promovarea judecătorilor și procurorilor în
funcții de execuție, efectiv sau pe loc, la tribunale, tribunale
specializate, curți de apel, parchetele de pe lângă aceste
instanțe, precum și la Parchetul de pe lângă Înalta Curte
de Casație și Justiție se face numai pe bază de concurs,
organizat la nivel național, potrivit dispozițiilor legale.
Art. 2. — Concursul de promovare în funcții de execuție
vacante sau pe loc se organizează pe baza unor criterii
obiective de apreciere a performanțelor profesionale ale
magistraților care au vocație la promovare.
Art. 3. — Concursul de promovare prevăzut la art. 1 se
organizează anual sau ori de câte ori este nevoie de

Consiliul Superior al Magistraturii, prin Institutul Național al
Magistraturii.
Art. 4. — (1) Consiliul Superior al Magistraturii stabilește
pentru fiecare concurs de promovare numărul de posturi
pentru care acesta se organizează. Posturile vor fi stabilite,
distinct, pentru promovare efectivă și, respectiv, pentru
promovare pe loc, pentru fiecare instanță și parchet.
(2) Promovarea efectivă și promovarea pe loc se vor
face în gradul imediat superior celui pe care îl deține
magistratul, până la nivelul curții de apel, pentru judecători,
și până la nivelul Parchetului de pe lângă Înalta Curte de
Casație și Justiție, pentru procurori.
(3) Judecătorii și procurorii pot candida pentru
promovare efectivă la oricare dintre instanțele și, respectiv,
parchetele imediat superioare în grad pentru care s-au

10

MONITORUL OFICIAL AL ROMÂNIEI, PARTEA I, Nr. 815/8.IX.2005

stabilit posturi vacante, indiferent de instanța sau parchetul
la care funcționează.
(4) Nu pot fi înscriși la concurs judecătorii sau procurorii
care au funcționat mai puțin de un an la instanțele sau
parchetele inferioare celor pentru care candidează.
CAPITOLUL II
Condiții pentru înscrierea la concurs
Art. 5. — (1) Pot participa la concursul de promovare în
funcții de execuție vacante sau pe loc judecătorii și
procurorii care îndeplinesc condițiile de vechime în
magistratură prevăzute la art. 44 alin. (1) lit. a), b) și c) și
alin. (1 1 ) din Legea nr. 303/2004 privind statutul
judecătorilor și procurorilor, cu modificările și completările
ulterioare, care la ultima evaluare au avut calificativul
îfoarte bine“ și nu au fost sancționați disciplinar în ultimii
3 ani.
(2) Îndeplinirea condițiilor prevăzute la alin. (1) se
constată prin raportul direcției de specialitate a Consiliului
Superior al Magistraturii.
Art. 6. — (1) Data și locul organizării concursului,
numărul posturilor pentru promovare efectivă și pentru
promovare pe loc, tematica și bibliografia se aprobă de
către Consiliul Superior al Magistraturii și se comunică, cu
cel puțin 60 de zile înainte, tuturor curților de apel și
parchetelor de pe lângă acestea. Curțile de apel și
parchetele de pe lângă acestea vor comunica de îndată
instanțelor și parchetelor din circumscripția lor aceste date.
Datele comunicate vor fi publicate pe paginile de Internet
ale Consiliului Superior al Magistraturii, Institutului Național
al Magistraturii, Parchetului de pe lângă Înalta Curte de
Casație și Justiție și în 3 cotidiene centrale.
(2) În termen de 10 zile de la comunicarea datei
concursului, cei interesați pot depune cereri la președintele
curții de apel sau la procurorul general al parchetului de
pe lângă aceasta ori, după caz, la procurorul general al
Parchetului de pe lângă Înalta Curte de Casație și Justiție,
în care se vor menționa felul promovării, efectivă sau pe
loc, și instanța ori parchetul la care se solicită promovarea,
precum și specializarea pentru care optează.
Art. 7. — După expirarea perioadei de înscriere,
președinții curților de apel sau procurorii generali ai
parchetelor de pe lângă acestea ori, după caz, procurorul
general al Parchetului de pe lângă Înalta Curte de Casație
și Justiție vor înainta de îndată Consiliului Superior al
Magistraturii cererile.
CAPITOLUL III
Organizarea și desfășurarea concursului
Art. 8. — Concursul constă în susținerea unei probe
scrise cu caracter teoretic și practic.
Art. 9. — Proba scrisă cu caracter teoretic și practic se
susține la una dintre următoarele discipline, în funcție de
specializarea pentru care optează judecătorul sau
procurorul: drept civil, drept penal, drept comercial, drept
administrativ, drept financiar și fiscal, dreptul muncii, dreptul
familiei, drept internațional privat, drept procesual civil sau
drept procesual penal, precum și, indiferent de specializare,
jurisprudența Înaltei Curți de Casație și Justiție și
jurisprudența Curții Constituționale, jurisprudența Curții
Europene a Drepturilor Omului și jurisprudența Curții de
Justiție a Comunităților Europene.

Art. 10. — (1) Proba scrisă cuprinde:
a) un subiect teoretic din materia de specialitate și
rezolvarea unei spețe;
b) un subiect teoretic din dreptul procesual civil sau,
după caz, dreptul procesual penal și rezolvarea unei spețe;
c) un subiect din jurisprudența Înaltei Curți de Casație
și Justiție și jurisprudența Curții Constituționale;
d) un subiect din jurisprudența Curții Europene a
Drepturilor Omului și jurisprudența Curții de Justiție a
Comunităților Europene.
(2) La rezolvarea speței este permisă consultarea
legislației, cu excepția celei comentate și adnotate.
Art. 11. — (1) Numărul comisiilor de examinare, pentru
judecători și procurori, va fi stabilit de Consiliul Superior al
Magistraturii pentru fiecare concurs, în funcție de numărul
candidaților și de materiile pentru care aceștia au optat.
(2) Componența comisiilor de examinare se aprobă prin
hotărâre de către Consiliul Superior al Magistraturii dintr-o
listă de propuneri întocmită de Institutul Național al
Magistraturii.
Art. 12. — (1) Din comisia de examinare pentru
judecători fac parte un judecător de la Înalta Curte de
Casație și Justiție, un judecător de la curțile de apel și un
formator judecător de la Institutul Național al Magistraturii,
cel puțin egal în grad cu postul pentru care se
organizează concursul.
(2) Din comisia de examinare pentru procurori fac parte
un procuror de la Parchetul de pe lângă Înalta Curte de
Casație și Justiție, un procuror de la parchetele de pe
lângă curțile de apel și un formator procuror de la Institutul
Național al Magistraturii, cel puțin egal în grad cu postul
pentru care se organizează concursul.
(3) Comisia va stabili, cu 24 de ore înainte de examen,
3 variante de subiecte, care se pun într-un plic sigilat.
(4) La data stabilită, după intrarea candidaților în sălile
de examen, comisiile de examinare vor extrage câte un
subiect din fiecare plic. Subiectele extrase vor fi multiplicate
și distribuite în fiecare sală.
Art. 13. — (1) Fiecare lucrare se apreciază cu note de
la 1 la 10, în funcție de conținutul științific, originalitate,
aspectele practice semnalate și pertinența opiniilor
exprimate. Nota 1 se acordă atunci când punctajul obținut
este mai mic sau egal cu această notă. Nota acordată
pentru fiecare lucrare este media aritmetică a notelor
acordate de membrii comisiei de examinare. Nota finală
este media aritmetică a notelor acordate pentru fiecare
lucrare.
(2) Rezultatele se publică pe paginile de Internet ale
Consiliului Superior al Magistraturii și Institutului Național al
Magistraturii.
Art. 14. — (1) Candidatul poate face contestație
împotriva notării, în termen de 3 zile de la publicarea
rezultatelor.
(2) Contestațiile se soluționează de o comisie formată
din 2 judecători de la Înalta Curte de Casație și Justiție și
unul de la curțile de apel, respectiv 2 procurori de la
Parchetul de pe lângă Înalta Curte de Casație și Justiție și
unul de la parchetele de pe lângă curțile de apel.
(3) Componența comisiei de contestații este aprobată de
Consiliul Superior al Magistraturii, pe baza listei de
propuneri întocmite de Institutul Național al Magistraturii.

MONITORUL OFICIAL AL ROMÂNIEI, PARTEA I, Nr. 815/8.IX.2005
(4) Cu prilejul soluționării contestației lucrarea va fi
reanalizată, candidatul neputând să obțină o notă inferioară
celei acordate inițial de comisia de examinare.
(5) Notarea comisiei de contestații este definitivă.
Art. 15. — Pentru a fi declarat admis la concurs
candidatul trebuie să obțină cel puțin media generală 7 și
nu mai puțin de 5,00 la fiecare materie.
Art. 16. — (1) Tabelele de clasificare a candidaților se
comunică curților de apel sau, după caz, parchetelor de pe
lângă acestea și Parchetului de pe lângă Înalte Curte de
Casație și Justiție și se prezintă Plenului Consiliului
Superior al Magistraturii.
(2) În termen de cel mult 30 de zile de la comunicarea
rezultatelor, Consiliul Superior al Magistraturii dispune, prin
hotărâre, promovarea judecătorilor și a procurorilor declarați
admiși.
Art. 17. — (1) Promovarea în funcții de execuție
vacante sau pe loc a candidaților declarați admiși la
concurs se face în ordinea mediilor obținute, în limita
numărului de posturi aprobate.

11

(2) Promovarea efectivă se face în raport de opțiunea
candidatului, cu respectarea dispozițiilor alin. (1).
Art. 18. — (1) La medii egale au prioritate, în
următoarea ordine: candidații care au titlul științific de
doctor în drept, candidații care au vechime mai mare în
funcția de judecător sau de procuror, candidații care au
absolvit cursuri de masterat, candidații care au absolvit
cursuri postuniversitare ori candidații care au activitate
publicistică în specialitate.
(2) În circumscripțiile instanțelor și parchetelor unde o
minoritate națională are o pondere de cel puțin 50% din
numărul locuitorilor, la medii egale au prioritate candidații
cunoscători ai limbii acelei minorități.
Art. 19. — Dispozițiile prezentului regulament se aplică
în mod corespunzător judecătorilor și procurorilor militari și
personalului de specialitate juridică asimilat judecătorilor și
procurorilor din Consiliul Superior al Magistraturii, Ministerul
Public, Institutul Național al Magistraturii și Școala
Națională de Grefieri.

CONSILIUL SUPERIOR AL MAGISTRATURII
PLENUL

HOTĂRÂRE
pentru aprobarea Regulamentului privind concediile judecătorilor și procurorilor
În temeiul dispozițiilor art. 133 alin. (5) și (7) din Constituția României, republicată, și ale art. 24 alin. (1) din
Legea nr. 317/2004 privind Consiliul Superior al Magistraturii, cu modificările și completările ulterioare,
având în vedere art. 106 lit. i) din Legea nr. 303/2004 privind statutul judecătorilor și procurorilor, cu modificările
și completările ulterioare,
Plenul Consiliului Superior al Magistraturii

h o t ă r ă ș t e:

Art. 1. — Se aprobă Regulamentul privind concediile
judecătorilor și procurorilor, cuprins în anexa care face
parte integrantă din prezenta hotărâre.
Art. 2. — La data intrării în vigoare a prezentei hotărâri,
Hotărârea Consiliului Superior al Magistraturii nr. 156/2004
pentru aprobarea Regulamentului privind concediile

judecătorilor și procurorilor, publicată în Monitorul Oficial al
României, Partea I, nr. 880 din 27 septembrie 2004, se
abrogă.
Art. 3. — Prezenta hotărâre se publică în Monitorul
Oficial al României, Partea I.

Președintele Consiliului Superior al Magistraturii,
judecător dr. Dan Lupașcu
București, 24 august 2005.
Nr. 325.

ANEXĂ

REGULAMENT
privind concediile judecătorilor și procurorilor
CAPITOLUL I
Dispoziții generale
Art. 1. — Judecătorii și procurorii au dreptul la concediu
de odihnă, concedii de studii, pentru participarea la cursuri
sau la alte forme de specializare organizate în țară sau în
străinătate, pentru pregătirea și susținerea examenului de

capacitate și de doctorat, concedii fără plată, concedii
medicale, precum și alte concedii, potrivit legii.
CAPITOLUL II
Concediul de odihnă
Art. 2. — (1) Judecătorii și procurorii au dreptul anual la
un concediu de odihnă de 35 de zile lucrătoare, plătit.

12

MONITORUL OFICIAL AL ROMÂNIEI, PARTEA I, Nr. 815/8.IX.2005

Acest drept nu poate forma obiectul vreunei renunțări sau
limitări.
(2) Durata concediului de odihnă prevăzută în prezentul
regulament este corespunzătoare activității desfășurate timp
de un an calendaristic.
(3) Judecătorii și procurorii efectuează concediul de
odihnă, de regulă, în perioada vacanței judecătorești.
Pentru motive temeinice, conducerea instanței sau, după
caz, a parchetului poate aproba efectuarea concediului de
odihnă în altă perioadă decât cea a vacanței judecătorești.
(4) Conducerea Înaltei Curți de Casație și Justiție,
conducerile instanțelor judecătorești și ale parchetelor,
precum și conducerile compartimentelor din aparatul propriu
al Consiliului Superior al Magistraturii au obligația să
asigure efectuarea concediului de odihnă de către toți
judecătorii, procurorii și asimilații acestora, în cursul anului
calendaristic în care s-a născut acest drept.
Art. 3. — Judecătorii și procurorii care îndeplinesc, în
condițiile legii, prin cumul, pe lângă funcția de bază la
instanțe sau parchete, o funcție didactică în învățământul
universitar au dreptul la concediu de odihnă plătit numai de
la instanța sau parchetul la care au funcția de bază.
Art. 4. — În anul în care au fost numiți în funcție,
judecătorii și procurorii au dreptul la un concediu de odihnă
stabilit proporțional cu perioada cuprinsă între data numirii
și ultima zi a acelui an.
Art. 5. — (1) Concediul de odihnă se efectuează în
fiecare an calendaristic.
(2) Efectuarea concediului de odihnă în anul următor
este permisă numai în situațiile prevăzute de prezentul
regulament.
(3) Concediul de odihnă poate fi fracționat, la cererea
judecătorului sau a procurorului, sub condiția ca una dintre
fracțiuni să fie de cel puțin 15 zile lucrătoare de concediu
neîntrerupt.
Art. 6. — (1) Pe durata concediului de odihnă
judecătorii și procurorii beneficiază de o indemnizație de
concediu, care nu poate fi mai mică decât valoarea totală
a drepturilor salariale cuvenite pentru perioada respectivă.
(2) Indemnizația de concediu de odihnă se stabilește în
raport cu numărul zilelor de concediu înmulțite cu media
zilnică a indemnizației de încadrare brute lunare, a
majorării indemnizației de încadrare brute lunare, precum și
a celorlalte sporuri cu caracter permanent, luate împreună,
corespunzătoare lunii calendaristice în care se efectuează
zilele de concediu. În cazul în care concediul de odihnă se
efectuează în cursul a două luni consecutive, media zilnică
se calculează distinct pentru fiecare lună.
(3) Media zilnică a veniturilor prevăzute la alin. (2) se
stabilește în raport cu numărul zilelor lucrătoare din fiecare
lună în care se efectuează zilele de concediu.
(4) Indemnizația de concediu de odihnă se plătește, la
cerere, cu cel puțin 5 zile înaintea plecării în concediu.
Art. 7. — (1) Dacă judecătorul sau procurorul nu a
putut efectua concediul de odihnă, total sau parțial, în anul
calendaristic respectiv, din cauza unor motive temeinice, îl
poate efectua în cursul anului următor, pe baza programării
aprobate de președinții instanțelor judecătorești, sau, după
caz, de conducătorii parchetelor. În acest caz, drepturile
bănești se suportă din fondurile aferente anului în care se
efectuează concediul de odihnă.
(2) Compensarea în bani a concediului de odihnă este
permisă numai în cazul încetării activității la instanța sau
parchetul la care funcționează judecătorul ori procurorul.
(3) Compensarea se calculează pe baza numărului de
zile de concediu neefectuat și a mediei zilnice a

indemnizației de încadrare brute lunare, precum și a
celorlalte sporuri cu caracter permanent, luate împreună,
corespunzător lunii decembrie a anului pentru care se
acordă compensarea.
(4) În cazul decesului judecătorului sau al procurorului,
suma reprezentând compensarea în bani a concediului de
odihnă neefectuat se va acorda membrilor de familie,
conform legii.
Art. 8. — Programarea concediilor de odihnă se face la
sfârșitul anului, pentru anul următor, de către conducerile
instanțelor și parchetelor, având în vedere opțiunile
judecătorilor și procurorilor, precum și asigurarea
funcționării în bune condiții a instanțelor și parchetelor.
Art. 9. — (1) Concediul de odihnă poate fi întrerupt, la
cerere, pentru motive temeinice.
(2) Concediul de odihnă poate fi întrerupt și în cazul în
care judecătorul ori procurorul este rechemat, în scris, de
către conducerea instanței sau parchetului, numai pentru
situații de serviciu urgente care fac necesară prezența
acestuia. În situația rechemării, cel în cauză are dreptul la
rambursarea cheltuielilor de transport și a cheltuielilor
legate de efectuarea concediului în altă localitate, egale cu
sumele cheltuite pentru prestația de care nu a mai putut
beneficia din cauza rechemării.
(3) În cazul întreruperii concediului, judecătorul ori
procurorul are dreptul să efectueze restul zilelor de
concediu după ce au încetat situațiile respective sau, când
acest lucru nu mai este posibil, în perioada stabilită printr-o
nouă programare, în cursul aceluiași an calendaristic.
Art. 10. — (1) În cazul în care concediul de odihnă
început la o anumită dată este întrerupt, indemnizația nu
se restituie. În această situație se va proceda la
regularizarea plăților în raport cu indemnizația aferentă
zilelor de concediu neefectuat și cu indemnizația cuvenită
judecătorului ori procurorului pentru perioada lucrată după
întreruperea concediului sau cu drepturile cuvenite pe
această perioadă, după caz, potrivit legii.
(2) La data programată pentru efectuarea părții restante
a concediului de odihnă se acordă judecătorului sau
procurorului indemnizația de concediu cuvenită pentru
această parte, în condițiile prezentului regulament.
Art. 11. — (1) Concediul de odihnă cuvenit judecătorilor
și procurorilor detașați la alte instanțe sau parchete ori în
cadrul Consiliului Superior al Magistraturii, Institutului
Național al Magistraturii, Școlii Naționale de Grefieri,
Ministerului Justiției ori al altor autorități sau instituții
publice se acordă de către instituțiile la care aceștia își
desfășoară activitatea.
(2) Judecătorii și procurorii detașați la o instanță sau la
un parchet cu sediul în altă localitate, precum și judecătorii
și procurorii din alte localități, detașați în cadrul Consiliului
Superior al Magistraturii, Institutului Național al Magistraturii,
Școlii Naționale de Grefieri, Ministerului Justiției ori al altor
autorități sau instituții publice, au dreptul la rambursarea
cheltuielilor de transport dus-întors, potrivit legii, din
localitatea unde sunt detașați în localitatea unde se află
instanța ori parchetul la care sunt încadrați, pentru cazul în
care concediul se efectuează în timpul detașării.
(3) Dispozițiile alin. (1) și (2) se aplică și judecătorilor
sau procurorilor delegați la alte instanțe ori parchete.
Art. 12. — Concediul de odihnă neacordat judecătorilor
sau procurorilor transferați la o altă instanță ori la un alt
parchet, de către instanța sau parchetul de la care s-a
efectuat transferul, se va acorda acestora de instanța ori
parchetul la care au fost transferați, iar indemnizația de
concediu acordată potrivit legii va fi suportată de către cele
două instituții implicate, proporțional cu timpul lucrat la

MONITORUL OFICIAL AL ROMÂNIEI, PARTEA I, Nr. 815/8.IX.2005
fiecare dintre acestea în cursul anului calendaristic
respectiv. În același mod se va proceda și în cazul în care
concediul de odihnă a fost efectuat înainte de transfer.
Art. 13. — Judecătorii și procurorii sunt obligați să
restituie instituției partea din indemnizația de concediu
corespunzătoare perioadei nelucrate din anul pentru care li
s-a acordat acel concediu, în situația în care au fost
eliberați din funcție pentru următoarele motive:
a) demisie;
b) incapacitate profesională;
c) sancționare disciplinară;
d) condamnare definitivă;
e) neîndeplinirea oricăreia dintre condițiile prevăzute la
art. 13 alin. (2) lit. a), c) și e) din Legea nr. 303/2004
privind statutul judecătorilor și procurorilor, cu modificările și
completările ulterioare;
f) încălcarea dispozițiilor art. 62 din Legea nr. 303/2004,
cu modificările și completările ulterioare;
g) nepromovarea examenului prevăzut la art. 31 alin. (14)
din Legea nr. 303/2004, cu modificările și completările
ulterioare.
CAPITOLUL III
Concedii pentru formare profesională
Art. 14. — Judecătorii și procurorii au dreptul la
concedii pentru formare profesională, la cerere, cu plată
sau fără plată.
Art. 15. — (1) Judecătorii și procurorii au dreptul, la
cerere, la concedii plătite pentru formare profesională, în
următoarele situații:
a) participarea la cursuri sau la alte fome de
specializare, organizate în țară sau în străinătate;
b) pregătirea și susținerea examenului de capacitate și
a examenului de doctorat.
(2) Durata acestor concedii se aprobă de către
conducerea instituției, în funcție de durata cursurilor ori a
specializărilor efectuate, fără a putea depăși 10 zile într-un
an calendaristic.
(3) Pentru pregătirea și susținerea examenului de
capacitate și, după caz, a examenului de doctorat,
judecătorii și procurorii au dreptul la un concediu plătit ce
nu poate depăși 10 zile pentru fiecare examen.
Art. 16. — (1) Durata concediului pentru formare
profesională, cu plată, nu poate fi dedusă din durata
concediului de odihnă anual și este asimilată unei perioade
de activitate efectivă în ceea ce privește drepturile
judecătorilor și procurorilor.
(2) Concediile acordate potrivit alin. (1) nu afectează
vechimea în magistratură.
Art. 17. — Concediul pentru formare profesională fără
plată poate fi acordat pentru situațiile prevăzute la art. 15
alin. (1), pe o durată stabilită potrivit art. 18 alin. (1) și (3).
CAPITOLUL IV
Concediul fără plată
Art. 18. — (1) Judecătorii și procurorii au dreptul la
concedii fără plată pentru rezolvarea unor situații personale
deosebite, apreciate ca atare de conducerea instituției.
Durata însumată a acestor concedii nu poate depăși 90 de
zile lucrătoare într-un an calendaristic.
(2) Judecătorii și procurorii au dreptul la concedii fără
plată, fără limita prevăzută la alin. (1), în următoarele
situații:
a) îngrijirea copilului bolnav în vârstă de peste 3 ani, pe
perioada indicată în certificatul medical;

13

b) însoțirea soțului sau, după caz, a soției ori a unei
rude apropiate: fiu, fiică, soră, frate, părinte, pe timpul cât
aceștia se află la tratament în străinătate, în ambele situații
cu avizul obligatoriu al Ministerului Sănătății.
(3) Concediul fără plată poate fi acordat și pentru alte
interese personale, pe durata stabilită prin acordul părților.
Art. 19. — (1) În perioada concediilor fără plată
persoanele respective își păstrează calitatea de judecător
sau procuror.
(2) Durata concediilor fără plată prevăzute la art. 18 nu
constituie vechime în funcția de judecător sau procuror.
Instanțele și parchetele au obligația să comunice de îndată
la Consiliul Superior al Magistraturii orice întrerupere a
vechimii în activitatea de judecător sau procuror.
CAPITOLUL V
Alte concedii plătite
Art. 20. — Judecătorii și procurorii au dreptul la
concedii medicale, potrivit legii.
Art. 21. — (1) Judecătorii și procurorii au dreptul la
concediu pentru creșterea copilului în vârstă de până la
2 ani.
(2) În perioada concediului prevăzut la alin. (1)
judecătorii și procurorii au dreptul la o indemnizație în
cuantum de 75% din media veniturilor nete realizate în
ultimele 6 luni anterioare datei de la care se acordă acest
concediu.
(3) De indemnizația prevăzută la alin. (2) beneficiază și
judecătorii sau procurorii care, la data intrării în vigoare a
Legii nr. 247/2005 privind reforma în domeniile proprietății
și justiției, precum și unele măsuri adiacente, se află în
concediu pentru creșterea copilului în vârstă de până la
2 ani.
Art. 22. — (1) Judecătorii și procurorii au dreptul la
concedii plătite care nu se includ în durata concediului de
odihnă, în cazul următoarelor evenimente familiale:
a) căsătoria judecătorului sau a procurorului — 5 zile;
b) nașterea sau căsătoria unui copil — 3 zile;
c) decesul soțului sau soției ori al unei rude până la
gradul al II-lea inclusiv — 3 zile.
(2) Concediile plătite prevăzute la alin. (1) se acordă, la
cerere, de conducerea instituției.
CAPITOLUL VI
Dispoziții finale
Art. 23. — (1) Judecătorii și procurorii care nu au
desfășurat activitate pe durata întregului an calendaristic nu
au dreptul la concediu de odihnă pentru acel an.
(2) În cazul în care perioadele de concedii medicale și
de concedii fără plată, însumate, au fost de 12 luni sau
mai mari și s-au întins pe 2 sau mai mulți ani
calendaristici, judecătorii și procurorii au dreptul la un
singur concediu de odihnă, acordat în anul reînceperii
activității.
Art. 24. — (1) Efectuarea concediilor prevăzute de
prezentul regulament se aprobă de conducătorii fiecărei
instituții, astfel:
a) pentru judecători și procurori, de către președinții
instanțelor sau, după caz, conducătorii parchetelor la care
funcționează;
b) pentru vicepreședintele și membrii Consiliului Superior
al Magistraturii, secretarul general și secretarul general
adjunct ai Consiliului Superior al Magistraturii, directorii și
directorii adjuncți ai Institutului Național al Magistraturii și
Școlii Naționale de Grefieri, de către președintele
Consiliului Superior al Magistraturii;

14

MONITORUL OFICIAL AL ROMÂNIEI, PARTEA I, Nr. 815/8.IX.2005

c) pentru magistrații-asistenți de la Înalta Curte de
Casație și Justiție, de către vicepreședintele acestei
instanțe;
d) pentru personalul de specialitate juridică asimilat
magistraților din aparatul propriu al Consiliului Superior al
Magistraturii, de către secretarul general al acestuia.
(2) Procurorul general al Parchetului Național
Anticorupție, președinții curților de apel și procurorii generali
ai parchetelor de pe lângă acestea aduc la cunoștință
președintelui Consiliului Superior al Magistraturii perioada în
care vor efectua concediul de odihnă, cu cel puțin 15 zile
înainte de data plecării în concediu.

Art. 25. — Evidența efectuării concediilor prevăzute în
prezentul regulament va fi ținută de primii-grefieri ori de
grefierii-șefi ai instanțelor judecătorești sau, după caz, ai
parchetelor de pe lângă acestea ori de conducătorii
compartimentelor din cadrul Consiliului Superior al
Magistraturii.
Art. 26. — Prezentul regulament se aplică și
magistraților-asistenți de la Înalta Curte de Casație și
Justiție, personalului de specialitate juridică asimilat
magistraților din aparatul propriu al Consiliului Superior al
Magistraturii, Ministerului Public, Institutului Național al
Magistraturii și Școlii Naționale de Grefieri.

CONSILIUL SUPERIOR AL MAGISTRATURII
PLENUL

HOTĂRÂRE
pentru aprobarea Codului deontologic al judecătorilor și procurorilor
În temeiul dispozițiilor art. 133 alin. (5) și (7) din Constituția României, republicată, ale art. 24 alin. (1) și ale
art. 39 alin. (1) din Legea nr. 317/2004 privind Consiliul Superior al Magistraturii, cu modificările și completările ulterioare,
având în vedere art. III din titlul XV îModificarea și completarea Legii nr. 317/2004 privind Consiliul Superior al
Magistraturii“ din Legea nr. 247/2005 privind reforma în domeniile proprietății și justiției, precum și unele măsuri adiacente,
Plenul Consiliului Superior al Magistraturii

h o t ă r ă ș t e:

Art. 1. — Se aprobă Codul deontologic al judecătorilor
și procurorilor, cuprins în anexa care face parte integrantă
din prezenta hotărâre.
Art. 2. — Pe data intrării în vigoare a prezentei hotărâri,
Codul deontologic al magistraților, aprobat prin Hotărârea

Consiliului Superior al Magistraturii nr. 144/2005, publicată
în Monitorul Oficial al României, Partea I, nr. 382 din
6 mai 2005, se abrogă.
Art. 3. — Prezenta hotărâre se publică în Monitorul
Oficial al României, Partea I.

Președintele Consiliului Superior al Magistraturii,
judecător dr. Dan Lupașcu

București, 24 august 2005.
Nr. 328.

ANEXĂ

CODUL DEONTOLOGIC
al judecătorilor și procurorilor
CAPITOLUL I
Dispoziții generale
Art. 1. — Codul deontologic al judecătorilor și
procurorilor stabilește standardele de conduită a acestora,
conforme cu onoarea și demnitatea profesiei.
Art. 2. — (1) Respectarea normelor cuprinse în
prezentul cod deontologic constituie un criteriu pentru
evaluarea eficienței calității activității și integrității
judecătorilor și procurorilor.

(2) Evaluarea se face de către organele competente,
potrivit legii.
CAPITOLUL II
Independența justiției
Art. 3. — (1) Judecătorii și procurorii sunt obligați să
apere independența justiției.
(2) Judecătorii și procurorii trebuie să-și exercite funcția
cu obiectivitate și imparțialitate, având ca unic temei legea,
fără a da curs presiunilor și influențelor de orice natură.

MONITORUL OFICIAL AL ROMÂNIEI, PARTEA I, Nr. 815/8.IX.2005
(3) Judecătorii și procurorii se pot adresa Consiliului
Superior al Magistraturii pentru orice faptă de natură să le
afecteze independența, imparțialitatea sau reputația
profesională.
Art. 4. — (1) În îndeplinirea atribuțiilor de serviciu
judecătorii și procurorii nu trebuie să fie influențați de
doctrine politice.
(2) Judecătorii și procurorii nu pot milita pentru aderarea
altor persoane la o formațiune politică, nu pot participa la
colectarea fondurilor pentru formațiunile politice și nu pot
permite folosirea prestigiului sau a imaginii lor în astfel de
scopuri.
(3) Judecătorii și procurorii nu pot să acorde nici un fel
de sprijin unui candidat la o funcție publică cu caracter
politic.
Art. 5. — (1) Judecătorii și procurorii nu se pot servi de
actele pe care le îndeplinesc în exercitarea atribuțiilor de
serviciu pentru a-și exprima sau manifesta convingerile
politice.
(2) Judecătorii și procurorii nu pot participa la reuniuni
publice cu caracter politic.
Art. 6. — (1) Judecătorii și procurorii pot participa la
elaborarea de publicații, pot elabora articole, studii de
specialitate, lucrări literare ori științifice și pot participa la
emisiuni audiovizuale, cu excepția celor cu caracter politic
ori a celor care ar putea afecta imaginea justiției.
(2) Judecătorii și procurorii pot fi membri ai unor comisii
de examinare sau de întocmire a proiectelor de acte
normative, a unor documente interne ori internaționale.
(3) Judecătorii și procurorii pot fi membri ai societăților
civile sau academice, precum și ai oricăror persoane
juridice de drept privat fără scop patrimonial.
CAPITOLUL III
Promovarea supremației legii
Art. 7. — Judecătorii și procurorii au îndatorirea să
promoveze supremația legii, statul de drept și să apere
drepturile și libertățile fundamentale ale cetățenilor.
Art. 8. — Judecătorii și procurorii sunt obligați să
respecte egalitatea cetățenilor în fața legii, asigurându-le un
tratament juridic nediscriminatoriu, să respecte și să apere
demnitatea, integritatea fizică și morală a tuturor
persoanelor care participă, în orice calitate, la procedurile
judiciare.
CAPITOLUL IV
Imparțialitatea judecătorilor și procurorilor
Art. 9. — (1) Judecătorii și procurorii trebuie să fie
imparțiali în îndeplinirea atribuțiilor profesionale, fiind obligați
să decidă în mod obiectiv, liberi de orice influențe.
(2) Judecătorii și procurorii trebuie să se abțină de la
orice comportament, act sau manifestare de natură să
altereze încrederea în imparțialitatea lor.
Art. 10. — În caz de incompatibilitate, judecătorii și
procurorii sunt datori să se abțină, potrivit legii.
Art. 11. — (1) Judecătorilor și procurorilor le este
permis să acorde asistență juridică, în condițiile prevăzute
de lege, numai în cauzele lor personale, ale ascendenților,
descendenților sau soților lor, precum și ale persoanelor
puse sub tutela ori curatela acestora. În asemenea situații,
nu le este îngăduit să se folosească de calitatea de
judecător sau procuror pentru a influența soluția instanței

15

de judecată sau a parchetului ori pentru a crea aparența
unei astfel de influențe.
(2) Relațiile de familie și sociale ale judecătorilor și
procurorilor nu trebuie să influențeze soluțiile pe care le
adoptă în exercitarea atribuțiilor de serviciu.
(3) Judecătorilor și procurorilor le este interzis să
intervină pentru soluționarea unor cereri, să pretindă ori să
accepte rezolvarea intereselor personale sau ale membrilor
familiei ori ale altor persoane, altfel decât în limita cadrului
legal. Imixtiunea în activitatea altor judecători și procurori
este interzisă.
CAPITOLUL V
Exercitarea îndatoririlor profesionale
Art. 12. — Judecătorii și procurorii sunt obligați să-și
îndeplinească cu competență și corectitudine îndatoririle
profesionale, să respecte îndatoririle cu caracter
administrativ stabilite prin legi, regulamente și ordine de
serviciu.
Art. 13. — Judecătorii și procurorii sunt datori să
depună diligența necesară în vederea îndeplinirii lucrărilor
repartizate, cu respectarea termenelor legale, iar în cazul
în care legea nu prevede, înăuntrul unor termene
rezonabile.
Art. 14. — Judecătorii și procurorii trebuie să impună
ordine și solemnitate în timpul soluționării cauzelor și să
adopte o atitudine demnă și civilizată față de părți, avocați,
martori, experți, interpreți ori alte persoane și să le solicite
acestora un comportament adecvat.
Art. 15. — (1) Judecătorii și procurorii au obligația de a
nu dezvălui sau folosi pentru alte scopuri decât cele legate
direct de exercitarea profesiei informațiile pe care le-au
obținut în această calitate.
(2) În cazul în care, potrivit legii, lucrările au un
caracter confidențial, judecătorii și procurorii sunt obligați să
păstreze materialele respective în incinta instanței sau a
parchetului și să nu permită consultarea lor decât în cadrul
prevăzut de lege și de regulament.
Art. 16. — (1) În exercitarea funcțiilor lor de conducere
judecătorii și procurorii trebuie să se preocupe de
organizarea activității personalului, să manifeste inițiativă și
responsabilitate. În luarea deciziilor ei trebuie să acorde
prioritate intereselor instanțelor și parchetelor, precum și
bunei administrări a justiției.
(2) Judecătorii și procurorii cu funcții de conducere nu
pot folosi prerogativele pe care le au pentru a influența
desfășurarea proceselor și soluționarea cauzelor.
CAPITOLUL VI
Demnitatea și onoarea profesiei de judecător sau
procuror
Art. 17. — Judecătorii și procurorii sunt datori să se
abțină de la orice acte sau fapte de natură să compromită
demnitatea lor în funcție și în societate.
Art. 18. — (1) Relațiile judecătorilor și procurorilor în
cadrul colectivelor din care fac parte trebuie să fie bazate
pe respect și bună-credință, indiferent de vechimea în
profesie și de funcția acestora.
(2) Judecătorii și procurorii nu își pot exprima părerea
cu privire la probitatea profesională și morală a colegilor lor.
Art. 19. — Judecătorii și procurorii își pot exprima
public opinia privind exercitarea dreptului la replică în cazul

16

MONITORUL OFICIAL AL ROMÂNIEI, PARTEA I, Nr. 815/8.IX.2005

în care prin articole de presă sau în emisiuni audiovizuale
s-au făcut afirmații defăimătoare la adresa lor.
Art. 20. — Judecătorii și procurorii nu pot desfășura
acțiuni care, prin natura lor sau modul de finanțare ori
executare, ar putea, în orice formă, să impieteze
îndeplinirea cu imparțialitate, corectitudine și în termenele
legale a obligațiilor profesionale.
CAPITOLUL VII
Activități incompatibile calității de judecător sau procuror
Art. 21. — (1) Judecătorii și procurorii nu pot cumula
această calitate cu nici o altă funcție publică sau privată,
cu excepția funcțiilor didactice din învățământul superior.
(2) Judecătorii și procurorii pot participa ca formatori în
cadrul Institutului Național al Magistraturii și Școlii Naționale

de Grefieri, potrivit programului stabilit de acestea cu
conducerile instanțelor sau parchetelor în care formatorii își
desfășoară activitatea.
Art. 22. — Judecătorilor și procurorilor le este interzisă
participarea directă ori prin persoane interpuse la jocuri de
tip piramidal, jocuri de noroc sau sisteme de investiții
pentru care nu este asigurată transparența fondurilor, în
condițiile legii.
Art. 23. — Judecătorii și procurorii sunt datori să se
abțină, potrivit legii, de la orice activitate legată de actul de
justiție în cazurile care presupun existența unui conflict
între interesele lor și interesul public de înfăptuire a justiției
sau de apărare a intereselor generale ale societății.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 815/8.IX.2005 conține 16 pagini.

Prețul: 1,05 lei noi/10.500 lei vechi

&JUYDGY|048003]
ISSN 1453—4495

