PARTEA

Anul 173 (XVII) — Nr. 882

I

Vineri, 30 septembrie 2005

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
DECIZII ALE CURȚII CONSTITUȚIONALE

Decizia nr. 425 din 13 septembrie 2005 referitoare la
excepția de neconstituționalitate a dispozițiilor
art. 3733 din Codul de procedură civilă..................

1–3

ACTE ALE BĂNCII NAȚIONALE A ROMÂNIEI
10.

3–9

11.

— Regulament privind piața primară a titlurilor de
stat administrată de Banca Națională a României

10–13

12.

DECIZII

— Regulament privind facilitățile acordate de
Banca Națională a României în scopul fluidizării
decontărilor în sistemul ReGIS ................................

— Regulament privind piața secundară a titlurilor
de stat administrată de Banca Națională a
României ....................................................................

13–16

ALE

CURȚII

CONSTITUȚIONALE

CURTEA CONSTITUȚIONALĂ

D E C I Z I A Nr. 425
din 13 septembrie 2005

referitoare la excepția de neconstituționalitate a dispozițiilor art. 3733 din Codul de procedură civilă
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Kozsokár Gábor
Petre Ninosu
Ion Predescu
Șerban Viorel Stănoiu
Ion Tiucă
Ingrid Alina Tudora

—
—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a dispozițiilor art. 373 3 din Codul de procedură civilă,

excepție ridicată de Ștefan Szilagy și Ana Szilagyi în
Dosarul nr. 75/c/2005 al Tribunalului Bihor — Secția civilă.
La apelul nominal lipsesc părțile, față de care procedura
de citare este legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține
următoarele:
Prin Încheierea din 24 februarie 2005, pronunțată în
Dosarul nr. 75/c/2005 Tribunalul Bihor — Secția civilă a
sesizat Curtea Constituțională cu excepția de

2

MONITORUL OFICIAL AL ROMÂNIEI, PARTEA I, Nr. 882/30.IX.2005

neconstituționalitate a dispozițiilor art. 3733 din Codul de
procedură civilă, excepție ridicată de Ștefan Szilagyi și
Ana Szilagyi.
În motivarea excepției de neconstituționalitate autorii
acesteia susțin că textul de lege criticat îngrădește dreptul
debitorului de a ataca cu recurs încheierea de învestire,
ceea ce încalcă principiul egalității în drepturi și principiul
accesului liber la justiție al debitorului. Așa fiind, apreciază
că atâta timp cât încuviințarea executării silite se pronunță
printr-o încheiere dată în camera de consiliu, fără citarea
părților, în favoarea creditorului, este normal ca debitorul să
aibă posibilitatea, măcar prin intermediul căilor de atac, să
atace hotărârea de învestire, în condițiile în care prin
această hotărâre se stabilesc obligații în sarcina sa.
Tribunalul Bihor — Secția civilă apreciază că excepția
de neconstituționalitate este neîntemeiată. În acest sens,
arată că textul de lege criticat care dă dreptul doar
creditorului, nu și debitorului, să atace încheierea prin care
se soluționează o cerere de învestire cu formulă executorie
nu încalcă prevederile constituționale privind egalitatea în
drepturi și accesul liber la justiție. Arată, astfel, că debitorul
are la dispoziție calea contestației la executare, procedură
contencioasă care se realizează cu citarea părților și în
cadrul căreia se analizează atât aspectele ridicate de
învestirea cu formulă executorie a contractelor, cât și cele
referitoare la stingerea prin plată a obligației.
Potrivit prevederilor art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate
ridicate.
Guvernul apreciază că excepția de neconstituționalitate
este neîntemeiată. În acest sens, arată că, deși face
trimitere la întregul text al art. 3733 din Codul de procedură
civilă, în fapt critica autorilor excepției vizează doar
cuprinsul alin. 1 al acestui articol. Astfel, arată că procedura
de judecată în ansamblul ei, inclusiv etapa executării silite,
precum și regimul căilor de atac se întemeiază pe
dispozițiile art. 126 alin. (2) din Constituție, care prevăd în
mod expres că reglementarea procedurii de judecată se
face îprin lege“, dând astfel libertate legiuitorului să statueze
în aceste domenii. Așa fiind, dispozițiile criticate nu
reprezintă o încălcare a prevederilor constituționale
referitoare la realizarea drepturilor în justiție, ci, dimpotrivă,
reprezintă o expresie a aplicării acestora, alături de alte
dispoziții ale Legii fundamentale, asigurând în mod real
accesul liber la justiție. Invocând și jurisprudența Curții
Constituționale arată că instituirea unor reguli speciale
privind exercitarea căilor de atac nu contravine accesului
liber la justiție. De altfel, soluția aleasă de legiuitor se
întemeiază în primul rând pe neîndeplinirea în cazul
debitorului a unei condiții esențiale pentru exercitarea
acțiunilor și căilor de atac, și anume lipsa interesului.
Totodată Guvernul arată că textul legal criticat nu conține
nici o dispoziție discriminatorie, opțiunea legiuitorului fiind
determinată de deosebirea de situații în care se află cele
două părți, debitorul și creditorul, în etapa executării silite.
În susținerea acestui punct de vedere este invocată
jurisprudența Curții Constituționale, în deplin acord cu aceea
a Curții Europene a Drepturilor Omului.
Avocatul Poporului apreciază că dispozițiile art. 3733
din Codul de procedură civilă sunt constituționale. În acest
sens, apreciază că nu poate fi reținută critica privind
înfrângerea art. 16 din Constituție, întrucât dispozițiile
legale deduse controlului de constituționalitate se aplică
tuturor persoanelor aflate în situația prevăzută în ipoteza
normei legale, fără nici o discriminare pe considerente
arbitrare. Instituirea unor reguli speciale în ceea ce privește
învestirea cu formulă executorie a hotărârilor judecătorești
nu contravine principiului constituțional al egalității
cetățenilor în fața legii și a autorităților publice, atâta timp

cât ele asigură egalitatea juridică a cetățenilor în utilizarea
lor. De asemenea, arată că dispozițiile criticate nu aduc
atingere nici art. 21 alin. (1) și (2) din Constituție, întrucât
nu opresc persoana împotriva căreia se face executarea
de a se prevala de toate garanțiile procedurale care îi
permit să se adreseze instanței pe calea contestației la
executare, prilej cu care poate solicita suspendarea sau
întoarcerea executării. Mai mult, dispozițiile legale criticate
sunt norme de procedură ce reprezintă opțiunea
legiuitorului, conforme cu prevederile constituționale ale
art. 126 alin. (2), potrivit cărora competența instanțelor
judecătorești și procedura de judecată sunt stabilite numai
prin lege.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate ridicate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit în
cauză de judecătorul-raportor, concluziile procurorului,
dispozițiile legale criticate, raportate la prevederile
Constituției, precum și dispozițiile Legii nr. 47/1992, reține
următoarele:
Curtea Constituțională este competentă, potrivit
dispozițiilor art. 146 lit. d) din Constituție, ale art. 1
alin. (2), ale art. 2, 3, 10 și 29 din Legea nr. 47/1992, să
soluționeze excepția de neconstituționalitate cu care a fost
sesizată.
Obiectul excepției de neconstituționalitate îl constituie
dispozițiile art. 373 3 din Codul de procedură civilă,
introduse prin art. I pct. 141 din Ordonanța de urgență a
Guvernului nr. 138/2000, publicată în Monitorul Oficial al
României, Partea I, nr. 479 din 2 octombrie 2000.
Ulterior sesizării Curții Constituționale, Ordonanța de
urgență a Guvernului nr. 138 din 14 septembrie 2000 a
fost aprobată, cu modificări și completări, prin Legea
nr. 219/2005, publicată în Monitorul Oficial al României,
Partea I, nr. 609 din 14 iulie 2005, astfel încât dispozițiile
legale criticate au următorul conținut:
— Art. 3733: îÎncheierea prin care președintele instanței
respinge cererea de învestire cu formulă executorie a hotărârii
judecătorești sau a altui înscris ori cererea de eliberare de
către instanță a titlului executoriu în cazurile prevăzute de lege
poate fi atacată cu recurs de către creditor. Termenul de recurs
este de 5 zile și curge de la pronunțare, pentru creditorul
prezent, și de la comunicare, pentru cel lipsă.
Încheierea prin care președintele instanței admite cererea
de învestire cu formulă executorie a hotărârii judecătorești sau
a altui înscris în cazurile prevăzute de lege nu este supusă nici
unei căi de atac.
Dacă se refuză emiterea titlului executoriu de către alte
organe competente potrivit legii și dacă legea specială nu
prevede altfel, creditorul poate face plângere la judecătoria în
circumscripția căreia se află organul care trebuia să emită titlul
executoriu, în termen de 15 zile de la data când a luat
cunoștință de refuz.“
Autorii excepției susțin că dispozițiile legale criticate
contravin prevederilor constituționale ale art. 16 și ale
art. 21 alin. (1) și (2), care au următorul conținut:
— Art. 16: î(1) Cetățenii sunt egali în fața legii și a
autorităților publice, fără privilegii și fără discriminări.
(2) Nimeni nu este mai presus de lege.
(3) Funcțiile și demnitățile publice, civile sau militare, pot fi
ocupate, în condițiile legii, de persoanele care au cetățenia
română și domiciliul în țară. Statul român garantează egalitatea
de șanse între femei și bărbați pentru ocuparea acestor funcții
și demnități.
(4) În condițiile aderării României la Uniunea Europeană,
cetățenii Uniunii care îndeplinesc cerințele legii organice au
dreptul de a alege și de a fi aleși în autoritățile administrației
publice locale.“;

MONITORUL OFICIAL AL ROMÂNIEI, PARTEA I, Nr. 882/30.IX.2005
— Art. 21 alin. (1) și (2): î(1) Orice persoană se poate
adresa justiției pentru apărarea drepturilor, a libertăților și a
intereselor sale legitime.
(2) Nici o lege nu poate îngrădi exercitarea acestui drept.“
Examinând excepția de neconstituționalitate, Curtea
constată că obiectul cauzei îl reprezintă învestirea cu
formulă executorie a unui contract de împrumut cu garanție
imobiliară, autentificat. Ca atare, invocarea, pe cale de
excepție, a neconstituționalității art. 373 3 din Codul de

3

procedură civilă, care reglementează căile de atac
împotriva încheierii de respingere a cererii de învestire cu
formulă executorie a înscrisului din care rezultă dreptul
reclamantului — creditor, nu are legătură cu soluționarea
cauzei, în accepțiunea art. 29 alin. (1) din Legea
nr. 47/1992 privind organizarea și funcționarea Curții
Constituționale.
Așa fiind, excepția de neconstituționalitate, astfel cum a
fost formulată, este inadmisibilă.

Pentru considerentele expuse, în temeiul art. 146 lit. d) și al art. 147 alin. (4) din Constituție, al art. 1—3,
al art. 11 alin. (1) lit. A.d), precum și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge, ca fiind inadmisibilă, excepția de neconstituționalitate a dispozițiilor art. 3733 din Codul de procedură
civilă, excepție ridicată de Ștefan Szilagyi și Ana Szilagyi în Dosarul nr. 75/c/2005 al Tribunalului Bihor — Secția civilă.
Definitivă și general obligatorie.
Pronunțată în ședința publică din data de 13 septembrie 2005.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ingrid Alina Tudora

ACTE

ALE

BĂNCII

NAȚIONALE

A

ROMÂNIEI

BANCA NAȚIONALĂ A ROMÂNIEI

REGULAMENT
privind facilitățile acordate de Banca Națională a României în scopul fluidizării decontărilor
în sistemul ReGIS
Având în vedere prevederile art. 22 alin. (3) și ale art. 26 din Legea nr. 312/2004 privind Statutul Băncii
Naționale a României, cu modificările ulterioare, ale art. 56 alin. 1, ale art. 89 și 90 din Legea nr. 58/1998 privind
activitatea bancară, republicată, ale art. 164 și 285 din Ordonanța de urgență a Guvernului nr. 97/2000 privind
organizațiile cooperatiste de credit, aprobată cu modificări și completări prin Legea nr. 200/2002, cu modificările și
completările ulterioare, și ale art. 4 alin. (2) din Legea nr. 541/2002 privind economisirea și creditarea în sistem colectiv
pentru domeniul locativ, cu modificările și completările ulterioare,
în temeiul art. 48 alin. (2) din Legea nr. 312/2004 privind Statutul Băncii Naționale a României,
Banca Națională a României emite prezentul regulament.
CAPITOLUL I
Dispoziții generale
Art. 1. — În înțelesul prezentului regulament, termenii și
expresiile de mai jos au următoarele semnificații:
a) facilități acordate de Banca Națională a României
instituțiilor de credit participante la sistemul ReGIS în scopul
fluidizării decontărilor în sistem — facilitatea de lichiditate pe
parcursul zilei și facilitatea de creditare pentru asigurarea
decontării pozițiilor nete;
b) facilitate de lichiditate pe parcursul zilei — posibilitatea
ca Banca Națională a României să furnizeze lichiditate pe
parcursul zilei instituțiilor de credit participante la sistemul
ReGIS prin cumpărări reversibile (repo) de active eligibile
pentru tranzacționare de la instituțiile de credit participante
la sistem, cu angajamentul acestora de a răscumpăra
activele respective la un termen și preț stabilite de Banca
Națională a României, până cel mai târziu la momentul
limită final al zilei de operare a sistemului ReGIS;
c) facilitate de creditare pentru asigurarea decontării
pozițiilor nete — posibilitatea ca Banca Națională a
României să acorde credite instituțiilor de credit participante

la sistemul ReGIS, care sunt în același timp și participanți
compensatori în sistemele de plăți care asigură
compensarea fondurilor aferente tranzacțiilor cu carduri
bancare și în sistemul de plăți care asigură compensarea
fondurilor administrat de Banca Națională a României;
d) ReGIS — sistemul de decontare pe bază brută în
timp real, administrat de Banca Națională a României;
e) SaFIR — sistemul de depozitare și decontare a
titlurilor de stat, administrat de Banca Națională a
României;
f) zi de operare — ziua bancară în care sistemele
ReGIS și SaFIR procesează și decontează instrucțiuni;
g) moment limită final — momentul la care sistemul
ReGIS încetează procesarea și decontarea instrucțiunilor de
plată introduse de participanți și procedează la anularea
celor aflate în coada de așteptare.
CAPITOLUL II
Facilitatea de lichiditate pe parcursul zilei
Art. 2. — Pentru a obține lichiditate pe parcursul zilei în
scopul facilitării decontării în sistemul ReGIS, instituțiile de

4

MONITORUL OFICIAL AL ROMÂNIEI, PARTEA I, Nr. 882/30.IX.2005

credit participante la acest sistem pot apela la facilitatea de
lichiditate pe parcursul zilei, acordată de Banca Națională a
României.
Art. 3. — O instituție de credit participantă la sistemul
ReGIS poate avea acces la facilitatea de lichiditate pe
parcursul zilei, dacă îndeplinește următoarele condiții:
a) este eligibilă pentru operațiuni de piață monetară cu
banca centrală, îndeplinind criteriile prevăzute de
reglementările Băncii Naționale a României privind
operațiunile de piață monetară;
b) nu este suspendată sau eliminată din sistemele
ReGIS și/sau SaFIR;
c) nu este suspendată temporar sau definitiv de la
participarea la operațiunile de piață monetară desfășurate
de Banca Națională a României, în conformitate cu
reglementările Băncii Naționale a României privind
operațiunile de piață monetară;
d) a încheiat cu Banca Națională a României contractulcadru pentru utilizarea facilității de lichiditate pe parcursul
zilei, denumit Contractul-cadru pentru tranzacție repo/reverse
repo cu decontare în aceeași zi, prevăzut în anexa nr. 1.
Art. 4. — Furnizarea de lichiditate pe parcursul zilei prin
facilitatea acordată de Banca Națională a României se
realizează în baza contractului-cadru pentru facilitatea de
lichiditate pe parcursul zilei, încheiat de instituția de credit
participantă cu Banca Națională a României, și cu
respectarea prevederilor prezentului regulament și a
regulilor de sistem ale ReGIS și SaFIR.
Art. 5. — Activele suport utilizate pentru garantarea
rambursării lichidității furnizate prin facilitatea de lichiditate
pe parcursul zilei trebuie să fie active eligibile pentru
garantare, așa cum sunt acestea definite în reglementările
Băncii Naționale a României privind operațiunile de piață
monetară, și trebuie să îndeplinească următoarele condiții:
a) să fie în proprietatea participantului care solicită
furnizarea lichidității;
b) să nu fie gajate sau sechestrate;
c) să aibă o scadență ulterioară scadenței operațiunii
efectuate.
Art. 6. — (1) Lista activelor eligibile pentru garantare,
care pot fi utilizate în operațiuni specifice facilității de
lichiditate pe parcursul zilei, valoarea la care acestea sunt
evaluate de Banca Națională a României, precum și
marjele (haircut) pe care Banca Națională a României le
aplică la calculul valorii garanțiilor în cadrul acestor
operațiuni sunt puse zilnic la dispoziție participanților la
sistemul ReGIS de către Banca Națională a României, prin
mijloacele specifice sistemului SaFIR.
(2) Răscumpărarea de către instituțiile de credit
participante a activelor în cadrul operațiunilor specifice
facilității de lichiditate pe parcursul zilei se poate face cel
târziu la momentul limită final al zilei de operare a
sistemului ReGIS, stabilit în regulile de sistem ale ReGIS.
(3) Prețul de răscumpărare a activelor utilizate în
operațiuni specifice facilității de lichiditate pe parcursul zilei
este același cu prețul de vânzare inițială.
(4) În cazul imposibilității de răscumpărare a activelor în
termenul prevăzut la alin. (2), activele suport pentru
operațiunile specifice facilității de lichiditate pe parcursul
zilei rămân în proprietatea Băncii Naționale a României,
care are dreptul să le valorifice.
Art. 7. — Banca Națională a României poate decide
suspendarea sau încetarea accesului unei instituții de credit
participante la sistem la facilitatea de lichiditate pe
parcursul zilei în oricare dintre următoarele situații:
a) împotriva instituției de credit în cauză s-a deschis o
procedură de insolvență;
b) participantul a fost suspendat sau eliminat din
sistemele ReGIS și/sau SaFIR;
c) instituția de credit nu mai îndeplinește criteriile de
eligibilitate pentru operațiunile de politică monetară ori
accesul său la astfel de operațiuni este limitat sau
suspendat;

d) instituția de credit nu respectă obligația de
răscumpărare a activelor suport pentru operațiunile privind
facilitatea de lichiditate pe parcursul zilei, de 3 ori în
termen de o lună.
CAPITOLUL III
Facilitatea de creditare pentru asigurarea decontării
pozițiilor nete
Art. 8. — În vederea aplicării celui de-al treilea nivel al
procedurii de administrare a riscului de decontare, prevăzut în
Regulamentul Băncii Naționale a României nr. 1/2005 privind
sistemele de plăți care asigură compensarea fondurilor, cu
modificările și completările ulterioare, pentru sistemele de plăți
care asigură compensarea fondurilor aferente tranzacțiilor cu
carduri bancare și pentru sistemul administrat de Banca
Națională a României, instituțiile de credit participante la
aceste sisteme vor încheia contracte-cadru cu banca centrală,
conform anexelor nr. 2a), 2b) și 2c).
Art. 9. — (1) În situația în care, la momentul limită final
al zilei de operare a sistemului ReGIS, un participant
compensator din cadrul unui sistem de plăți care asigură
compensarea fondurilor aferente tranzacțiilor cu carduri
bancare nu dispune de fondurile necesare pentru
decontarea în sistemul ReGIS a propriei poziții nete
debitoare calculate de sistemul respectiv, Banca Națională
a României furnizează lichiditatea necesară participantului
compensator în cauză, prin acordarea, cu acceptul
administratorului de sistem, a unui credit garantat de
acesta. Creditul acordat de Banca Națională a României
este garantat de administratorul de sistem, care asigură
compensarea fondurilor cu, dar fără a se limita la, titluri de
stat provenite din emisiuni publice și/sau depozite
constituite la Banca Națională a României sau la alte
persoane juridice agreate de Banca Națională a României.
(2) Creditul acordat conform alin. (1) nu va depăși
suma aferentă poziției nete debitoare neacoperite a
participantului compensator la sistemul respectiv.
(3) Perioada de acordare a creditului prevăzut la
alin. (1) este de 3 zile calendaristice.
(4) Nivelul ratei dobânzii pentru creditul prevăzut la
alin. (1) este același cu cel al ratei dobânzii pentru creditul
lombard stabilit de banca centrală plus 3% pe an.
(5) Dobânda aferentă creditului prevăzut la alin. (1) se
achită odată cu rambursarea creditului.
(6) În cazul în care scadența creditului este o zi în care
sistemul ReGIS nu operează, rambursarea va avea loc în
următoarea zi de operare a acestui sistem.
(7) Creditul prevăzut la alin. (1) se acordă de către
Banca Națională a României, prin intermediul Direcției plăți,
în conformitate cu prevederile prezentului regulament.
Art. 10. — (1) În condițiile în care, la momentul limită
final al zilei de operare a sistemului ReGIS, un participant
compensator din cadrul sistemului de plăți care asigură
compensarea fondurilor, administrat de Banca Națională a
României, nu dispune de fondurile necesare pentru
decontarea în sistemul ReGIS a propriei poziții nete
debitoare calculate de sistemul respectiv, Banca Națională
a României furnizează lichiditatea necesară participantului
compensator în cauză în vederea decontării finale în
sistemul ReGIS a poziției sale nete debitoare, prin
acordarea unui credit, în condițiile art. 26 din Legea
nr. 312/2004 privind Statutul Băncii Naționale a României,
cu modificările ulterioare.
(2) Creditul acordat conform alin. (1) nu va depăși
suma aferentă poziției nete debitoare neacoperite a
participantului compensator în cauză.
(3) Perioada de acordare a creditului prevăzut la
alin. (1) este de 3 zile calendaristice.
(4) Nivelul ratei dobânzii pentru creditul prevăzut la
alin. (1) este același cu cel al ratei dobânzii penalizatoare

MONITORUL OFICIAL AL ROMÂNIEI, PARTEA I, Nr. 882/30.IX.2005
pentru deficitele de rezerve minime obligatorii în monedă
națională.
(5) Dobânda aferentă creditului prevăzut la alin. (1) se
achită odată cu rambursarea creditului.
(6) În cazul în care scadența creditului este o zi în care
sistemul ReGIS nu operează, rambursarea va avea loc în
următoarea zi de operare a acestui sistem.
(7) În cazul în care la scadență participantul
compensator nu rambursează creditul și/sau nu achită
dobânda aferentă, Banca Națională a României va proceda
la recuperarea valorii nerambursate din disponibilul existent
în contul de decontare al acestuia deschis în sistemul
ReGIS, în condițiile prevăzute în contractul-cadru încheiat
între participanții compensatori și Banca Națională a
României.
(8) Creditul prevăzut la alin. (1) se acordă de către
Banca Națională a României, prin intermediul Direcției plăți,
în conformitate cu prevederile prezentului regulament.
CAPITOLUL IV
Măsuri de remediere și sancțiuni
Art. 11. — (1) În cazul în care un participant
compensator nu achită integral la scadență creditul acordat
conform art. 9 și/sau nu plătește dobânda aferentă
acestuia, Banca Națională a României, cu acordul
administratorului de sistem respectiv, poate dispune, în
conformitate cu prevederile art. 104 alin. 1 din Legea
nr. 58/1998 privind activitatea bancară, republicată,
suspendarea respectivului participant din sistemul de plăți
care asigură compensarea fondurilor.

5

(2) În cazul în care participantul compensator nu achită
integral la scadență creditul acordat conform art. 10 și/sau
nu plătește dobânda aferentă acestuia ori se impune
acordarea unui nou credit participantului compensator
respectiv în intervalul celor 3 zile calendaristice de la
acordarea creditului precedent, fără ca participantul să-și fi
achitat obligațiile rezultate din creditul obținut anterior,
Banca Națională a României poate dispune, în conformitate
cu prevederile art. 104 alin. 1 din Legea nr. 58/1998,
republicată, suspendarea respectivului participant din
sistemul de plăți care asigură compensarea fondurilor,
administrat de Banca Națională a României.
Art. 12. — În cazul nerespectării de către participanți a
prevederilor prezentului regulament, Banca Națională a
României va aplica sancțiuni în conformitate cu prevederile
art. 104 din Legea nr. 58/1998, republicată.
CAPITOLUL V
Dispoziții tranzitorii și finale
Art. 13. — Pe perioada în care certificatele de depozit
emise de Banca Națională a României nu sunt depozitate
și decontate în sistemul SaFIR, aceste instrumente
financiare nu vor fi acceptate ca active eligibile pentru
garantare în operațiunile legate de facilitățile acordate de
Banca Națională a României în scopul fluidizării
decontărilor în sistemul ReGIS.
Art. 14. — Prezentul regulament intră în vigoare la data
de 3 octombrie 2005.
Art. 15. — Anexele nr. 1 și 2 fac parte integrantă din
prezentul regulament.

p. Președintele Consiliului de administrație
al Băncii Naționale a României,
Florin Georgescu
București, 23 septembrie 2005.
Nr. 10.

ANEXA Nr. 1

CONTRACT-CADRU
pentru tranzacții repo/reverse repo cu decontare în aceeași zi
Nr. ...... din .........
În temeiul Legii nr. 312/2004 privind Statutul Băncii Naționale a României și al Legii nr. 58/1998 privind activitatea
bancară, republicată, al Regulamentului privind facilitățile acordate de Banca Națională a României în scopul fluidizării
decontărilor în sistemul ReGIS, al Regulilor sistemului de depozitare și decontare a titlurilor de stat SaFIR,
între Banca Națională a României, denumită în continuare BNR, cu sediul în București, str. Lipscani nr. 25,
sectorul 3, reprezentată de ............................................................... și de ...............................................................,
și ....................................................., denumită în continuare instituție de credit, cu sediul în ................................,
(instituția de credit)

str. ..................................... nr. ........., înregistrată la registrul comerțului cu nr. ...................., cod fiscal nr. .....................,
reprezentată de ............................................................... și de ..............................................................., a intervenit prezentul
contract.
I. Obiectul contractului
Obiectul prezentului contract îl constituie vânzarea de
către instituția de credit către BNR a activelor eligibile
pentru garantare și răscumpărarea ca parte a aceleiași
tranzacții a aceleiași cantități de active eligibile pentru
garantare, la același preț, în aceeași zi, în scopul obținerii
de lichidități de către instituția de credit.
II. Definiții
În sensul prezentului contract, următorii termeni au
înțelesurile de mai jos:
1. primul pas reprezintă vânzarea inițială a activelor
eligibile pentru garantare, într-o tranzacție repo pe parcursul
zilei;

2. al doilea pas reprezintă răscumpărarea de active
eligibile pentru garantare, vândute la primul pas;
3. active eligibile pentru garantare reprezintă acele
instrumente gestionate în cadrul sistemului de depozitare și
decontare SaFIR, care sunt acceptate pentru facilitățile
acordate de BNR în scopul fluidizării decontărilor în
sistemul ReGIS;
4. prețul unitar de cumpărare/răscumpărare reprezintă acel
preț, exprimat pentru un titlu, la care are loc vânzarea,
respectiv răscumpărarea activelor eligibile pentru garantare
într-o tranzacție repo pe parcursul zilei;
5. haircut reprezintă un instrument de control al riscului,
utilizat în operațiunile de acordare a facilităților permanente,

6

MONITORUL OFICIAL AL ROMÂNIEI, PARTEA I, Nr. 882/30.IX.2005

care presupune diminuarea valorii de piață a activelor
eligibile pentru garantare cu un anumit procent, prestabilit
de către BNR;
6. valoare de piață reprezintă acea valoare stabilită și
comunicată de către BNR, prin intermediul sistemului
SaFIR, la o anumită dată pentru fiecare activ eligibil pentru
garantare;
7. suma de decontat reprezintă suma de bani cu care se
va credita contul instituției de credit, respectiv contul BNR,
în urma derulării unei tranzacții repo pe parcursul zilei.
III. Momentul încheierii tranzacțiilor repo pe parcursul
zilei
1. O tranzacție repo pe parcursul zilei este acceptată
de BNR la momentul transmiterii instrucțiunii de decontare
de către participant în sistemul SaFIR, fără a fi necesară
îndeplinirea oricăror alte formalități privind afișarea de
cotații sau confirmarea încheierii tranzacției.
2. În cazul în care nu este în mod expres specificat,
pentru tranzacțiile care fac obiectul prezentului contract,
lipsa oricăror formalități, altele decât cele specificate în
prezentul contract, nu afectează validitatea tranzacției.
IV. Drepturile și obligațiile părților
1. Drepturile și obligațiile instituției de credit
1.1. Instituția de credit are dreptul să beneficieze de
lichiditate pe parcursul zilei în urma vânzării către BNR a
activelor eligibile pentru garantare.
1.2. Instituția de credit se obligă:
1.2.1. să inițieze tranzacții repo numai din contul de
evidență a titlurilor deținute în nume propriu;
1.2.2. să inițieze tranzacții repo numai cu active eligibile
pentru garantare, stabilite și comunicate prin sistemul
SaFIR, la prețul și în intervalul orar prevăzute în regulile
de sistem;
1.2.3. să dispună în contul de evidență a titlurilor
deținute în nume propriu de cantitatea de active eligibile
necesară pentru decontarea primului pas;
1.2.4. să dispună, în contul de decontare din ReGIS, la
momentul decontării, de suma necesară decontării celui
de-al doilea pas;
1.2.5. să remită în proprietatea BNR activele eligibile
pentru garantare;
1.2.6. să răscumpere de la BNR, prin plata prețului de
vânzare inițială, activele eligibile, cel târziu la momentul
limită final prevăzut în regulile de sistem ale ReGIS.
1.3. Instituția de credit garantează că activele eligibile
vândute sunt în proprietatea sa, nu sunt gajate sau
sechestrate și au o scadență ulterioară scadenței
operațiunii efectuate.
2. Drepturile și obligațiile BNR
2.1. BNR are dreptul:
2.1.1. să primească prețul de răscumpărare a activelor,
precum și comisioanele prevăzute în regulile de sistem ale
SaFIR;
2.1.2. să aplice prevederile art. 12 din Regulamentul
privind facilitățile acordate de Banca Națională a României
în scopul fluidizării decontărilor în sistemul ReGIS, în
situația în care, la data vânzării/răscumpărării, instituția de
credit nu își îndeplinește obligațiile;
2.1.3. să suspende accesul instituției de credit la o
nouă facilitate de acest tip, în cazul în care, pe perioada
derulării unei tranzacții repo/reverse repo, instituția de credit
nu mai îndeplinește criteriile de eligibilitate prevăzute la
art. 3 din Regulamentul privind facilitățile acordate de
Banca Națională a României în scopul fluidizării
decontărilor în sistemul ReGIS;
2.1.4. poate decide suspendarea sau încetarea
accesului unei instituții de credit participante la sistem la

facilitatea de lichiditate pe parcursul zilei în oricare dintre
următoarele situații:
a) împotriva instituției de credit în cauză s-a deschis o
procedură de insolvență;
b) participantul a fost suspendat sau eliminat din
sistemul ReGIS sau SaFIR;
c) instituția de credit nu mai îndeplinește criteriile de
eligibilitate pentru operațiunile de politică monetară ori
accesul său la astfel de operațiuni este limitat sau
suspendat;
d) instituția de credit nu respectă obligația de
răscumpărare a activelor suport pentru operațiunile privind
facilitatea de lichiditate pe parcursul zilei, de 3 ori în
termen de o lună.
2.2. BNR se obligă:
2.2.1. să comunice zilnic activele eligibile pentru
garantare, valoarea de piață și haircut-ul;
2.2.2. să accepte tranzacțiile repo pe parcursul zilei
inițiate de instituția de credit prin instrucțiuni transmise
către sistemul SaFIR, sub rezerva îndeplinirii prezentelor
prevederi contractuale, ale Regulamentului privind facilitățile
permanente acordate de Banca Națională a României în
scopul fluidizării decontărilor în sistemul ReGIS și a
regulilor de sistem ale SaFIR.
V. Orarul pentru inițierea tranzacțiilor repo pe
parcursul zilei
Tranzacțiile repo pe parcursul zilei pot fi inițiate de către
instituția de credit în intervalul orar aferent serviciului
îlivrare contra plată“, așa cum este specificat în anexa
nr. 8 la regulile de sistem ale SaFIR.
VI. Prețul și suma de decontat
1. Prețul unitar de vânzare aferent primului pas și prețul
unitar de răscumpărare aferent celui de-al doilea pas sunt
egale și reprezintă valoarea de piață diminuată cu valoarea
haircut-ului, așa cum sunt definite acestea în prezentul
contract și în regulile de sistem ale SaFIR. În sensul
prezentului contract, prețul unitar de cumpărare și prețul
unitar de răscumpărare vor fi denumite în continuare preț.
2. Suma de decontat aferentă primului pas și, respectiv,
suma de decontat aferentă celui de-al doilea pas sunt
egale, fiind denumite în continuare suma de decontat. Suma
de decontat se determină conform formulei de mai jos:
suma de decontat = preț x cantitate,
unde cantitatea reprezintă numărul total de active
eligibile vândute/răscumpărate într-o tranzacție repo pe
parcursul zilei.
VII. Decontarea tranzacțiilor
1. Tranzacțiile repo pe parcursul zilei se decontează în
timp real, cu respectarea principiului îlivrare contra plată“,
în conformitate cu regulile de sistem ale SaFIR.
2. Livrarea titlurilor de către instituția de credit către
BNR, respectiv de către BNR către instituția de credit,
conform prezentului contract, reprezintă un transfer al
dreptului de proprietate.
3. În conformitate cu regulile de sistem ale SaFIR,
participanții pot stabili un termen limită pentru decontarea
celui de-al doilea pas al unei tranzacții repo pe parcursul
zilei, altul decât momentul limită al serviciului îlivrare contra
plată“.
4. Pentru o tranzacție repo pe parcursul zilei pentru
care s-a decontat primul pas, modificarea criteriilor de
eligibilitate ale emisiunilor pe parcursul zilei nu afectează
decontarea celui de-al doilea pas al respectivei tranzacții
repo.
5. În cazul tranzacțiilor repo pe parcursul zilei nu sunt
permise alte operațiuni conexe cum sunt substituțiile, apelul

7

MONITORUL OFICIAL AL ROMÂNIEI, PARTEA I, Nr. 882/30.IX.2005
în marjă, modificarea scadenței, așa cum sunt acestea
definite de regulile de sistem ale SaFIR.
VIII. Comisioane
Comisioanele percepute instituției de credit pentru
tranzacțiile repo pe parcursul zilei aplicabile sunt cele
specificate în anexa nr. 9 la regulile de sistem ale SaFIR.
IX. Forța majoră
Nici una dintre părțile contractante nu răspunde de
neexecutarea la termen sau/și de neexecutarea în mod
corespunzător — total sau parțial — a oricărei obligații
care îi revine în baza prezentului contract, dacă
neexecutarea sau executarea necorespunzătoare a fost
cauzată de forța majoră.
BANCA NAȚIONALĂ A ROMÂNIEI

X. Litigii
Soluționarea divergențelor dintre părți se va realiza pe
cale amiabilă. În situația în care acestea nu se
soluționează pe cale amiabilă, părțile se vor adresa
instanței judecătorești competente.
XI. Dispoziții finale
1. Orice modificare a cadrului de reglementare, inclusiv
a contractului-cadru prevăzut în acesta, și/sau a regulilor
de sistem ale SaFIR atrage modificarea prezentului
contract în mod corespunzător.
2. Prezentul contract intră în vigoare la data de ............... .
3. Prezentul contract a fost încheiat azi ..............., în
două exemplare, câte unul pentru fiecare parte.
.................................................................................
(instituția de credit)

Semnături autorizate

Semnături autorizate și ștampilă conform
art. 34 din Legea nr. 58/1998, republicată

ANEXA Nr. 2a)

CONTRACT-CADRU
de credit pentru decontarea poziției nete debitoare
Nr. ...... din ............
În temeiul Legii nr. 312/2004 privind Statutul Băncii Naționale a României, al Legii nr. 58/1998 privind activitatea
bancară, republicată, și al Regulamentului privind facilitățile acordate de Banca Națională a României în scopul fluidizării
decontărilor în sistemul ReGIS,
între Banca Națională a României, cu sediul în București, str. Lipscani nr. 25, sectorul 3, în calitate de
împrumutător, reprezentată de ............................................................... și de ...............................................................,
și ....................................................., cu sediul în .................., str. ............ nr. ..., înregistrată la registrul comerțului
(instituția de credit)

cu nr. ..............., cod fiscal nr. ............, în calitate de împrumutat, reprezentată de ...............................................................
și de ................................................................, a intervenit prezentul contract.
I. Obiectul contractului
Obiectul prezentului contract îl constituie acordarea de
către Banca Națională a României a unui credit garantat,
în vederea decontării finale în sistemul ReGIS a poziției
nete debitoare a instituției de credit, în situația în care, la
momentul limită final al zilei de operare a sistemului
ReGIS, aceasta nu dispune de fondurile necesare pentru
decontarea în sistemul ReGIS a propriei poziții nete
debitoare calculate de sistemul de plăți care asigură
compensarea fondurilor, administrat de VISA International
CEMEA.
II. Condiții de creditare
1. Creditul acordat nu va depăși suma aferentă poziției
nete debitoare neacoperite a ...............................................
(instituția de credit)

2. Creditul acordat de Banca Națională a României este
garantat de către VISA International CEMEA conform
contractului încheiat între aceasta și Banca Națională a
României.
3. Perioada de acordare a creditului este de 3 zile
calendaristice.
4. Nivelul ratei dobânzii pentru creditul acordat este
același cu cel al ratei dobânzii pentru creditul lombard,
afișată în ziua de acordare a creditului în paginile de
contributor ale Băncii Naționale a României în sistemele
Reuters, Telerate, plus 3% pe an.
5. Dobânda aferentă creditului se achită odată cu
rambursarea creditului.
6. În cazul în care scadența creditului este o zi în care
sistemul ReGIS nu operează, rambursarea va avea loc în
următoarea zi de operare a acestui sistem.

III. Drepturile și obligațiile părților
1. Instituția de credit are dreptul de a primi fonduri de
la Banca Națională a României în cadrul facilității de
creditare și are obligația de a le rambursa în condițiile
agreate de părți în prezentul contract.
2. Banca Națională a României are dreptul de a-i fi
rambursat creditul la termenele și în condițiile prevăzute în
prezentul contract, precum și obligația de a acorda creditul
la sfârșitul zilei instituției de credit.
3. Banca Națională a României are dreptul ca, de
comun acord cu VISA International CEMEA, să suspende
sau să excludă ........................................ din sistemul de
(instituția de credit)

plăți care asigură compensarea fondurilor, administrat de
VISA International CEMEA, în condițiile în care această
instituție de credit nu a rambursat în totalitate creditul și
dobânda aferentă.
IV. Forța majoră
Nici una dintre părțile contractante nu răspunde de
neexecutarea la termen sau/și de neexecutarea în mod
corespunzător — total sau parțial — a oricărei obligații care
îi revine în baza prezentului contract, dacă neexecutarea
sau executarea necorespunzătoare a fost cauzată de forța
majoră.
V. Litigii
Soluționarea divergențelor dintre părți se va realiza pe
cale amiabilă. În situația în care acestea nu se
soluționează pe cale amiabilă, părțile se vor adresa
instanței judecătorești competente.

8

MONITORUL OFICIAL AL ROMÂNIEI, PARTEA I, Nr. 882/30.IX.2005

VI. Dispoziții finale
1. Orice modificare a cadrului de reglementare, inclusiv
a contractului-cadru prevăzut în acesta, și/sau a regulilor
de sistem atrage modificarea prezentului contract în mod
corespunzător.
BANCA NAȚIONALĂ A ROMÂNIEI

2. Prezentul contract intră în vigoare la data
de .............. .
3. Prezentul contract a fost încheiat azi ..............., în
două exemplare, câte unul pentru fiecare parte.
.................................................................................
(instituția de credit)

Semnături autorizate

Semnături autorizate și ștampilă conform
art. 34 din Legea nr. 58/1998, republicată

ANEXA Nr. 2b)

CONTRACT-CADRU
de credit pentru decontarea poziției nete debitoare
Nr. ... din .........
În temeiul Legii nr. 312/2004 privind Statutul Băncii Naționale a României, al Legii nr. 58/1998 privind activitatea
bancară, republicată, și al Regulamentului privind facilitățile acordate de Banca Națională a României în scopul fluidizării
decontărilor în sistemul ReGIS,
între Banca Națională a României, cu sediul în București, str. Lipscani nr. 25, sectorul 3, în calitate de
împrumutător, reprezentată de ............................................................... și de ...............................................................,
și ........................................................., cu sediul în ......................, str. ................... nr. .........., înregistrată la registrul
(instituția de credit)

comerțului cu nr. ................................................, cod fiscal nr. ..................................., în calitate de împrumutat, reprezentată
de ............................................................... și de ..............................................................., a intervenit prezentul contract.
I. Obiectul contractului
Obiectul prezentului contract îl constituie acordarea de
către Banca Națională a României a unui credit garantat,
în vederea decontării finale în sistemul ReGIS a poziției
nete debitoare a instituției de credit, în situația în care, la
momentul limită final al zilei de operare a sistemului
ReGIS, aceasta nu dispune de fondurile necesare pentru
decontarea în sistemul ReGIS a propriei poziții nete
debitoare calculate de sistemul de plăți care asigură
compensarea fondurilor, administrat de MasterCard
International.
II. Condiții de creditare
1. Creditul acordat nu va depăși suma aferentă poziției
nete debitoare neacoperite a ............................................ .
(instituția de credit)

2. Creditul acordat de Banca Națională a României este
garantat de către MasterCard International conform
contractului încheiat între aceasta și Banca Națională a
României.
3. Perioada de acordare a creditului este de 3 zile
calendaristice.
4. Nivelul ratei dobânzii pentru creditul acordat este
același cu cel al ratei dobânzii pentru creditul lombard,
afișată în ziua de acordare a creditului în paginile de
contributor ale Băncii Naționale a României în sistemele
Reuters, Telerate, plus 3% pe an.
5. Dobânda aferentă creditului se achită odată cu
rambursarea creditului.
6. În cazul în care scadența creditului este o zi în care
sistemul ReGIS nu operează, rambursarea va avea loc în
următoarea zi de operare a acestui sistem.
III. Drepturile și obligațiile părților
1. Instituția de credit are dreptul de a primi fonduri de
la Banca Națională a României în cadrul facilității de
BANCA NAȚIONALĂ A ROMÂNIEI

Semnături autorizate

creditare și obligația de a le rambursa în condițiile agreate
de părți în prezentul contract.
2. Banca Națională a României are dreptul de a-i fi
rambursat creditul la termenele și în condițiile prevăzute în
prezentul contract, precum și obligația de a acorda creditul
la sfârșitul zilei instituției de credit.
3. Banca Națională a României are dreptul ca, de
comun acord cu MasterCard International, să suspende sau
să excludă .................................... din sistemul de plăți care
(instituția de credit)

asigură compensarea fondurilor, administrat de MasterCard
International, în condițiile în care această instituție de credit
nu a rambursat în totalitate creditul și dobânda aferentă.
IV. Forța majoră
Nici una dintre părțile contractante nu răspunde de
neexecutarea la termen sau/și de neexecutarea în mod
corespunzător — total sau parțial — a oricărei obligații care
îi revine în baza prezentului contract, dacă neexecutarea
sau executarea necorespunzătoare a fost cauzată de forța
majoră.
V. Litigii
Soluționarea divergențelor dintre părți se va realiza pe
cale amiabilă. În situația în care acestea nu se
soluționează pe cale amiabilă, părțile se vor adresa
instanței judecătorești competente.
VI. Dispoziții finale
1. Orice modificare a cadrului de reglementare, inclusiv
a contractului-cadru prevăzut în acesta, și/sau a regulilor
de sistem atrage modificarea prezentului contract în mod
corespunzător.
2. Prezentul contract intră în vigoare la data de ............. .
3. Prezentul contract a fost încheiat azi ........., în două
exemplare, câte unul pentru fiecare parte.
.................................................................................
(instituția de credit)

Semnături autorizate și ștampilă conform
art. 34 din Legea nr. 58/1998, republicată

9

MONITORUL OFICIAL AL ROMÂNIEI, PARTEA I, Nr. 882/30.IX.2005

ANEXA Nr. 2c)

CONTRACT-CADRU
de credit pentru decontarea poziției nete debitoare
Nr. ...... din .........
În temeiul Legii nr. 312/2004 privind Statutul Băncii Naționale a României, al Legii nr. 58/1998 privind activitatea
bancară, republicată, și al Regulamentului privind facilitățile acordate de Banca Națională a României în scopul fluidizării
decontărilor în sistemul ReGIS,
între Banca Națională a României, cu sediul în București, str. Lipscani nr. 25, sectorul 3, în calitate de
împrumutător, reprezentată de .................................................. și de ............................................,
și ................................................................, cu sediul în ..........................., str. ..................... nr. ........., înregistrată la
(instituția de credit)

registrul comerțului cu nr. ............, cod fiscal nr. ............, în calitate de împrumutat, reprezentată de ....................................
și de ........................................., a intervenit prezentul contract.
I. Obiectul contractului
Obiectul prezentului contract îl constituie acordarea de
către Banca Națională a României a unui credit negarantat,
în vederea decontării finale în sistemul ReGIS a poziției
nete debitoare a instituției de credit, în situația în care, la
momentul limită final al zilei de operare a sistemului
ReGIS, aceasta nu dispune de fondurile necesare pentru
decontarea în acest sistem a poziției sale nete debitoare
calculate de sistemul de plăți care asigură compensarea
fondurilor, administrat de Banca Națională a României.
II. Condiții de creditare
1. Creditul acordat nu va depăși suma aferentă poziției
nete debitoare neacoperite a .............................................
(instituția de credit)

2. Perioada de acordare a creditului este de 3 zile
calendaristice.
3. Nivelul ratei dobânzii pentru creditul acordat este
același cu cel al ratei dobânzii penalizatoare pentru
deficitele de rezerve minime obligatorii în monedă națională.
4. Dobânda aferentă creditului se achită odată cu
rambursarea creditului.
5. În cazul în care scadența creditului este o zi în care
sistemul ReGIS nu operează, rambursarea va avea loc în
următoarea zi de operare a acestui sistem.
III. Drepturile și obligațiile părților
1. Instituția de credit are dreptul de a primi fonduri de
la Banca Națională a României în cadrul facilității de
creditare și obligația de a le rambursa în condițiile agreate
de părți în prezentul contract.
2. Banca Națională a României are dreptul de a-i fi
rambursat creditul la termenele și în condițiile prevăzute în
prezentul contract, precum și obligația de a acorda creditul
la sfârșitul zilei instituției de credit.
3. Banca Națională a României are dreptul ca, în
situația în care, la scadență, .............................................
(instituția de credit)

nu rambursează creditul și/sau nu achită dobânda aferentă,
să procedeze la recuperarea valorii nerambursate a
BANCA NAȚIONALĂ A ROMÂNIEI

Semnături autorizate

creditului și a dobânzii aferente, din disponibilul existent în
contul de decontare al .......................................................
(instituția de credit)

din sistemul ReGIS.
4. Banca Națională a României are dreptul să dispună
suspendarea respectivului participant din sistemul de plăți
care asigură compensarea fondurilor, administrat de Banca
Națională a României, în cazul în care instituția de credit
nu achită integral la scadență creditul acordat și/sau nu
plătește dobânda aferentă acestuia sau se impune
acordarea unui nou credit participantului compensator
respectiv, în intervalul celor 3 zile calendaristice de la
acordarea creditului precedent, fără ca participantul să-și fi
achitat obligațiile rezultate din creditul obținut anterior.
IV. Forța majoră
Nici una dintre părțile contractante nu răspunde de
neexecutarea la termen sau/și de neexecutarea în mod
corespunzător — total sau parțial — a oricărei obligații care
îi revine în baza prezentului contract, dacă neexecutarea
sau executarea necorespunzătoare a fost cauzată de forța
majoră.
V. Litigii
Soluționarea divergențelor dintre părți se va realiza pe
cale amiabilă. În situația în care acestea nu se
soluționează pe cale amiabilă, părțile se vor adresa
instanței judecătorești competente.
VI. Dispoziții finale
1. Prezentul contract-cadru constituie titlu executoriu
conform art. 50 alin. (1) din Legea nr. 312/2004 privind
Statutul Băncii Naționale a României.
2. Orice modificare a cadrului de reglementare, inclusiv
a contractului-cadru prevăzut în acesta, și/sau a regulilor
de sistem atrage modificarea prezentului contract în mod
corespunzător.
3. Prezentul contract intră în vigoare la data de .......... .
4. Prezentul contract a fost încheiat azi ............, în două
exemplare, câte unul pentru fiecare parte.
.................................................................................
(instituția de credit)

Semnături autorizate și ștampilă conform
art. 34 din Legea nr. 58/1998, republicată

10

MONITORUL OFICIAL AL ROMÂNIEI, PARTEA I, Nr. 882/30.IX.2005

BANCA NAȚIONALĂ A ROMÂNIEI

REGULAMENT
privind piața primară a titlurilor de stat administrată de Banca Națională a României
În temeiul art. 29 și 48 din Legea nr. 312/2004 privind Statutul Băncii Naționale a României, al Ordinului
ministrului finanțelor publice nr. 1.408/2005 și al Convenției Ministerului Finanțelor Publice — Băncii Naționale a României
nr. 184.575/13 din 23 septembrie 2005,
Banca Națională a României emite prezentul regulament.
CAPITOLUL I
Dispoziții generale
Art. 1. — Prezentul regulament stabilește:
a) termenii și procedurile privind plasarea prin Banca
Națională a României a titlurilor de stat emise de Ministerul
Finanțelor Publice în formă dematerializată, în monedă
națională sau în valută, pe piața internă;
b) condițiile privind accesul participanților pe piața
primară în calitate de dealeri primari;
c) drepturile și obligațiile ce revin dealerilor primari,
precum și orice alte condiții, modalități, proceduri cu privire
la organizarea și derularea activității pe această piață.
CAPITOLUL II
Piața primară a titlurilor de stat
Art. 2. — (1) Banca Națională a României organizează
și conduce activitatea de plasare/vânzare a emisiunilor de
titluri de stat, în conformitate cu prevederile prezentului
regulament și cu respectarea principiilor referitoare la:
a) transparența pieței și a condițiilor de acces;
b) metodele și procedurile folosite în derularea
operațiunilor de vânzare a emisiunilor de titluri de stat;
c) protecția investitorilor;
d) tratamentul nediscriminatoriu al participanților.
(2) Vânzarea prin licitație sau subscripție publică a
titlurilor de stat, în condițiile prezentului regulament, se
realizează de către Banca Națională a României, în calitate
de agent al Ministerului Finanțelor Publice.
(3) Data și locul desfășurării licitației sau subscripției
publice, precum și elementele de identificare ale emisiunii
ce urmează a fi plasată sunt stabilite de Ministerul
Finanțelor Publice prin prospectul de emisiune și sunt
făcute publice de Banca Națională a României.
(4) Ministerul Finanțelor Publice își rezervă dreptul ca
suma împrumutată aferentă unei serii să fie majorată,
micșorată sau anulată, în funcție de necesitățile de
finanțare și/sau de nivelul randamentului rezultat în urma
licitației.
Art. 3. — (1) Participanți pe piața primară a titlurilor de
stat în calitate de dealeri primari pot fi:
a) instituții de credit, așa cum sunt definite la art. 1
alin. 2 lit. a) din Legea nr. 58/1998 privind activitatea
bancară, republicată, care sunt autorizate de Banca
Națională a României;
b) societăți de servicii de investiții financiare, așa cum
sunt definite la art. 6 din Legea nr. 297/2004 privind piața
de capital, cu modificările și completările ulterioare, care
sunt autorizate de Comisia Națională a Valorilor Mobiliare;
c) instituțiile echivalente celor prevăzute la lit. a) și b),
autorizate în statele membre ale Uniunii Europene și/sau în
celelalte state aparținând Spațiului Economic European.
(2) Persoanele fizice și persoanele juridice, rezidente
sau nerezidente, altele decât cele menționate la alin. (1),

pot să desfășoare operațiuni pe piața primară a titlurilor de
stat numai prin intermediul unui dealer primar.
Art. 4. — Condiții de acces pe piața primară a titlurilor
de stat pentru dealerii primari:
1. existența unei autorizații în baza căreia poate presta
următoarele servicii:
a) tranzacționarea titlurilor de stat în cont propriu și/sau
în contul clienților;
b) intermedierea în oferta de titluri de stat prin
subscrierea și plasamentul acestora;
c) păstrarea în custodie și administrarea titlurilor de stat;
2. îndeplinirea criteriilor de acces stabilite prin regulile
sistemului de depozitare și decontare a titlurilor de stat
SaFIR;
3. existența unei structuri organizatorice distincte, spații
specifice necesare derulării operațiunilor cu titluri de stat,
dotări tehnice pentru activități de tranzacționare și custodie;
4. reglementarea prin norme proprii a procedurilor de
lucru cu clienții, a mijloacelor de evidență a deținerilor
clienților, precum și a procedurilor privind controlul intern al
activității cu titluri de stat;
5. instituțiile prevăzute la art. 3 trebuie să facă dovada
unui nivel de performanță financiară cotat de una dintre
agențiile de specialitate (Fitch Ratings, Moody’s sau
Standard & Poor’s) cu risc investițional scăzut.
Art. 5. — (1) Instituțiile solicitante trebuie să depună la
Banca Națională a României o cerere în vederea dobândirii
calității de dealer primar, împreună cu documentația din
care să rezulte îndeplinirea condițiilor de acces. În termen
de 30 de zile Banca Națională a României va aproba
cererea sau o va respinge motivat, cu notificarea instituției
solicitante.
(2) Banca Națională a României aprobă cererile de
acces cu consultarea autorității de supraveghere
competente.
(3) Dealerul primar poate cere retragerea dreptului de
acces pe piață, caz în care retragerea dreptului de acces
produce efecte începând cu ziua bancară următoare datei
la care decizia Băncii Naționale a României a fost
comunicată dealerului primar. Banca Națională a României
va aduce de îndată la cunoștință participanților, precum și
Ministerului Finanțelor Publice și autorității de supraveghere
competente decizia sa, prin orice mijloace.
Art. 6. — Dealerii primari au următoarele obligații:
1. să depună oferte de cumpărare în nume propriu
și/sau în numele clienților într-un cuantum de minimum
10% din valoarea anunțată pentru fiecare serie, conform
prospectului de emisiune;
2. să adjudece în nume propriu minimum 1% din totalul
valorii adjudecate aferente emisiunilor de titluri de stat
plasate în ultimele 12 luni, în monedă națională și/sau în
valută. Pentru emisiunile în valută calculele se vor efectua
la cursul Băncii Naționale a României valabil în ziua
decontării emisiunii respective;

MONITORUL OFICIAL AL ROMÂNIEI, PARTEA I, Nr. 882/30.IX.2005
3. să mențină în evidențele proprii conturi de custodie
pentru clienți;
4. să dețină la final de trimestru un volum de titluri de
stat achiziționate în nume propriu într-un cuantum de
maximum 20% din emisiunile adjudecate în trimestrul
respectiv și existente în circulație. Pentru emisiunile în
valută calculele se efectuează la cursul Băncii Naționale a
României valabil în ultima zi a trimestrului supus analizei.
Art. 7. — În caz de fuziune în care este implicat cel
puțin un dealer primar, Banca Națională a României va
analiza îndeplinirea condițiilor de acces pe piața primară de
către noua instituție.
Art. 8. — Dealerii primari au obligația de a prezenta
Băncii Naționale a României orice informații și/sau
documente solicitate, în legătură cu activitatea derulată pe
această piață.
CAPITOLUL III
Plasarea titlurilor de stat pe piața primară
Art. 9. — Organizarea licitațiilor și a subscripțiilor
publice se face de către o comisie alcătuită din
reprezentanți ai Băncii Naționale a României și ai
Ministerului Finanțelor Publice, astfel: președinte și secretar
numiți de Banca Națională a României și cel puțin
2 membri specialiști, dintre care unul este numit de
Ministerul Finanțelor Publice.
Art. 10. — Președintele și reprezentantul Ministerului
Finanțelor Publice verifică modul de adjudecare, semnează
procesul-verbal și comunicatul oficial de închidere a licitației
sau subscripției publice.
Art. 11. — Secretarul comisiei împreună cu membrii
acesteia derulează toate operațiunile specifice legate de
deschiderea, desfășurarea și stabilirea rezultatului licitației
sau subscripției publice, întocmește procesul-verbal și
comunicatul oficial; semnează împreună cu membrii
specialiști procesul-verbal și comunicatul oficial.
SECȚIUNEA 1
Licitația

Art. 12. — Dealerii primari trebuie să depună oferte de
cumpărare în cont propriu și în contul clienților lor în ziua
desfășurării licitației, până la ora 12,00, dacă nu se
specifică altfel în documentele de lansare a emisiunii.
Art. 13. — (1) Oferta de cumpărare prin licitație
cuprinde obligatoriu următoarele:
— emisiunea pentru care este prezentată oferta;
— data completării;
— data licitației;
— valoarea totală și rata dobânzii licitate;
— defalcarea sumei totale licitate în suma solicitată în
cont propriu și suma solicitată în contul clienților;
— elementele de identificare a dealerului primar,
denumirea și sediul social, semnăturile autorizate și
ștampila oficială etc.;
— numărul contului curent și numărul contului de
evidență a titlurilor de stat.
(2) Ofertele se transmit în plic sigilat care va purta
ștampila și antetul participanților. Secretarul Comisiei de
licitație eliberează o adeverință care atestă primirea plicului.
(3) Ofertele pot fi transmise, de asemenea, prin alte
modalități considerate acceptabile de către administratorul
de piață (telex, cifrat, SWIFT, sistem electronic etc.), în
acest caz procedura de licitație urmând a fi prezentată în
reglementări specifice.

11

Art. 14. — (1) Ofertele de cumpărare depuse nu pot fi
retrase, acestea constituind angajamente ferme din partea
participanților.
(2) Numărul maxim de tranșe de preț se stabilește de
Ministerul Finanțelor Publice și se anunță prin prospectul
de emisiune al seriei respective.
Art. 15. — (1) Ședința de licitație începe la ora 13,00,
dacă nu se specifică altfel în documentele de lansare a
emisiunii, prin deschiderea de către secretarul comisiei, în
prezența celorlalți membri, a plicurilor conținând ofertele de
cumpărare ale participanților la licitație.
(2) Membrii comisiei verifică respectarea condițiilor
prevăzute la art. 13.
(3) Ofertele de cumpărare care nu îndeplinesc condițiile
stabilite prin prezentul regulament sunt respinse.
(4) Președintele comisiei poate decide, de comun acord
cu dealerul primar, rectificarea pe loc a erorilor de formă și
validarea ofertei. Acordul dealerului primar poate fi
comunicat telefonic, cu condiția confirmării în scris în cursul
ședinței de licitație.
Art. 16. — (1) Secretarul comisiei, împreună cu membrii
specialiști, întocmește centralizatorul ofertelor de cumpărare
și, în baza grilei de cotare, determină nivelul la care
cererea cumulată crescător din punctul de vedere al ratei
dobânzii sau cumulată descrescător din punctul de vedere
al prețului satisface oferta anunțată de Ministerul Finanțelor
Publice.
(2) Totodată se va stabili valoarea emisiunii oferite ce
și-a găsit contrapartida în cerere și prețul sau rata dobânzii
maxime, minime și medii la care au fost adjudecate
ofertele de cumpărare.
(3) În situația în care întreaga emisiune a fost vândută,
iar la nivelul marginal (nivelul prețului minim, respectiv al
ratei dobânzii maxime acceptate) sunt mai multe oferte de
cumpărare ce nu pot fi satisfăcute integral, și Ministerul
Finanțelor Publice nu majorează valoarea emisiunii până la
concurența executării integrale a nivelului marginal, se
aplică principiul proporționalității, fiecare primind valoarea
rezultată. Toate valorile sunt rotunjite până la cea mai
apropiată valoare divizibilă cu valoarea nominală a unui
titlu de stat.
Art. 17. — (1) Metodele folosite pentru determinarea
prețului sunt metoda prețului multiplu și metoda prețului
uniform.
(2) Metoda prețului multiplu presupune alocarea titlurilor
de stat pentru ofertele adjudecate la prețul sau rata
dobânzii pe care fiecare dintre ofertanții câștigători l-a
oferit, până la adjudecarea emisiunii. În baza ofertelor de
cumpărare adjudecate la prețuri sau rate ale dobânzii
diferite se calculează un preț sau o rată a dobânzii medii
de adjudecare.
(3) Metoda prețului uniform presupune alocarea titlurilor
de stat pentru ofertele adjudecate la cel mai scăzut preț
sau rata dobânzii cea mai ridicată, care au fost acceptate
pentru adjudecarea emisiunii.
Art. 18. — (1) Ofertele de cumpărare prin licitație pot fi
oferte de cumpărare competitive (concurențiale) și oferte de
cumpărare necompetitive (neconcurențiale).
(2) Ofertele de cumpărare, indiferent de tipul acestora,
trebuie să indice o valoare care să fie multiplu al valorii
nominale a unui titlu.
Art. 19. — Oferta de cumpărare competitivă este oferta
prin care participantul indică, pe lângă valoarea pe care
dorește să o adjudece, și prețul maxim (exprimat ca rată
minimă a dobânzii) pe care este dispus să îl plătească.

12

MONITORUL OFICIAL AL ROMÂNIEI, PARTEA I, Nr. 882/30.IX.2005

Art. 20. — (1) Oferta de cumpărare necompetitivă este
oferta prin care participantul indică numai valoarea pe care
dorește să o adjudece.
(2) Ofertele de cumpărare necompetitive sunt executate
cu prioritate, astfel:
a) la prețul mediu ponderat sau rata medie ponderată
a dobânzii ofertelor de cumpărare competitive acceptate în
licitațiile adjudecate pe baza metodei prețului multiplu;
b) la prețul final sau rata dobânzii finale a licitațiilor
adjudecate pe baza metodei prețului uniform.
(3) Ministerul Finanțelor Publice stabilește prin
prospectul de emisiune:
a) categoriile de investitori care pot depune oferte de
cumpărare necompetitive;
b) limita maximă privind ponderea ofertelor de
cumpărare necompetitive în valoarea totală a emisiunii;
și/sau
c) limite minime și/sau maxime pentru valoarea unei
oferte de cumpărare necompetitive.
(4) În cazul în care ofertele necompetitive depășesc
valoarea maximă admisă din total emisiune, alocarea va fi
efectuată aplicându-se principiul proporționalității.
SECȚIUNEA a 2-a
Subscripția publică

Art. 21. — (1) Dealerii primari trebuie să depună oferte
de cumpărare în contul lor și în cel al clienților lor până la
subscrierea integrală a emisiunii sau până la ora 12,00 a
ultimei zile din perioada de subscriere, dacă nu se
specifică altfel în documentele de lansare a emisiunii.
(2) Data la care se închide oferta de subscriere este
considerată a fi data vânzării.
Art. 22. — (1) Oferta de cumpărare prin subscripție
publică cuprinde obligatoriu următoarele:
— emisiunea pentru care este prezentată oferta;
— data completării;
— valoarea totală subscrisă;
— defalcarea sumei totale subscrise în suma solicitată
în cont propriu și în contul clienților;
— elemente de identificare a dealerului primar,
denumirea și sediul social, semnăturile autorizate și
ștampila oficială etc.;
— numărul contului curent și numărul contului de
evidență a titlurilor de stat.
(2) Ofertele de subscriere se transmit în plic sigilat care
va purta ștampila și antetul dealerilor primari. Secretarul
Comisiei de subscripție eliberează o adeverință care atestă
primirea plicului.
(3) Ofertele pot fi transmise, de asemenea, prin alte
modalități considerate acceptabile de către administratorul
de piață (telex cifrat, SWIFT, sistem electronic etc.), în
acest caz procedura de subscripție urmând a fi prezentată
în reglementări specifice.
Art. 23. — (1) Ofertele de subscriere depuse nu pot fi
retrase, acestea constituind angajamente ferme din partea
participanților.
(2) Ofertele de cumpărare trebuie să indice o valoare
care să fie multiplu al valorii nominale a unui titlu de stat.
Art. 24. — (1) Ședința de subscripție începe la
ora 13,00 în ultima zi a perioadei de subscriere, prin
deschiderea de către secretarul comisiei, în prezența
celorlalți membri, a plicurilor conținând ofertele de
cumpărare ale participanților, dacă nu se specifică altfel în
documentele de lansare a emisiunii.
(2) Membrii comisiei verifică respectarea condițiilor
prevăzute la art. 22.

(3) Ofertele de cumpărare care nu îndeplinesc condițiile
stabilite prin prezentul regulament sunt respinse.
(4) Președintele comisiei poate decide, de comun acord
cu dealerul primar, rectificarea pe loc a erorilor de formă și
validarea ofertei. Acordul dealerului primar poate fi
comunicat telefonic, cu condiția confirmării în scris în cursul
ședinței de subscriere.
Art. 25. — (1) Secretarul comisiei împreună cu membrii
specialiști întocmesc centralizatorul ofertelor de cumpărare.
(2) În situația în care cererile depășesc valoarea
emisiunii, toate cererile vor fi acceptate proporțional sau, cu
acordul Ministerului Finanțelor Publice, emisiunea poate fi
majorată.
(3) Titlurile de stat rămase nesubscrise până la
ora 12,00 a ultimei zile din perioada de subscriere se
anulează și emisiunea se închide la valoarea subscrisă.
SECȚIUNEA a 3-a
Decontarea operațiunilor de piață primară

Art. 26. — (1) Rezultatele licitației sau subscripției
publice, după caz, sunt transmise sistemului de depozitare
și decontare a titlurilor de stat SaFIR.
(2) Decontarea operațiunilor cu titluri de stat derulate pe
piața primară a titlurilor de stat și plata obligațiilor
financiare ale emitentului se efectuează în conformitate cu
Regulile sistemului de depozitare și decontare a titlurilor de
stat SaFIR, ale sistemului cu decontare brută în timp real
ReGIS, precum și cu celelalte reglementări ale Băncii
Naționale a României în domeniu.
(3) În situația nerespectării termenului de decontare a
rezultatelor licitației/subscripției, pentru fiecare zi de
întârziere, dealerul primar și/sau participanții cu cont de
decontare în ReGIS, care accesează piața primară printr-un
dealer primar, sunt obligați la plata unei dobânzi
penalizatoare, calculată zilnic, la nivelul ratei dobânzii de
adjudecare/subscriere plus nivelul ratei BUBID-ON aferente
fiecărei zile din perioada de întârziere. Sumele încasate în
lei se vor vira în contul curent general al Trezoreriei
Statului, deschis în ReGIS; sumele încasate în valută se
vor vira în contul de valută al Ministerului Finanțelor
Publice deschis la Banca Națională a României.
CAPITOLUL IV
Monitorizare
Art. 27. — (1) Banca Națională a României
monitorizează conduita dealerilor primari, urmărind
respectarea prevederilor prezentului regulament.
(2) În situația deschiderii procedurii de insolvență și/sau
a nerespectării prevederilor art. 4 și 6, Banca Națională a
României poate retrage calitatea de dealer primar și/sau
poate suspenda pe o perioadă de maximum 90 de zile
calendaristice dreptul de acces în nume propriu pe piața
primară, în condițiile respectării prevederilor art. 6.
Art. 28. — (1) În cazul retragerii calității de dealer
primar, Banca Națională a României va lua următoarele
măsuri:
a) va interzice accesul pe piața primară a titlurilor de
stat de la data notificării privind deschiderea procedurii de
insolvență sau în orice alt caz de retragere a calității de
dealer primar, cu excepția ofertelor de cumpărare la
licitație/subscripție depuse anterior momentului primirii
notificării respective;
b) va notifica aceasta celorlalți participanți, precum și
autorității de reglementare și supraveghere competente.

MONITORUL OFICIAL AL ROMÂNIEI, PARTEA I, Nr. 882/30.IX.2005
(2) Retragerea dreptului de acces pentru societățile de
servicii de investiții financiare se va face după consultarea
cu Comisia Națională a Valorilor Mobiliare.
CAPITOLUL V
Sancțiuni
Art. 29. — În cazul nerespectării de către dealerii
primari a prevederilor prezentului regulament, Banca
Națională a României va aplica sancțiuni în conformitate cu
prevederile art. 57 din Legea nr. 312/2004 privind Statutul
Băncii Naționale a României.
CAPITOLUL VI
Dispoziții tranzitorii și finale
Art. 30. — Instituțiile autorizate în baza Regulamentului
privind operațiunile cu titluri de stat emise în formă
dematerializată, aprobat prin Ordinul ministrului finanțelor
publice, al guvernatorului Băncii Naționale a României și al
președintelui Comisiei Naționale a Valorilor Mobiliare
nr. 875/2001, își mențin calitatea de dealer primar, sub
rezerva îndeplinirii nu mai târziu de 3 octombrie 2005 a
condițiilor de acces prevăzute la art. 4 pct. 2.

13

Art. 31. — (1) Banca Națională a României, în calitate
de agent al Ministerului Finanțelor Publice, va încuraja
înființarea de asociații profesionale în scopul ridicării
standardelor profesionale, stabilirea și impunerea unor
reguli de conduită și etică profesională în desfășurarea
operațiunilor pe piața primară a titlurilor de stat.
(2) Codurile de conduită avizate de Banca Națională a
României sunt obligatorii pentru participanții pe piața
primară.
Art. 32. — (1) Pentru instituțiile prevăzute la art. 3
alin. (1) lit. c), prezentul regulament se aplică de la data
aderării României la Uniunea Europeană, urmând a se
stabili condiții de acces pe piață.
(2) Prevederile art. 4 pct. 5 se aplică de la data
aderării României la Uniunea Europeană.
Art. 33. — Banca Națională a României, în termen de
90 de zile de la data intrării în vigoare a prezentului
regulament, va emite norme tehnice în aplicarea acestuia.
Art. 34. — (1) Prezentul regulament intră în vigoare la
data de 3 octombrie 2005.
(2) Prezentul regulament va fi publicat în Monitorul
Oficial al României, Partea I.

p. Guvernatorul Băncii Naționale a României,
Florin Georgescu
București, 29 septembrie 2005.
Nr. 11.

BANCA NAȚIONALĂ A ROMÂNIEI

REGULAMENT
privind piața secundară a titlurilor de stat administrată de Banca Națională a României
În temeiul art. 29 și 48 din Legea nr. 312/2004 privind Statutul Băncii Naționale a României, al Ordinului ministrului
finanțelor publice nr. 1.408/2005 pentru aprobarea Regulamentului privind operațiunile cu titluri de stat emise în formă
dematerializată și al Convenției Ministerului Finanțelor Publice — Băncii Naționale a României nr. 184.575/13 din 23 septembrie 2005,
Banca Națională a României emite prezentul regulament.
CAPITOLUL I
Dispoziții generale
Art. 1. — Prezentul regulament stabilește regulile privind
organizarea și funcționarea pieței secundare a titlurilor de
stat, administrată de Banca Națională a României, criteriile
de acces pentru participanți, precum și orice alte măsuri
necesare funcționării în mod regulat și transparent a
acestei piețe.
Art. 2. — Prin prezentul regulament și normele emise în
aplicarea acestuia sunt stabilite:
a) condițiile și procedurile de acces/admitere, excludere
și suspendare a participanților la și de la tranzacționare;
b) condițiile și procedurile de tranzacționare, precum și
obligațiile participanților și ale emitentului;
c) procedurile privind modul de determinare și publicare
a prețurilor și a cotațiilor, tipurile de contracte și operațiuni
permise, standardele contractuale;
d) măsurile necesare funcționării în mod regulat și
ordonat, inclusiv sub aspect tehnic, a pieței și modalitatea
de verificare a respectării regulilor acesteia;

e) modul de administrare și diseminare către public a
informațiilor privind emitentul, emisiunile tranzacționate și
serviciile de acces al participanților pe piața reglementată;
f) obligațiile administratorului de piață și ale custozilor cu
privire la stabilirea mecanismelor de securitate și control al
sistemelor informatice, pentru protecția drepturilor
deținătorilor cu privire la titlurile de stat și a informațiilor
confidențiale;
g) modul de asigurare a siguranței datelor și informațiilor
stocate, a fișierelor și bazelor de date, inclusiv în situația
unor calamități naturale, dezastre și altor evenimente
deosebite.
CAPITOLUL II
Participanți
Art. 3. — (1) Pe piața secundară administrată de Banca
Națională a României pot participa direct intermediarii pieței
secundare și alte entități care pot efectua operațiuni cu
titluri de stat exclusiv în nume și pe cont propriu.
(2) Pot participa la piața secundară administrată de
Banca Națională a României, în calitate de intermediari:
a) dealerii primari;

14

MONITORUL OFICIAL AL ROMÂNIEI, PARTEA I, Nr. 882/30.IX.2005

b) instituțiile de credit, așa cum sunt definite la art. 1
alin. 2 lit. a) din Legea nr. 58/1998 privind activitatea
bancară, republicată, care sunt autorizate de Banca
Națională a României, altele decât cele menționate la
lit. a);
c) societățile de servicii de investiții financiare, așa cum
sunt definite la art. 6 din Legea nr. 297/2004 privind piața
de capital, cu modificările și completările ulterioare, care
sunt autorizate de Comisia Națională a Valorilor Mobiliare,
altele decât cele menționate la lit. a);
d) instituțiile echivalente celor prevăzute la lit. b) și c),
autorizate în statele membre ale Uniunii Europene și/sau în
celelalte state aparținând Spațiului Economic European.
(3) Pot participa la piața secundară administrată de
Banca Națională a României exclusiv în nume și pe cont
propriu: băncile/instituțiile de credit autorizate conform Legii
nr. 58/1998, republicată, altele decât cele prevăzute la
alin. (2). Acestea nu pot deschide nici un fel de conturi
pentru titluri de stat pe numele unei persoane fizice sau
juridice.
Art. 4. — (1) Pentru a putea participa la piața
secundară a titlurilor de stat administrată de Banca
Națională a României, o instituție de credit sau o societate
de servicii de investiții financiare trebuie să îndeplinească
următoarele condiții:
a) existența unei autorizații în baza căreia poate presta
următoarele servicii:
— tranzacționarea titlurilor de stat în cont propriu și/sau
în contul clienților;
— intermedierea în oferta de titluri de stat prin
subscrierea și plasamentul acestora;
— păstrarea în custodie și administrarea titlurilor de
stat;
b) existența unei structuri organizatorice distincte, spații
specifice necesare derulării operațiunilor cu titluri de stat,
dotări tehnice pentru activități de tranzacționare, astfel cum
se va stabili prin normele tehnice emise de Banca
Națională a României în aplicarea prezentului regulament;
c) dotări tehnice specifice activității de custodie;
d) îndeplinirea criteriilor de acces stabilite prin regulile
sistemului de depozitare și decontare a titlurilor de stat
SaFIR;
e) reglementarea prin norme proprii a procedurilor de
lucru cu clienții, a relației cu alți intermediari ai pieței, a
mijloacelor de evidență a deținerilor clienților, precum și a
procedurilor privind controlul intern al activității cu titluri de
stat.
(2) Participanții prevăzuți la art. 3 alin. (3) trebuie să
îndeplinească cerințele prevăzute la alin. (1), cu excepția
lit. c).
(3) Dealerii primari sunt automat admiși pe piața
secundară din momentul dobândirii acestei calități.
Art. 5. — (1) Instituțiile solicitante, altele decât dealerii
primari, trebuie să depună la Banca Națională a României
o cerere în vederea dobândirii calității de participant pe
piața secundară a titlurilor de stat, împreună cu
documentația din care să rezulte îndeplinirea condițiilor de
acces. În termen de 30 de zile Banca Națională a
României va aproba cererea sau o va respinge motivat.
(2) Banca Națională a României aprobă cererile de
acces cu consultarea prealabilă a autorității de
supraveghere competente.
(3) Banca Națională a României va retrage dreptul de
acces pe piață, în cazul în care participantul nu mai
îndeplinește condițiile de acces.
(4) Participantul poate cere retragerea dreptului de
acces pe piață.

(5) În cazurile prevăzute la alin. (3) și (4), retragerea
dreptului de acces produce efecte începând cu ziua
bancară următoare datei la care decizia Băncii Naționale a
României a fost comunicată participantului. Banca Națională
a României va aduce de îndată la cunoștință participanților,
precum și Ministerului Finanțelor Publice și Comisiei
Naționale a Valorilor Mobiliare decizia sa, prin orice
mijloace.
Art. 6. — (1) Dealerii primari care au cumpărat, în
nume și pe cont propriu, din piața primară titluri de stat
dintr-o anumită emisiune sunt înregistrați automat ca
formatori de piață pentru emisiunea respectivă.
(2) Intermediarii pieței secundare, alții decât cei
menționați la alin. (1), se pot înregistra ca formatori de
piață pentru orice emisiune de titluri de stat.
(3) Pentru înregistrarea ca formator de piață,
intermediarul va notifica în acest sens Băncii Naționale a
României. Calitatea de formator de piață devine efectivă
începând cu ziua de tranzacționare imediat următoare.
(4) Un intermediar este formator de piață pentru o
perioadă de cel puțin 60 de zile calendaristice pentru
titlurile cu scadența sub un an și cel puțin 90 de zile
calendaristice pentru titlurile cu scadența peste un an.
(5) Banca Națională a României va informa toți
participanții la piață cu privire la identitatea formatorilor de
piață înregistrați pentru fiecare serie de titluri de stat,
precum și cu privire la orice modificări intervenite în acest
sens.
Art. 7. — (1) Formatorii de piață au obligația să afișeze
cotații ferme și să încheie tranzacții pe baza cotațiilor
ferme afișate.
(2) Cotațiile ferme vor fi introduse numai în numele și
pe contul propriu al formatorului de piață.
Art. 8. — (1) Administratorul pieței poate retrage unui
intermediar calitatea de formator de piață pentru o anumită
serie de titluri de stat, la solicitarea autorității de
supraveghere. Pentru societățile de servicii de investiții
financiare solicitarea va fi adresată de către Comisia
Națională a Valorilor Mobiliare.
(2) Banca Națională a României, în calitate de
administrator al pieței secundare, poate retrage calitatea de
formator de piață, în cazul în care acesta nu își
îndeplinește obligațiile prevăzute la art. 7, independent de
sancțiunile aplicate în baza Legii nr. 312/2004 privind
Statutul Băncii Naționale a României și Legii nr. 58/1998,
republicată, sau de sancțiunile aplicate de Comisia
Națională a Valorile Mobiliare în calitate de autoritate de
supraveghere.
CAPITOLUL III
Operațiuni derulate pe piața secundară
Art. 9. — (1) Piața secundară a titlurilor de stat
administrată de Banca Națională a României funcționează,
potrivit prevederilor prezentului regulament și regulilor
stabilite de administratorul acesteia, pe principiul negocierii
directe între intermediari.
(2) Participanții la piața secundară pot derula operațiuni
în nume propriu numai prin contul deschis în evidențele
sistemului de depozitare și decontare a titlurilor de stat
SaFIR.
(3) Operațiunile cu titluri de stat se efectuează în
moneda în care au fost emise.
(4) Operațiunile derulate pe piața secundară a titlurilor
de stat se vor efectua în interiorul termenului de scadență,
în conformitate cu regulile sistemului de depozitare și
decontare a titlurilor de stat SaFIR.

MONITORUL OFICIAL AL ROMÂNIEI, PARTEA I, Nr. 882/30.IX.2005
(5) Marja dintre prețurile de vânzare și cele de
cumpărare va fi determinată liber de raportul cerere-ofertă
pe piața secundară a titlurilor de stat.
Art. 10. — Participanții pe piața secundară administrată
de Banca Națională a României pot desfășura operațiuni
de vânzare-cumpărare, contracte repo/reverse repo,
operațiuni de transfer fără plată și contracte de garanție cu
titluri de stat.
Art. 11. — Banca Națională a României va stabili prin
norme proprii formulele de calcul și convențiile utilizate în
tranzacționarea titlurilor de stat pe piața secundară
administrată de aceasta.
Art. 12. — (1) Toți participanții pot să afișeze cotații
informative pentru orice emisiune de titluri de stat.
(2) Participanții vor afișa cotațiile ferme și/sau
informative în paginile de contribuție Reuters sau în orice
alte mijloace agreate de administratorul pieței.
(3) Intermediarii pieței secundare au obligația de a afișa
cotațiile ferme și/sau informative și la ghișeele lor de lucru
cu clienții.
Art. 13. — (1) Formatorul de piață va putea introduce o
singură cotație fermă pentru seria de titluri de stat pentru
care s-a înregistrat.
(2) Prețul de vânzare din cadrul unei cotații trebuie să
fie mai mare decât prețul de cumpărare.
(3) Este interzisă introducerea unei cotații sau
modificarea uneia deja existente dacă noua cotație ar avea
ca rezultat una dintre următoarele situații:
a) prețul de cumpărare este mai mare sau egal cu
prețul de vânzare al oricărei alte cotații existente în piață
la momentul introducerii;
b) prețul de vânzare este mai mic sau egal cu prețul
de cumpărare al oricărei cotații existente în piață la
momentul introducerii.
Art. 14. — (1) Toate cotațiile ferme vor conține cel
puțin următoarele informații:
a) prețul exprimat ca randament;
b) emisiunea cotată exprimată ca ISIN;
c) valoarea nominală cotată;
d) termenul de valabilitate;
e) termenul de decontare.
(2) Pentru fiecare emisiune Banca Națională a României
stabilește și comunică cantitatea minimă de titluri de stat
pentru care se va afișa o cotație fermă.
Art. 15. — (1) Tranzacțiile între intermediari, efectuate
atât în cont propriu, cât și în contul clienților, se pot
încheia telefonic, prin Reuters dealing sau prin alte sisteme
de tranzacționare agreate.
(2) Toate tranzacțiile încheiate trebuie imediat confirmate
în scris de una dintre părți sau de ambele, după cum au
convenit, prin orice mijloc.
(3) Confirmarea trebuie să includă cel
puțin
următoarele elemente:
a) seria/seriile implicată/implicate;
b) data încheierii tranzacției;
c) data decontării;
d) tipul tranzacției;
e) valoarea tranzacției exprimată ca valoare de
decontat;
f) conturile din/în care se va efectua decontarea
fondurilor;
g) prețul.
Art. 16. — (1) Intermediarii pieței secundare a titlurilor
de stat au obligația să asigure executarea cu prioritate a
ordinelor clienților și să nu concureze executarea ordinelor
acestora cu cele în nume și pe cont propriu.

15

(2) Angajații intermediarilor pieței secundare a titlurilor
de stat nu vor derula tranzacții la prețuri în afara pieței, ce
se bazează pe înțelegeri cu caracter oneros sau pe
obținerea de profit personal.
(3) Se interzice personalului implicat în activitatea de
intermediere dezvăluirea de informații aferente unor
tranzacții încheiate de clienți.
(4) Tranzacțiile efectuate în afara orelor de funcționare
a pieței secundare administrate de Banca Națională a
României ori în alte locuri decât cele special destinate
activității de tranzacționare vor fi permise numai în situații
excepționale, cu aprobarea prealabilă a conducerii
executive a respectivului intermediar, cu respectarea
prevederilor legale aplicabile.
Art. 17. — (1) Toate tranzacțiile încheiate de participanți
în nume și în cont propriu și/sau în nume propriu și contul
clienților sunt raportate Băncii Naționale a României, în
forma solicitată de aceasta, nu mai târziu de ora 18,00 în
ziua în care a fost încheiată tranzacția.
(2) Transmiterea datelor referitoare la tranzacțiile cu
titluri de stat se va realiza zilnic, prin serviciul de poștă
electronică securizat, în structura menționată în normele
tehnice ce vor fi emise de către Banca Națională a
României în aplicarea prezentului regulament.
Art. 18. — (1) Titlurile de stat pot fi transferate fără
plată în cazuri cum ar fi:
a) transferuri de portofoliu;
b) fuziuni, divizări sau alte operațiuni de acest tip în
care sunt implicați participanți pe piața secundară a titlurilor
de stat;
c) moșteniri, donații și alte acte juridice cu titlu gratuit,
care implică transferarea proprietății sau a altor drepturi
asupra titlurilor de stat.
(2) Intermediarii pieței secundare au obligația să solicite
și să verifice actele justificative ce stau la baza
transferurilor cu titlu gratuit ordonate de clienții lor.
Art. 19. — Banca Națională a României, în calitate de
administrator al pieței secundare a titlurilor de stat, va oferi
detalii cu privire la prețul mediu zilnic pentru fiecare
emisiune și, respectiv, volumul tranzacționat pe tipuri de
emisiuni.
Art. 20. — Depozitarea titlurilor de stat și decontarea
operațiunilor cu titluri de stat derulate pe piața secundară
administrată de Banca Națională a României se fac de
către sistemul de depozitare și decontare a titlurilor de stat
SaFIR, în conformitate cu regulile de sistem ale acestuia.
CAPITOLUL IV
Monitorizare
Art. 21. — (1) Banca Națională a României
supraveghează
conduita
participanților,
urmărind
respectarea prevederilor prezentului regulament.
(2) În situația deschiderii procedurii de insolvență și/sau
a nerespectării prevederilor art. 4, 6 și 7, Banca Națională
a României poate atrage calitatea de intermediar pe piața
secundară și/sau poate suspenda pe o perioadă de
maximum 90 de zile calendaristice dreptul de acces în
nume propriu pe piața secundară.
Art. 22. — (1) În cazul retragerii calității de intermediar
pe piața secundară, Banca Națională a României va lua
următoarele măsuri:
a) va interzice accesul pe piața secundară a titlurilor de
stat de la data notificării privind deschiderea procedurii de
insolvență sau în orice alt caz de retragere a calității de

16

MONITORUL OFICIAL AL ROMÂNIEI, PARTEA I, Nr. 882/30.IX.2005

intermediar pe piața secundară, cu excepția cazurilor
explicit prevăzute de regulile de sistem ale SaFIR;
b) va notifica aceasta celorlalți participanți, precum și
autorității de reglementare și supraveghere competente.
(2) Retragerea dreptului de acces pentru societățile de
servicii de investiții financiare se va face după consultarea
Comisiei Naționale a Valorilor Mobiliare.
CAPITOLUL V
Sancțiuni
Art. 23. — În cazul nerespectării de către intermediarii
pieței secundare a prevederilor prezentului regulament,
Banca Națională a României va aplica sancțiuni în
conformitate cu prevederile art. 57 din Legea nr. 312/2004.
CAPITOLUL VI
Dispoziții tranzitorii și finale
Art. 24. — Instituțiile autorizate în baza Regulamentului
privind operațiunile cu titluri de stat emise în formă
dematerializată, aprobat prin Ordinul ministrului finanțelor
publice, al guvernatorului Băncii Naționale a României și al
vicepreședintelui Comisiei Naționale a Valorilor Mobiliare
nr. 875/2001, își mențin calitatea de intermediar pe piața
secundară, sub rezerva îndeplinirii nu mai târziu de

data de 3 octombrie 2005 a condițiilor de acces prevăzute
la art. 4 alin. (1) lit. d).
Art. 25. — (1) Banca Națională a României, în calitate
de agent al Ministerului Finanțelor Publice, va încuraja
înființarea de asociații profesionale în scopul ridicării
standardelor profesionale, stabilirea și impunerea unor
reguli de conduită și etică profesională în desfășurarea
operațiunilor pe piața secundară a titlurilor de stat.
(2) Codurile de conduită avizate de Banca Națională a
României sunt obligatorii pentru participanții pe piața
secundară.
Art. 26. — Pentru instituțiile prevăzute la art. 3 alin. (2)
lit. d), prezentul regulament se aplică de la data aderării
României la Uniunea Europeană, urmând a se stabili
condiții de acces pe piață.
Art. 27. — (1) Banca Națională a României, în termen
de 90 de zile de la data intrării în vigoare a prezentului
regulament, va emite norme tehnice în aplicarea acestuia.
(2) Prevederile art. 6, 7, 8, art. 13 alin. (1) și ale
art. 17 intră în vigoare la data publicării normelor tehnice
prevăzute la alin. (1).
Art. 28. — (1) Prezentul regulament intră în vigoare la
data de 3 octombrie 2005.
(2) Prezentul regulament va fi publicat în Monitorul
Oficial al României, Partea I.

p. Guvernatorul Băncii Naționale a României,
Florin Georgescu
București,
Nr. 12.

29 septembrie 2005.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 882/30.IX.2005 conține 16 pagini.

Prețul: 1,05 lei noi/10.500 lei vechi

&JUYDGY|048676]
ISSN 1453—4495

