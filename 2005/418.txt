PARTEA

Anul 173 (XVII) — Nr. 418

I

Miercuri, 18 mai 2005

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE

176.

— Ordin al ministrului transporturilor, construcțiilor
și turismului privind aprobarea Reglementării
tehnice îNormativ pentru proiectarea, executarea,
verificarea și exploatarea instalațiilor electrice în
zone cu pericol de explozie“, indicativ NP 099-04......

1–2

ACTE ALE COLEGIULUI MEDICILOR
DIN ROMÂNIA
3.

— Decizie privind adoptarea Statutului și a
Codului de deontologie medicală ale Colegiului
Medicilor din România ..............................................

2–16

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
MINISTERUL TRANSPORTURILOR, CONSTRUCȚIILOR ȘI TURISMULUI

ORDIN
privind aprobarea Reglementării tehnice îNormativ pentru proiectarea, executarea, verificarea
și exploatarea instalațiilor electrice în zone cu pericol de explozie“, indicativ NP 099-04
În conformitate cu art. 38 alin. 2 din Legea nr. 10/1995 privind calitatea în construcții, cu modificările ulterioare,
în temeiul art. 2 pct. 45 și al art. 5 alin. (4) din Hotărârea Guvernului nr. 412/2004 privind organizarea și
funcționarea Ministerului Transporturilor, Construcțiilor și Turismului, cu modificările și completările ulterioare,
având în vedere Procesul-verbal de avizare nr. 20 din 24 aprilie 2003 al Comitetului tehnic de specialitate —
CTS 11 și Avizul nr. 1 din 20 ianuarie 2004 al Inspectoratului General al Corpului Pompierilor Militari din Ministerul
Administrației și Internelor,
ministrul transporturilor, construcțiilor și turismului emite următorul ordin:
Art. 1. — Se aprobă reglementarea tehnică îNormativ
pentru proiectarea, executarea, verificarea și exploatarea
instalațiilor electrice în zone cu pericol de explozie“,

indicativ NP 099-04, elaborată de Universitatea Tehnică de
Construcții București — UTCB, prevăzută în anexa*) care
face parte integrantă din prezentul ordin.

*) Anexa se publică ulterior în Monitorul Oficial al României, Partea I, nr. 418 bis în afara abonamentului, care se poate achiziționa de la
Centrul pentru relații cu publicul al Regiei Autonome îMonitorul Oficial“, București, șos. Panduri nr. 1.

2

MONITORUL OFICIAL AL ROMÂNIEI, PARTEA I, Nr. 418/18.V.2005

Art. 2. — Prezentul ordin se publică în Monitorul Oficial
al României, Partea I, și intră în vigoare în termen de
30 de zile de la data publicării.

Art. 3. — La data intrării în vigoare a prezentului
ordin, orice dispoziții contrare își încetează
aplicabilitatea.

Ministrul transporturilor, construcțiilor și turismului,
Gheorghe Dobre
București, 15 februarie 2005.
Nr. 176.

ACTE ALE COLEGIULUI MEDICILOR DIN ROMÂNIA
COLEGIUL MEDICILOR DIN ROMÂNIA

DECIZIE
privind adoptarea Statutului și a Codului de deontologie medicală
ale Colegiului Medicilor din România
În temeiul art. 50, 52, 53 și 87 din Legea nr. 306/2004 privind exercitarea profesiei de medic, precum și
organizarea și funcționarea Colegiului Medicilor din România,
Adunarea generală națională a Colegiului Medicilor din România, întrunită în ședința din data de 25 martie 2005,
HOTĂRĂȘTE:

Art. 1. — Se adoptă Statutul Colegiului Medicilor din
România, prevăzut în anexa nr. 1 care face parte
integrantă din prezenta decizie.
Art. 2. — Se adoptă Codul de deontologie medicală al
Colegiului Medicilor din România, prevăzut în anexa nr. 2

care face parte integrantă din prezenta decizie.
Art. 3. — Statutul Colegiului Medicilor din România și
Codul de deontologie medicală al Colegiului Medicilor din
România se publică în Monitorul Oficial al României, Partea I.

Președintele Colegiului Medicilor din România,
Liviu Cocora
București, 25 martie 2005.
Nr. 3.
ANEXA Nr. 1

STATUTUL
Colegiului Medicilor din România
CAPITOLUL I
Principii generale
Art. 1. — (1) Colegiul Medicilor din România se
organizează și funcționează, în baza legii și a prezentului
statut, ca organizație profesională națională a medicilor,
fiind o instituție de interes public, neguvernamentală,
apolitică și fără scop patrimonial.
(2) Colegiul Medicilor din România are personalitate
juridică și este autonom în raport cu orice autoritate
publică, exercitându-și atribuțiile fără posibilitatea vreunei
imixtiuni.
Art. 2. — Colegiul Medicilor din România are ca
principal obiect de activitate controlul și supravegherea
exercitării profesiei de medic, aplicarea legilor și a
regulamentelor care organizează și reglementează exercițiul
profesiei, reprezentarea intereselor profesiei de medic și
păstrarea prestigiului acestei profesiuni în cadrul vieții
sociale.
Art. 3. — Ca autoritate publică și profesională, Colegiul
Medicilor din România realizează atribuțiile prevăzute de
lege și de prezentul statut în 6 domenii principale de
activitate:
a) profesional-științific și învățământ;
b) etic și deontologic;

c) jurisdicție profesională și litigii;
d) avizări-acreditări;
e) economico-social;
f) administrativ și organizatoric.
Art. 4. — (1) La nivelul județelor, respectiv al municipiului
București, se organizează și funcționează câte un colegiu
teritorial al medicilor din unitatea administrativ-teritorială
respectivă.
(2) Medicii înscriși și luați în evidența colegiilor teritoriale
sunt membri ai Colegiului Medicilor din România.
(3) Nici un colegiu teritorial nu poate funcționa în afara
Colegiului Medicilor din România.
Art. 5. — Între Colegiul Medicilor din România și
colegiile teritoriale există raporturi de autonomie funcțională,
organizatorică și financiară.
Art. 6. — (1) Ca organizație profesională, Colegiul
Medicilor din România apără demnitatea și promovează
drepturile și interesele membrilor săi în toate sferele de
activitate, apără onoarea, libertatea și independența
profesională a medicului în exercitarea profesiei, asigură
respectarea de către medici a obligațiilor ce le revin față
de pacient și de sănătatea publică.
(2) În vederea realizării obiectivelor prevăzute la
alin. (1), Colegiul Medicilor din România colaborează, în
condițiile legii, cu toate instituțiile competente.

MONITORUL OFICIAL AL ROMÂNIEI, PARTEA I, Nr. 418/18.V.2005
Art. 7. — (1) Colegiul Medicilor din România, prin
organismele sale, este reprezentant al corpului profesional
din România în relațiile cu autoritățile și instituțiile
guvernamentale și neguvernamentale, interne și
internaționale.
(2) Pentru îndeplinirea obiectivelor și atribuțiilor conferite
de lege și de prezentul statut, organele reprezentative ale
Colegiului Medicilor din România pot intra în relații cu
diferite organisme similare din alte state.
Art. 8. — Alegerea organelor reprezentative și de
conducere ale Colegiului Medicilor din România se va face,
de jos în sus, cu respectarea principiilor democratice și a
egalității tuturor membrilor.
Art. 9. — (1) Sediul Colegiului Medicilor din România
este în municipiul București.
(2) Emblema cu sigla Colegiului Medicilor din România
este prevăzută în anexa la prezentul statut.
CAPITOLUL II
Atribuțiile Colegiului Medicilor din România
Art. 10. — Colegiul Medicilor din România are și
exercită atribuțiile prevăzute de legislația în vigoare.
Art. 11. — Colegiul Medicilor din România avizează
înființarea cabinetelor medicale private, indiferent de forma
lor juridică, și participă, prin reprezentanți anume
desemnați, la concursurile organizate pentru ocuparea
posturilor din unitățile sanitare.
Art. 12. — (1) În exercitarea atribuțiilor prevăzute de
lege, Colegiul Medicilor din România, prin structurile
naționale sau teritoriale, are dreptul de a formula acțiune
în justiție în nume propriu ori în numele oricăruia dintre
membrii săi.
(2) Decizia privind deschiderea acțiunii aparține Biroului
executiv al Consiliului național al Colegiului Medicilor din
România, respectiv biroului executiv al consiliului colegiului
teritorial.
CAPITOLUL III
Membrii Colegiului Medicilor din România.
Drepturi și obligații
Art. 13. — (1) Calitatea de membru al Colegiului
Medicilor din România se dobândește și se păstrează în
condițiile legii.
(2) Membrii Colegiului Medicilor din România sunt
înscriși în Registrul medicilor din România, registru ce se
publică pe site-ul oficial al colegiului.
Art. 14. — (1) La cerere, membrii Colegiului Medicilor
din România, care din motive obiective vor să întrerupă pe
o durată de până la 5 ani exercitarea profesiei de medic,
pot solicita suspendarea calității de membru pe acea
durată. Cererea se va depune anterior perioadei solicitate.
(2) Întreruperea sau suspendarea activității pe o durată
mai mare de 5 ani atrage de drept pierderea calității de
membru al Colegiului Medicilor din România și, pe cale de
consecință, pierderea dreptului de liberă practică.
(3) Pe durata suspendării la cerere a calității de
membru al Colegiului Medicilor din România se suspendă
obligațiile și drepturile ce decurg din prezentul statut.
(4) Reînscrierea în cadrul Colegiului Medicilor din
România și reluarea activității profesionale după o
întrerupere a exercitării profesiei mai mare de 5 ani se pot
face numai în condițiile legii.
Art. 15. — Medicii cetățeni străini cărora li s-a aprobat,
în condițiile legii, exercitarea profesiunii de medic pe
teritoriul României au obligația de a se înregistra la
Colegiul Medicilor din România și de a respecta prezentul
statut, Codul de deontologie medicală, regulamentele
profesiei și deciziile organelor de conducere ale corpului
profesional al medicilor.

3

Art. 16. — Membrii Colegiului Medicilor din România au
drepturile și obligațiile prevăzute de lege.
Art. 17. — (1) În vederea creșterii gradului de pregătire
profesională și a asigurării unui nivel ridicat al cunoștințelor
medicale, medicii sunt obligați să efectueze cursuri și alte
forme de educație medicală continuă și informare în
domeniul științelor medicale pentru cumularea numărului de
credite stabilit în acest sens de către Colegiul Medicilor din
România. Sunt creditate cursurile, programele, precum și
celelalte forme de educație medicală continuă avizate de
către Colegiul Medicilor din România.
(2) Medicilor care nu realizează pe parcursul a 5 ani
numărul minim de credite de educație medicală continuă,
stabilit de Consiliul național al Colegiului Medicilor din
România, li se suspendă dreptul de liberă practică până la
realizarea numărului de credite respectiv.
(3) Perioada la care medicii cu drept de liberă practică
sunt obligați să facă dovada efectuării numărului de credite
se stabilește de Consiliul național al Colegiului Medicilor
din România.
Art. 18. — Încălcarea obligațiilor de mai sus constituie
abatere de la disciplina și deontologia profesională și de la
cea a corpului profesional.
CAPITOLUL IV
Organizarea și funcționarea
SECȚIUNEA 1
Dispoziții generale

Art. 19. — (1) Corpul profesional al medicilor este
organizat, la nivel național, în cadrul Colegiului Medicilor
din România, iar la nivel teritorial — județe, respectiv
municipiul București, prin colegii teritoriale.
(2) Colegiile teritoriale au personalitate juridică,
patrimoniu și buget propriu de la data constituirii și
înregistrării la administrația financiară.
(3) În termen de 30 de zile de la data intrării în vigoare
a prezentului statut, Consiliul național al Colegiului
Medicilor din România va emite decizii de validare a
constituirii colegiilor teritoriale, înființate și organizate potrivit
legii anterioare.
Art. 20. — (1) Denumirea colegiului teritorial este
îColegiul Medicilor din .....“ (se completează cu denumirea
unității administrativ-teritoriale în care funcționează colegiul
respectiv).
(2) Sediul colegiului teritorial este în orașul reședință de
județ, respectiv în municipiul București pentru Colegiul
Medicilor din Municipiul București.
Art. 21. — (1) Raporturile dintre organele de conducere
naționale și cele teritoriale se stabilesc conform dispozițiilor
Legii nr. 306/2004 privind exercitarea profesiei de medic,
precum și organizarea și funcționarea Colegiului Medicilor
din România și prezentului statut.
(2) Ele vor avea la bază, în ceea ce privește
organizarea și funcționarea, autonomia organismelor locale,
respectarea principiului democratic în luarea deciziilor și a
competențelor speciale stabilite de lege și de prezentul
statut.
SECȚIUNEA a 2-a
Organele de conducere de la nivel național

Art. 22. — La nivel național, organele de conducere ale
Colegiului Medicilor din România sunt:
a) adunarea generală națională;
b) consiliul național;
c) biroul executiv;
d) președintele.

4

MONITORUL OFICIAL AL ROMÂNIEI, PARTEA I, Nr. 418/18.V.2005
Adunarea generală națională
a Colegiului Medicilor din România

Art. 23. — (1) Adunarea generală națională a Colegiului
Medicilor din România, denumită în continuare Adunarea
generală națională, este alcătuită din membrii Consiliului
național al Colegiului Medicilor din România și din
reprezentanți ai fiecărui colegiu teritorial, aleși potrivit
Regulamentului electoral aprobat de Consiliul național al
Colegiului Medicilor din România.
(2) Norma de reprezentare a colegiilor teritoriale în
Adunarea generală națională este de 1/200 de membri.
(3) Reprezentanții în Adunarea generală națională sunt
aleși pe o durată de 4 ani.
(4) Proporțional cu numărul de medici înscriși în
evidența colegiului teritorial se aleg 3—11 membri supleanți.
Art. 24. — Adunarea generală națională are următoarele
atribuții:
a) adoptă prezentul statut și Codul de dentologie
medicală;
b) aprobă modificarea acestora;
c) aprobă bugetul de venituri și cheltuieli și execuția
bugetară pentru exercițiul expirat;
d) alege dintre membrii săi comisia de cenzori;
e) adoptă declarații care să reflecte poziția Colegiului
Medicilor din România cu privire la aspecte de interes
general în ceea ce privește profesia de medic ori statutul
medicului în societate.
Art. 25. — (1) Adunarea generală națională adoptă
hotărâri în prezența a cel puțin două treimi din numărul
membrilor săi, cu majoritate simplă de voturi.
(2) Dacă la prima convocare nu se realizează condiția
de cvorum, după două săptămâni se va organiza o altă
ședință, cu aceeași ordine de zi, care va putea adopta
hotărâri, indiferent de numărul membrilor prezenți, cu
excepția situațiilor prevăzute la art. 24 lit. a) și b), pentru
care este necesară condiția de cvorum prevăzută de lege.
(3) Adunarea generală națională se întrunește în ședință
ordinară în primul trimestru al anului în curs.
Art. 26. — Adunarea generală națională este condusă
de președintele Colegiului Medicilor din România.
Art. 27. — Adunarea generală națională este convocată
de către:
a) președintele Colegiului Medicilor din România;
b) 3 dintre membrii Biroului executiv al Colegiului
Medicilor din România;
c) o treime din membrii Consiliului național al Colegiului
Medicilor din România.
Consiliul național al Colegiului Medicilor din România
Art. 28. — (1) Consiliul național al Colegiului Medicilor
din România, denumit în continuare Consiliul național, este
alcătuit din câte un reprezentant al fiecărui județ, din
3 reprezentanți ai municipiului București și din câte un
reprezentant al medicilor din fiecare minister și instituție
centrală cu rețea sanitară proprie. În afară de aceștia,
Consiliul național poate fi asistat, cu rol consultativ, de câte
un reprezentant al Academiei de Științe Medicale,
al Ministerului Sănătății, al Ministerului Muncii, Solidarității
Sociale și Familiei și al Ministerului Justiției.
(2) Reprezentanții în Consiliul național sunt aleși pe o
perioadă de 4 ani de către membrii consiliilor colegiilor
teritoriale și reprezentanții acestora în Adunarea generală
națională, întruniți într-o ședință comună.
(3) Cheltuielile cu deplasarea și diurna reprezentanților
în Consiliul național vor fi suportate de către colegiile
teritoriale ai căror reprezentanți sunt.
Art. 29. — (1) Consiliul național lucrează în prezența a
cel puțin două treimi din numărul membrilor cu drept de
vot și ia decizii cu majoritate simplă de voturi.
(2) Deciziile Consiliului național sunt obligatorii pentru
colegiile locale și pentru toți medicii care practică profesia
de medic în România.

Art. 30. — Reprezentanții în Consiliul național, care nu
fac parte din organele teritoriale de conducere, vor
participa cu rol consultativ la ședințele acestor organisme
de la nivel județean, respectiv din municipiul București, fiind
anunțați din timp cu privire la ordinea de zi, data, ora și
locul unde se vor desfășura respectivele ședințe.
Art. 31. — (1) Consiliul național se întâlnește în ședințe
ordinare o dată pe lună sau în ședințe extraordinare ori de
câte ori este nevoie.
(2) Ședințele ordinare sunt convocate de către
președintele Biroului executiv.
Art. 32. — Convocarea membrilor Consiliului național se
va face, după caz, prin:
a) scrisoare recomandată cu confirmare de primire;
b) fax la sediul colegiului teritorial al cărui membru este
respectivul reprezentant sau la unitatea ori instituția la care
reprezentantul își desfășoară activitatea.
Art. 33. — (1) Convocarea în una dintre modalitățile de
mai sus se va face cu cel puțin 7 zile înaintea datei
întrunirii Consiliului național.
(2) Materialele ce vor urma a fi supuse dezbaterilor pot
fi trimise și prin intermediul poștei electronice sau publicate
pe site-ul Colegiului Medicilor din România.
Art. 34. — Consiliul național realizează atribuțiile
prevăzute de lege, de prezentul statut și de hotărârile
Adunării generale naționale.
Art. 35. — Consiliul național stabilește strategia și planul
anual de control și supraveghere a modului de exercitare a
profesiei de medic, precum și a condițiilor în care se
desfășoară aceasta.
Art. 36. — Consiliul național aprobă exercitarea
ocazională, cu caracter didactic, de instruire, informare și
schimb de experiență, a profesiei de medic de către
medicii care nu au calitatea de membru al Colegiului
Medicilor din România.
Art. 37. — (1) În cadrul Consiliului național, pentru
realizarea atribuțiilor funcționează următoarele comisii de
lucru:
a) Comisia de studii și strategii de dezvoltare;
b) Comisia profesional-științifică și de învățământ;
c) Comisia economico-socială și de asigurări de
sănătate;
d) Comisia imagine, relații interne și externe;
e) Comisia acreditări și avizări;
f) Comisia etică și deontologie profesională;
g) Comisia jurisdicție profesională;
h) Comisia administrativă și financiar-contabilă.
(2) La nivel local se poate adopta o organizare
asemănătoare.
Art. 38. — (1) În funcție de necesitățile concrete,
Consiliul național poate aproba înființarea unor comisii de
specialitate ori consultative.
(2) Aceste comisii pot avea activitate permanentă sau
temporară.
Art. 39. — Materialele supuse spre aprobare Consiliului
național vor fi avizate și fundamentate de către comisia
competentă.
Art. 40. — (1) Corespunzător acestor comisii de lucru
ale Consiliului național, în cadrul Colegiului Medicilor din
România se pot înființa departamente ca structuri tehnice
și administrative. Un departament poate funcționa pentru
una sau mai multe comisii.
(2) Departamentele vor fi conduse de către unul dintre
membrii Biroului executiv și, în funcție de numărul de
posturi și schema de personal aprobată de către Consiliul
național, vor fi asigurate cu personal tehnic de specialitate
sau administrativ.
(3) Consiliul național va aproba regulamentele de
organizare și funcționare a departamentelor și comisiilor, la
propunerea acestora.

MONITORUL OFICIAL AL ROMÂNIEI, PARTEA I, Nr. 418/18.V.2005
Biroul executiv
Art. 41. — Biroul executiv al Consiliului național al
Colegiului Medicilor din România, denumit în continuare
Biroul executiv, este format dintr-un președinte,
3 vicepreședinți și un secretar general, aleși în mod
individual de către Consiliul național dintre membrii săi.
Art. 42. — (1) Biroul executiv lucrează legal în prezența
a 3 dintre membrii săi și ia decizii valabile cu votul a cel
puțin 3 membri.
(2) Biroul executiv se întrunește o dată pe săptămână
sau ori de câte ori este cazul, la cererea președintelui ori
a cel puțin 2 dintre membrii săi.
Art. 43. — (1) Membrii Biroului executiv își pot exprima
votul asupra unei decizii prin corespondență, inclusiv în
format video sau electronic.
(2) Votul exprimat în condițiile alin. (1) se va consemna
în procesul-verbal al ședinței, iar membrul Biroului executiv
va certifica sub semnătură, la următoarea ședință,
modalitatea de exprimare a votului și natura acestuia,
respectiv pozitiv sau negativ.
Art. 44. — Atribuțiile Biroului executiv:
a) asigură activitatea permanentă a Colegiului Medicilor
din România;
b) aprobă angajarea de personal și asigură execuția
bugetului Colegiului Medicilor din România;
c) întocmește raportul anual de activitate și gestiune, pe
care îl supune spre aprobare Consiliului național;
d) acceptă donațiile, legatele și sponsorizările făcute
Colegiului Medicilor din România;
e) execută hotărârile Adunării generale naționale și ale
Consiliului național;
f) elaborează și supune spre avizare Consiliului național
proiectul bugetului de venituri și cheltuieli pe baza
bugetelor locale;
g) îndeplinește orice alte sarcini stabilite de către
Consiliul național;
h) informează Consiliul național cu privire la deciziile
emise între ședințele consiliului.
Art. 45. — Biroul executiv coordonează activitatea
comisiilor de lucru ale Consiliului național.
Art. 46. — În exercitarea mandatului, membrii Biroului
executiv, precum și membrii birourilor consiliilor colegiilor
teritoriale vor primi o indemnizație lunară, al cărei cuantum
va fi aprobat, după caz, de Consiliul național, respectiv de
consiliile colegiilor teritoriale.
Art. 47. — Președintele Biroului executiv al Consiliului
național este președintele Colegiului Medicilor din România.
Art. 48. — Atribuțiile președintelui Colegiului Medicilor
din România:
a) reprezintă Colegiul Medicilor din România în relațiile
cu persoanele fizice și juridice din țară și din străinătate;
b) încheie contracte și convenții în numele Colegiului
Medicilor din România cu aprobarea Biroului executiv;
c) convoacă și conduce ședințele Adunării generale
naționale și ale Consiliului național;
d) duce la îndeplinire deciziile Biroului executiv,
hotărârile Consiliului național date în sarcina sa și rezolvă
problemele și lucrările curente;
e) angajează personalul de specialitate și administrativ,
cu aprobarea Biroului executiv;
f) îndeplinește orice altă sarcină stabilită de către
Consiliul național ori de către Biroul executiv.
Art. 49. — (1) Președintele Biroului executiv păstrează
și folosește ștampila Colegiului Medicilor din România și
are drept de semnătură în bancă.
(2) În lipsa sa, președintele Biroului executiv poate
mandata pe oricare dintre membrii Biroului executiv pentru
a realiza competențele care îi revin sau numai o parte din
acestea.

5

SECȚIUNEA a 3-a
Atribuțiile comisiilor de lucru ale Consiliului național

Art. 50. — Comisiile de lucru ale Consiliului național
sunt competente în probleme integrative și de strategie și
îndeplinesc atribuțiile stabilite de prezentul statut sau
stabilite prin hotărâre a Consiliului național.
Art. 51. — Comisia de studii și strategii de dezvoltare
exercită următoarele atribuții principale:
a) analizează situația personalului și a serviciilor
medicale, în funcție de nevoile României;
b) propune obiective strategice, programe și proiecte de
dezvoltare și restructurare a activității Colegiului Medicilor
din România;
c) planifică realizarea programelor;
d) monitorizează și realizează proiecte;
e) elaborează informări și sinteze pentru Biroul executiv
și Consiliul național.
Art. 52. — Comisia de studii și strategii de dezvoltare
realizează sinteze în legătură cu aplicarea sistemului
normativ în materie profesională și propune Consiliului
național și Biroului executiv adoptarea măsurilor strategice
efective pentru modificarea și adoptarea actelor normative
în beneficiul societății românești și al corpului medical din
România.
Art. 53. — Comisia profesional-științifică și de
învățământ urmărește și controlează în activitatea sa
realizarea obiectivelor profesionale ale medicilor din
România, prin programe de educație continuă, specializare,
ridicare și menținere a standardelor de calitate ale actului
profesional, acces egal și echitabil la gradele și titlurile
specifice profesiei.
Art. 54. — Comisia profesional-științifică și de
învățământ își desfășoară activitatea pe următoarele direcții:
a) educație profesională continuă;
b) examene și concursuri;
c) învățământ profesional și alte forme de pregătire
profesională;
d) științe profesionale;
e) practică independentă a profesiei de medic.
Art. 55. — Comisia profesional-științifică și de
învățământ analizează și propune îmbunătățirea legislației
în domeniul sanitar și ia măsurile necesare asigurării unui
cadru legal, coerent și adecvat practicii profesionale. Ea
are drept obiectiv introducerea unor mecanisme de
evaluare și asigurare a calității îngrijirilor medicale, cum ar
fi: acreditare, standardizare, certificate de calitate, ghiduri
de practică profesională etc.
Art. 56. — Comisia profesional-științifică și de
învățământ organizează și coordonează funcționarea
specialităților profesionale la standarde corespunzătoare,
studiază raporturile de competență între diferitele specialități
profesionale și asigură suportul informațional necesar
pregătirii profesionale.
Art. 57. — În realizarea competențelor sale, Comisia
profesional-științifică și de învățământ îndeplinește și
următoarele activități:
a) promovează ridicarea continuă a nivelului profesional,
facilitând participarea medicilor la programe de
perfecționare profesională din țară sau din străinătate;
b) sprijină procurarea de material documentar de
specialitate, precum
și organizarea de manifestări
profesionale și științifice;
c) elaborează programe și standarde de acreditare
periodică a competenței profesionale;
d) organizează o subcomisie pentru probleme de
rezidențiat și alte forme de învățământ profesional;
e) propune organelor competente cifra de școlarizare în
învățământul medical.
Art. 58. — Comisia economico-socială și de asigurări de
sănătate susține interesele economice și sociale ale
corpului profesional din România, adaptându-le în

6

MONITORUL OFICIAL AL ROMÂNIEI, PARTEA I, Nr. 418/18.V.2005

permanență condițiilor existente în plan național și
internațional.
Art. 59. — Comisia economico-socială și de asigurări de
sănătate reprezintă medicii care lucrează în sistemul de
asigurări de sănătate, urmărind apărarea drepturilor,
intereselor și a demnității profesiunii de medic, precum și
eliminarea oricărui fel de ingerințe în exercitarea actului
profesional. Totodată, Comisia economico-socială și de
asigurări de sănătate supraveghează desfășurarea
raporturilor dintre medicii care lucrează în sistemul de
asigurări de sănătate, luând toate măsurile care se impun
pentru asigurarea libertății profesiei și a apărării statutului
medicului în societate, inclusiv cu privire la raportul dintre
importanța socială a activității profesionale și veniturile
medicului.
Art. 60. — (1) Președintele Comisiei economico-sociale
și de asigurări de sănătate reprezintă Colegiul Medicilor din
România și medicii din sistemul de asigurări de sănătate
în fața organismelor specializate ale Casei Naționale de
Asigurări de Sănătate la nivel central și ale altor case ori
societăți de asigurări.
(2) La nivel local, reprezentarea se va realiza pe baza
principiilor autonomiei organizatorice, funcționale și
financiare.
Art. 61. — Președintele Colegiului Medicilor din
România împreună cu președintele Comisiei economicosociale și de asigurări de sănătate reprezintă Colegiul
Medicilor din România la nivel central pentru îndeplinirea
atribuțiilor legale în domeniul contractării de servicii
medicale.
Art. 62. — Comisiile economico-sociale și de asigurări
de sănătate de la nivel județean, respectiv al municipiului
București, supraveghează modul de aplicare a negocierilor
realizate de către Colegiul Medicilor din România la nivel
central, în sensul că:
a) îi asistă pe membrii lor la încheierea contractelor
individuale privind furnizarea de servicii profesionale;
b) reprezintă și apără interesele membrilor lor în fața
partenerilor contractuali;
c) oferă consultații de specialitate cu privire la
încheierea, executarea și încetarea contractelor privind
furnizarea de servicii profesionale în cadrul sistemului de
asigurări de sănătate;
d) intervin prompt și acționează prin toate mijloacele
legale atunci când sunt încălcate drepturile membrilor lor,
ce decurg din încheierea și executarea contractelor privind
furnizarea de servicii medicale.
Art. 63. — Prin intermediul comisiei economico-sociale
și de asigurări de sănătate de la nivel județean sau al
municipiului București, Colegiul Medicilor din România
organizează și încurajează activitățile cultural-artistice și
sportive ale membrilor săi și familiilor acestora,
gospodărește și dezvoltă baza proprie de recreere și sport.
Contribuie la protejarea membrilor și a familiilor acestora
prin acordarea, în limita posibilităților, de ajutoare materiale.
Art. 64. — Comisia de etică și deontologie profesională
are următoarele atribuții:
a) urmărește și controlează respectarea de către medici
a Codului de deontologie medicală;
b) analizează evoluția normelor deontologice în practica
europeană și internațională;
c) face propuneri de modificare a Codului de
deontologie medicală.
Art. 65. — Comisia de jurisdicție profesională are
următoarele atribuții:
a) anchetează reclamațiile și sesizările legate de
nerespectarea deontologiei profesionale;
b) întocmește dosarul de anchetă disciplinară;
c) susține acțiunea disciplinară în fața comisiei de
disciplină.

Art. 66. — Comisia de jurisdicție profesională de la
nivelul colegiilor teritoriale are în plus față de atribuțiile
prevăzute la art. 65 și competența de a susține recursul în
fața Comisiei superioare de disciplină din cadrul Colegiului
Medicilor din România, atunci când recursul este promovat
de biroul consiliului teritorial.
Art. 67. — Judecarea cazurilor ce constituie abatere
disciplinară se face în temeiul cadrului legal, al prezentului
statut, al Codului de deontologie medicală, al
regulamentelor de ordine internă ale unităților medicale și
al fișei postului, asigurându-se o înaltă moralitate
profesională în rândurile corpului profesional.
Art. 68. — (1) În cazul unor acțiuni care lezează
onoarea profesională a membrilor Colegiului Medicilor din
România și/sau a corpului profesional în ansamblu,
indiferent de mijloacele de realizare, Comisia de jurisdicție
profesională va uza de dreptul la replică, cerând ferm
autorilor unor astfel de acțiuni să le retracteze sau să le
rectifice.
(2) La nivel județean, respectiv al municipiului București,
astfel de atribuții se realizează pe baza principiului
autonomiei organizatorice și funcționale.
Art. 69. — Comisia de jurisdicție profesională de la
nivel județean, respectiv al municipiului București, sesizează
încercarea de practică ilegală a profesiei de medic pe
teritoriul României. Dreptul de a susține acțiunea în justiție
revine președintelui consiliului colegiului județean, respectiv
al municipiului București.
Art. 70. — Comisia de imagine, relații interne și externe
are ca obiectiv realizarea legăturilor dintre Colegiul
Medicilor din România și structurile guvernamentale,
nonguvernamentale, județene, naționale sau internaționale.
Relația cu publicul și mass-media se asigură prin
intermediul unui purtător de cuvânt sau al președintelui
acestei comisii.
Art. 71. — Comisia de acreditări și avizări are ca
obiectiv impunerea unor standarde și criterii de asigurare a
calității actului profesional pe teritoriul României. În acest
sens comisia îndeplinește următoarele atribuții principale:
a) asigură împreună cu structurile de specialitate din
Ministerul Educației și Cercetării și ale Ministerului Sănătății
verificarea, validarea și echivalarea calificării membrilor săi;
b) participă la elaborarea unor criterii transparente de
evaluare, validare și echivalare a diplomelor, specialităților,
competențelor și gradelor profesionale;
c) participă în comisiile centrale de acreditări;
d) propune și avizează metodologia de acreditare a
medicilor și a unităților medico-sanitare.
Art. 72. — Comisia administrativă și financiar-contabilă
are următoarele atribuții:
a) asigură asistența juridică curentă în domeniul
financiar-contabil a Colegiului Medicilor din România;
b) gestionează patrimoniul și ține evidența financiarcontabilă;
c) centralizează cotizațiile și celelalte venituri;
d) asigură activitatea de birotică;
e) propune Consiliului național nivelul cotizației și al
părții din aceasta care trebuie virată de structurile județene
către organele centrale;
f) fundamentează proiectul bugetului de venituri și
cheltuieli;
g) fundamentează și propune Biroului executiv necesarul
de personal de execuție;
h) controlează gestiunea colegiilor județene;
i) pregătește și asigură desfășurarea ședințelor Adunării
generale naționale, Consiliului național și Biroului executiv.
Art. 73. — Colegiul Medicilor din România, prin colegiile
teritoriale, îndeplinește următoarele atribuții:
a) participă, în condițiile legii, la acreditarea furnizorilor
de servicii medicale;

MONITORUL OFICIAL AL ROMÂNIEI, PARTEA I, Nr. 418/18.V.2005
b) ține evidența medicilor cu drept de liberă practică,
din raza județului respectiv sau a municipiului București;
c) supraveghează modul de exercitare a profesiei de
către medici;
d) analizează cazurile de exercitare ilegală a profesiei
de medic și înaintează la rândul ei dosarul organelor
competente.
SECȚIUNEA a 4-a
Personalul

Art. 74. — În limita numărului de posturi aprobat de
către Consiliul național și a schemei de organizare și
funcționare, Biroul executiv, în funcție de necesitățile
concrete și în baza notei de fundamentare a Comisiei
administrative și financiar-contabile, poate angaja, în
condițiile legii, personal de specialitate, tehnic și
administrativ.
Art. 75. — Pentru lucrări de specialitate care nu
presupun o activitate continuă sau pentru consultații de
specialitate în anumite domenii, Biroul executiv poate
contracta servicii plătite pe lucrare, temă sau proiect, cu
specialiști în domeniu.
Art. 76. — Activitatea administrativă a Colegiului
Medicilor din România este condusă de un director general
executiv.
CAPITOLUL V
Organele de conducere de la nivel teritorial
Art. 77. — Organele de conducere la nivelul colegiului
județean, respectiv al municipiului București, sunt:
a) adunarea generală;
b) consiliul;
c) biroul consiliului;
d) președintele.
Art. 78. — (1) Adunarea generală este formată din toți
medicii cu drept de liberă practică înscriși în colegiul
teritorial și care își desfășoară activitatea de bază în raza
colegiului teritorial respectiv.
(2) Adunarea generală alege reprezentanții în consiliul
colegiului teritorial, reprezentanții în Adunarea generală
națională și membrii comisiei de disciplină.
Art. 79. — (1) Adunarea generală se întrunește în
primul trimestru al anului în ședință ordinară și, în mod
excepțional, în ședințe extraordinare.
(2) Adunarea generală se întrunește anual și adoptă
hotărâri cu majoritate simplă, în prezența a două treimi din
numărul membrilor săi. Dacă la prima convocare nu s-a
realizat majoritatea de două treimi, după 10 zile se
organizează o nouă ședință cu aceeași ordine de zi, care
va adopta hotărâri cu majoritate simplă, indiferent de
numărul membrilor prezenți.
Art. 80. — Ședințele pot fi convocate de:
a) consiliu;
b) președintele colegiului teritorial;
c) biroul consiliului colegiului teritorial;
d) o treime din numărul membrilor săi.
Art. 81. — Adunarea generală are următoarele atribuții:
a) alege membrii consiliului;
b) alege reprezentanții în Adunarea generală națională;
c) alege dintre membrii săi comisia de cenzori formată
din 3 membri;
d) aprobă bugetul de venituri și cheltuieli;
e) aprobă execuția bugetară;
f) descarcă de gestiune consiliul;
g) analizează raportul de activitate al consiliului.
Art. 82. — (1) Consiliul colegiului județean, respectiv al
municipiului București, are un număr de membri
proporțional cu numărul medicilor înscriși în evidența
colegiului, la data organizării alegerilor, aleși de către

7

adunarea generală conform proporțiilor stabilite în art. 46
din Legea nr. 306/2004.
(2) Consiliul colegiului județean, respectiv al municipiului
București, se întâlnește în ședințe ordinare o dată la două
luni sau în ședințe extraordinare la convocarea:
a) președintelui colegiului respectiv;
b) a cel puțin 3 membri ai biroului consiliului;
c) unei treimi din numărul membrilor consiliului.
(3) Consiliul lucrează în prezența a minimum două
treimi din numărul membrilor săi și ia decizii cu majoritate
simplă de voturi.
Art. 83. — Principalele atribuții ale consiliilor colegiilor
teritoriale sunt următoarele:
a) conduc activitatea colegiului între ședințele adunării
generale;
b) aleg individual și pe funcții membrii biroului
consiliului;
c) elaborează regulamentul de organizare și funcționare;
d) aprobă indemnizațiile lunare ale membrilor biroului
consiliului;
e) duc la îndeplinire hotărârile adunării generale;
f) aplică și urmăresc ducerea la îndeplinire a hotărârilor
organelor naționale ale Colegiului Medicilor din România;
g) aleg dintre membrii lor comisiile de lucru;
h) apără și reprezintă interesele profesionale ale
membrilor lor inclusiv în fața instanțelor judecătorești și a
altor autorități publice.
Art. 84. — Biroul consiliului este format din: președinte,
3 vicepreședinți și un secretar, aleși în mod individual de
către consiliu dintre membrii săi, în termen de maximum
5 zile de la data alegerii consiliului.
Art. 85. — (1) Biroul consiliului se întrunește
săptămânal sau ori de câte ori este nevoie, la solicitarea
președintelui sau a cel puțin 2 dintre membrii săi.
(2) Biroul consiliului lucrează în prezența a cel puțin
3 dintre membrii săi și ia decizii cu votul a cel puțin
3 membri.
Art. 86. — Biroul consiliului are următoarele atribuții:
a) asigură activitatea colegiului între ședințele consiliului;
b) aprobă angajarea de personal și asigură execuția
bugetului;
c) execută hotărârile adunării generale și ale consiliului;
d) elaborează și supune spre avizare consiliului proiectul
bugetului de venituri și cheltuieli;
e) execută deciziile organelor naționale de conducere și
răspunde de ducerea lor la îndeplinire;
f) informează consiliul cu privire la deciziile emise și
activitatea desfășurată între ședințele consiliului.
CAPITOLUL VI
Venituri și cheltuieli
Art. 87. — Veniturile Colegiului Medicilor din România
se constituie din:
a) taxa de înscriere;
b) cotizațiile lunare ale membrilor;
c) contravaloarea serviciilor prestate membrilor sau
persoanelor fizice și juridice;
d) donații și sponsorizări de la persoane fizice și
juridice;
e) legate;
f) drepturi editoriale;
g) încasări din vânzarea publicațiilor proprii;
h) fonduri rezultate din manifestările culturale și
științifice;
i) organizarea de cursuri de educație profesională
continuă;
j) alte surse.
Art. 88. — Taxa de înscriere în Colegiul Medicilor din
România este de 10% din salariul minim pe economie.
Art. 89. — (1) Cotizațiile datorate și neplătite în
termenul fixat de către consiliul colegiului teritorial, de către

8

MONITORUL OFICIAL AL ROMÂNIEI, PARTEA I, Nr. 418/18.V.2005

membrii Colegiului Medicilor din România determină plata
unor penalități egale cu cele percepute pentru neplata
obligațiilor fiscale.
(2) Aceeași penalitate se va aplica și colegiilor teritoriale
care nu varsă către organele naționale partea de cotizație
stabilită de Consiliul național.
Art. 90. — (1) Neplata cotizației datorate Colegiului
Medicilor din România pe o perioadă de 6 luni și după
atenționarea scrisă a consiliului colegiului teritorial se
sancționează cu suspendarea calității de membru al
colegiului până la plata cotizației datorate și a penalităților
aferente.
(2) Sancțiunea se aplică de către comisia de disciplină
la sesizarea Comisiei administrative și financiar-contabile a
colegiului.
(3) Decizia de suspendare se comunică Ministerului
Sănătății, casei de asigurări de sănătate județene și
angajatorului medicului suspendat.
Art. 91. — (1) Cuantumul cotizației de membru al
Colegiului Medicilor din România se stabilește de către
Consiliul național.
(2) Partea din cotizație aferentă funcționării forurilor
naționale va fi virată până cel mai târziu la sfârșitul lunii
următoare celei pentru care a fost percepută cotizația.
Art. 92. — (1) Partea de cotizație datorată Consiliului
național, nefiind venit al consiliilor colegiilor teritoriale, se
va vira către acesta înaintea oricăror alte plăți.
(2) Obligația urmăririi și efectuării vărsării cotei aferente
Consiliului național revine președintelui consiliului teritorial.
Art. 93. — Veniturile pot fi utilizate pentru cheltuieli cu
organizarea și funcționarea, cheltuieli de personal, cheltuieli
materiale și servicii, cheltuieli de capital, perfecționarea
pregătirii profesionale, acordarea de burse prin concurs
medicilor, ajutorarea medicilor cu venituri mici, crearea de
instituții cu scop filantropic și științific, alte cheltuieli
aprobate, după caz, de consiliul colegiului teritorial,
respectiv de Consiliul național.
Art. 94. — (1) Colegiul Medicilor din România, la nivel
central, va avea cont bancar. Dreptul de semnătură în
bancă aparține președintelui Colegiului Medicilor din
România. Acesta poate împuternici și o altă persoană cu
dreptul de semnătură în bancă.
(2) Dispozițiile alin. (1) se aplică și colegiilor județene,
respectiv al municipiului București.
Art. 95. — (1) Președinții consiliilor colegiilor județene,
respectiv al municipiului București, vor trimite anual până la
sfârșitul lunii martie copii de pe bugetul pentru anul în
curs, aprobat de către consiliul colegiului județean,
respectiv al municipiului București, și copii de pe bilanțul și
contul de execuție a bugetului de venituri și cheltuieli al
anului anterior.
(2) Copiile vor fi certificate pentru conformitate cu
originalul de către președintele consiliului colegiului
județean, respectiv al municipiului București.
Art. 96. — Membrii Colegiului Medicilor din România
care sunt excluși nu au nici un drept să revendice vreo
parte din patrimoniul sau veniturile colegiului și nici să
ridice pretenții asupra taxelor de înscriere, cotizațiilor sau
altor eventuale contribuții bănești ori materiale virate către
Colegiul Medicilor din România.
CAPITOLUL VII
Sancțiuni și proceduri disciplinare
SECȚIUNEA 1
Dispoziții generale

Art. 97. — Constituie abatere disciplinară fapta săvârșită
cu vinovăție prin care se încalcă jurământul depus, legile și
regulamentele specifice profesiei de medic, Codul de
deontologie medicală, prevederile prezentului statut, deciziile
obligatorii adoptate de Colegiul Medicilor din România,

precum și orice altă faptă săvârșită în legătură cu profesia
sau în afara acesteia, care este de natură să prejudicieze
onoarea și prestigiul profesiei sau ale corpului profesional.
Art. 98. — Răspunderea disciplinară a medicului nu
exclude răspunderea civilă, penală, administrativă sau
materială a acestuia.
Art. 99. — Repetarea unei abateri disciplinare, până la
radierea sancțiunii aplicate, constituie o circumstanță
agravantă ce va fi avută în vedere la aplicarea unei
eventuale alte sancțiuni.
Art. 100. Consiliile teritoriale sunt obligate să țină
evidența sancțiunilor aplicate fiecărui membru și să o
comunice, la solicitare, celor în drept.
Art. 101. — (1) În cadrul fiecărui colegiu teritorial se
organizează și funcționează comisia de disciplină,
independentă de conducerea colegiului, care judecă în
completuri de 3 membri abaterile disciplinare săvârșite de
medicii înscriși în acel colegiu.
(2) La nivelul Colegiului Medicilor din România se
organizează și funcționează Comisia superioară de
disciplină, independentă de conducerea colegiului, care
judecă în completuri de 5 membri contestațiile formulate
împotriva deciziilor comisiilor de disciplină teritoriale.
(3) Unul dintre membrii comisiilor de disciplină,
obligatoriu membru al colegiului, este desemnat de direcțiile
de sănătate publică, la nivel teritorial, și de Ministerul
Sănătății, la nivelul Comisiei superioare de disciplină.
Art. 102. — (1) Membrii comisiilor de disciplină de la
nivelul colegiului teritorial sunt aleși de către adunarea
generală a colegiului, iar membrii Comisiei superioare de
disciplină vor fi aleși de către Adunarea generală națională.
(2) Membrii comisiilor de disciplină vor fi aleși din
rândul medicilor primari cu o vechime în profesie de peste
7 ani și care nu au avut abateri disciplinare în ultimii
5 ani.
(3) Funcția de membru al comisiei de disciplină este
incompatibilă cu orice altă funcție în cadrul Colegiului
Medicilor din România.
(4) Durata mandatului membrilor comisiilor de disciplină
este de 6 ani.
(5) Calitatea de membru al comisiilor de disciplină
încetează prin deces, demisie, pierderea calității de
membru al Colegiului Medicilor din România ori prin
numirea unui alt reprezentant, în cazul membrilor
desemnați de către Ministerul Sănătății sau de direcția de
sănătate publică.
(6) Pentru membrii comisiilor de disciplină teritoriale,
pierderea calității de membru al comisiei de disciplină
operează și în cazul transferului în alt județ.
Art. 103. — Alegerea comisiilor de disciplină se va face
potrivit unui regulament aprobat de Consiliul național.
Art. 104. — (1) Abaterea disciplinară angajează
răspunderea disciplinară a făptuitorului, căruia i se va
aplica una dintre următoarele sancțiuni:
a) mustrare;
b) avertisment;
c) vot de blam;
d) amendă de la 1.000.000 lei la 15.000.000 lei. Plata
amenzii se va face în termen de 30 de zile de la data
rămânerii definitive a hotărârii disciplinare. Neachitarea în
acest termen atrage suspendarea de drept din exercițiul
profesiei, până la achitarea sumei;
e) interdicția de a exercita profesia ori anumite activități
medicale pe o perioadă de la o lună la un an;
f) retragerea calității de membru al Colegiului Medicilor
din România.
(2) Retragerea calității de membru al Colegiului
Medicilor din România operează de drept pe durata
stabilită prin hotărâre definitivă de instanțele judecătorești
cu privire la interzicerea exercitării profesiei.

MONITORUL OFICIAL AL ROMÂNIEI, PARTEA I, Nr. 418/18.V.2005
(3) La sancțiunile prevăzute la alin. (1) se poate
prevedea, după caz, obligarea celui sancționat la
efectuarea unor cursuri de perfecționare sau de educație
medicală ori a altor forme de pregătire profesională.
Art. 105. — (1) Decizia pronunțată se comunică
persoanei sancționate, persoanei care a făcut sesizarea,
Ministerului Sănătății, Biroului executiv și persoanei cu care
medicul sancționat are încheiat contractul de muncă.
(2) În termen de 15 zile de la comunicare, persoana
sancționată, persoana care a făcut sesizarea, Ministerul
Sănătății, președintele colegiului teritorial sau președintele
Colegiului Medicilor din România poate contesta decizia
pronunțată de comisia de disciplină a colegiului teritorial.
Art. 106. — (1) Acțiunea disciplinară poate fi pornită în
termen de cel mult 6 luni de la data săvârșirii faptei sau
de la data cunoașterii consecințelor prejudiciabile.
(2) Sancțiunile prevăzute la art. 74 alin. (1) lit. a)—d)
din Legea nr. 306/2004 se radiază în termen de 6 luni de
la data executării lor, iar cea prevăzută la art. 74 alin. (1)
lit. e) din aceeași lege, în termen de un an de la data
expirării perioadei de interdicție.
(3) În cazul aplicării sancțiunii prevăzute la art. 74
alin. (1) lit. f) din Legea nr. 306/2004, medicul poate face
o nouă cerere de redobândire a calității de membru al
colegiului, după expirarea perioadei stabilite prin hotărâre
judecătorească definitivă de interdicție a exercitării profesiei
sau după 2 ani de la data aplicării sancțiunii de către
comisiile de disciplină. Redobândirea calității de membru al
Colegiului Medicilor din România se face în condițiile legii.
(4) În situația în care, prin decizie a comisiei de
disciplină, au fost dispuse și măsurile prevăzute la art. 74
alin. (3) din Legea nr 306/2004, radierea sancțiunii se va
face numai după prezentarea dovezii ducerii la îndeplinire
a măsurii dispuse de comisia de disciplină.
Art. 107. — (1) Cercetarea disciplinară se efectuează
de către persoane din cadrul comisiei sau departamentului
de jurisdicție profesională.
(2) Unitățile sanitare sau cele de medicină legală au
obligația de a pune la dispoziție comisiilor de disciplină sau
persoanelor desemnate cu investigarea abaterilor
disciplinare documentele medicale solicitate, precum și
orice alte date și informații necesare soluționării cauzei.
Art. 108. — Împotriva deciziei de sancționare emise de
Comisia superioară de disciplină, în termen de 15 zile de
la comunicare, medicul sancționat poate formula o acțiune
în anulare la secția de contencios administrativ a
tribunalului în a cărui rază își desfășoară activitatea.
SECȚIUNEA a 2-a
Reguli procedurale

Art. 109. — (1) Plângerea împotriva unui medic se
adresează colegiului al cărui membru este medicul.
Aceasta va fi înregistrată numai dacă conține următoarele
elemente de identificare: numele, prenumele și locul de
muncă ale medicului împotriva căruia se face, precum și
numele, prenumele, adresa și semnătura petentului.
(2) Plângerea se va depune personal sau prin mandat
cu procură ori poate fi trimisă prin scrisoare recomandată
cu confirmare de primire.
(3) Nu se vor înregistra plângerile trimise prin fax ori
depuse sau trimise în copie.
Art. 110. — Primind plângerea, biroul consiliului decide
declanșarea sau nedeclanșarea procedurii disciplinare.
Art. 111. — Biroul consiliului se poate sesiza și poate
dispune începerea unei anchete disciplinare și din oficiu.
Art. 112. — În baza deciziei biroului consiliului de
declanșare a procedurii disciplinare, persoana sau, după
caz, persoanele desemnate cu cercetarea faptei vor audia
medicul reclamat, persoana care a făcut sesizarea,
eventualii martori propuși și aduși de către reclamant, vor
solicita, dacă este cazul, opinii ale specialiștilor în materie

9

și vor strânge toate probele pe care le consideră utile
cunoașterii cât mai exacte a faptei și împrejurărilor în care
aceasta s-a produs.
Art. 113. — (1) După cercetarea faptei conform
art. 112, dosarul disciplinar însoțit de propunerea de
sancționare sau de stingere a acțiunii disciplinare se
înaintează de comisia de jurisdicție profesională comisiei de
disciplină.
(2) Acțiunea disciplinară în fața comisiei de disciplină se
exercită de persoane din cadrul comisiei de jurisdicție
profesională sau din departamentul de jurisdicție.
Art. 114. — După audierea medicului împotriva căruia
s-a pornit acțiunea disciplinară, eventual a unor specialiști
în domeniu, a martorilor și a persoanei care a făcut
plângerea, comisia de disciplină stabilește printr-o decizie
una dintre următoarele soluții:
a) stinge acțiunea disciplinară dacă fapta nu constituie
abatere disciplinară;
b) aplică una dintre sancțiunile prevăzute de art. 104.
Art. 115. — Decizia adoptată în soluționarea cauzei va
trebui să cuprindă:
a) numărul deciziei și data pronunțării;
b) componența comisiei de disciplină;
c) descrierea pe scurt a faptei;
d) prezentarea măsurilor de cercetare a faptei
(declarațiile părților, martorii care au fost audiați,
înscrisurile, documentele cercetate și reținute în
soluționarea cauzei etc.);
e) sancțiunea aplicată;
f) temeiul legal al adoptării ei;
g) termenul de contestare și instanța competentă;
h) semnătura președintelui comisiei de disciplină și
ștampila acestuia.
Art. 116. — Decizia adoptată de către comisia de
disciplină de la nivel teritorial se comunică medicului
cercetat, persoanei care a făcut sesizarea și Biroului
executiv.
Art. 117. — (1) Împotriva deciziei comisiei de disciplină
de la nivel teritorial cel sancționat poate face contestație în
termen de 15 zile de la data comunicării ei.
(2) Dacă nu se formulează contestație, decizia de
sancționare se comunică unității profesionale cu care
medicul sancționat se afla în raporturi de muncă, precum
și Ministerului Sănătății.
Art. 118. — (1) Contestația se depune la comisia de
disciplină de la nivel teritorial, care, în termen de 3 zile
lucrătoare, este obligată ca, împreună cu dosarul cauzei,
să o trimită Comisiei superioare de disciplină.
(2) Contestația este suspensivă de executare.
(3) Sunt nule contestațiile depuse direct la Comisia
superioară de disciplină.
Art. 119. — Soluționând contestația, Comisia superioară
de disciplină, după ascultarea părților și, eventual,
administrarea tuturor probelor apreciate ca fiind necesare,
poate adopta una dintre următoarele soluții:
a) admite contestația și, pe cale de consecință,
anulează decizia comisiei de disciplină de la nivel teritorial;
b) admite în parte contestația și aplică o sancțiune mai
mică decât sancțiunea aplicată la nivel local;
c) respinge contestația și menține decizia pronunțată de
către comisia de disciplină de la nivel teritorial;
d) aplică una dintre sancțiunile prevăzute de lege.
Art. 120. — Decizia Comisiei superioare de disciplină va
conține elementele prevăzute la art. 115.
Art. 121. — Soluționarea cauzelor disciplinare se va
face cu celeritate.
CAPITOLUL VIII
Soluționarea litigiilor
Art. 122. — Membrii Colegiului Medicilor din România
sunt obligați ca, atunci când se găsesc într-o situație

10

MONITORUL OFICIAL AL ROMÂNIEI, PARTEA I, Nr. 418/18.V.2005

conflictuală, litigioasă, legată de exercitarea profesiei, cu alt
membru al colegiului, înainte de a apela la instanțele de
judecată, la mass-media sau la intervenția altor autorități,
să apeleze la comisia de litigii a consiliului județean,
respectiv a municipiului București.
Art. 123. — Comisia de litigii este formată din 3 membri
ai consiliului, desemnați de către acesta.
Art. 124. — Comisia de litigii va convoca părțile în
litigiu și pe baza probelor administrate de către părți și a
acelora pe care, considerându-le necesare, va încerca
soluționarea amiabilă a litigiului.
Art. 125. — (1) La terminarea procedurilor de
soluționare amiabilă a litigiului între părți, comisia de litigii
va încheia un proces-verbal în care va consemna situația
de fapt, pozițiile părților, probele administrate și rezultatul
final.
(2) Procesul-verbal va fi semnat de către membrii
comisiei de litigii și de către părți.
CAPITOLUL IX
Alegerea membrilor consiliilor locale, a reprezentanților
în Consiliul național și a reprezentanților în Adunarea
generală națională, precum și a membrilor birourilor
consiliilor
SECȚIUNEA 1
Alegerea reprezentanților

Art. 126. — (1) Membrii Colegiului Medicilor din
România pot fi aleși în organele de conducere ale
acestuia.
(2) Perioada organizării alegerilor se stabilește de către
Consiliul național.
Art. 127. — (1) Funcțiile de conducere, atât la nivel
teritorial, cât și central, sunt incompatibile cu situațiile
prevăzute la art. 68 din Legea nr. 306/2004, precum și cu
calitatea de angajat al Casei Naționale de Asigurări Sociale
de Sănătate ori al caselor de asigurări de sănătate județene,
respectiv a municipiului București.
(2) Pentru situația prevăzută la art. 68 alin. (2) din
Legea nr. 306/2004, se va alege, pe perioada suspendării,
un alt membru sau, după caz, funcția va fi ocupată de
primul membru supleant.
Art. 128. — Membrii consiliului județean, respectiv al
municipiului București, precum și reprezentanții în Adunarea
generală națională se aleg prin vot direct, secret și liber
exprimat de către membrii adunărilor generale din județe,
respectiv a municipiului București.
Art. 129. — Dreptul de vot, precum și dreptul de a fi
ales în organele de conducere îl au numai medicii membri
ai Colegiului Medicilor din România, care au cotizația
plătită la zi.
Art. 130. — (1) Dreptul de a alege și de a fi ales se
poate exercita numai în cadrul colegiului al cărui membru
este medicul respectiv.
(2) Dovada calității de membru al colegiului teritorial se
va face, acolo unde alegătorul nu se găsește pe lista
alegătorilor, cu ultima chitanță a plății cotizației.
Art. 131. — (1) În vederea organizării și desfășurării
alegerilor, se vor organiza comisii electorale locale de către
consiliile județene, respectiv al municipiului București,
respectiv o Comisie electorală centrală organizată de către
Biroul executiv și aprobată de Consiliul național.
(2) Comisia electorală centrală va coordona
desfășurarea alegerilor și va emite decizii de îndrumare în
vederea aplicării Regulamentului electoral ori a procedurilor
electorale.
Art. 132. — (1) Membrii comisiilor electorale nu pot
candida la posturile elective din cadrul Colegiului Medicilor
din România în legislatura pentru care se organizează
alegerile.

(2) Înaintea alegerii în această funcție, ei se vor angaja
în scris să nu candideze la o funcție electivă în legislatura
pentru care se organizează respectivele alegeri.
Art. 133. — Membrii Biroului executiv sunt aleși în mod
individual, cu majoritate de voturi, de către Consiliul
național, respectiv de către consiliile locale.
Art. 134. — (1) Alegerile se vor desfășura în baza
Regulamentului electoral aprobat de către Consiliul național.
(2) Perioada organizării alegerilor se stabilește de către
Consiliul național.
SECȚIUNEA a 2-a
Încetarea calității de reprezentant în Consiliul național
sau de membru în Biroul executiv

Art. 135. — (1) Încetarea mandatului de membru a
organelor de conducere intervine în următoarele situații:
a) demisie;
b) incompatibilitate;
c) deces;
d) pierderea calității de membru al Colegiului Medicilor
din România;
e) revocare;
f) imposibilitatea exercitării calității.
(2) Locul rămas vacant va fi ocupat de către primul
membru supleant.
(3) Locul rămas vacant din Biroul executiv sau din
Consiliul național se ocupă prin alegerea unui alt membru.
Art. 136. — (1) Revocarea din funcție sau din calitatea
de reprezentant în organele de conducere ale Colegiului
Medicilor din România, atât la nivel național, cât și
județean, respectiv al municipiului București, se face cu
majoritatea calificată a forului care l-a ales pe cel în
cauză.
(2) Revocarea se poate face în cazul încălcării grave a
legii, a prezentului statut sau a regulamentelor care
organizează și reglementează exercitarea profesiei de
medic.
Art. 137. — (1) Membrii organelor de conducere care
lipsesc nemotivat la:
a) două ședințe pe an în adunările generale;
b) trei ședințe pe an ale Consiliului național sau ale
consiliului județean, respectiv al municipiului București;
c) trei ședințe pe semestru ale Biroului executiv ori ale
biroului consiliului județean, respectiv al municipiului
București,
sunt revocați de drept.
(2) Constatarea revocării se face prin:
a) hotărâre a adunării generale naționale pentru membrii
Consiliului național, la sesizarea Biroului executiv;
b) hotărâre a Consiliului național pentru membrii Biroului
executiv, la sesizarea a 3 dintre membrii Biroului executiv;
c) decizie a Biroului executiv pentru membrii organelor
teritoriale de conducere, la sesizarea biroului consiliului
colegiului teritorial.
Sesizarea va fi însoțită de dovada absenței membrului în
cauză.
CAPITOLUL X
Dispoziții finale și tranzitorii
Art. 138. — Completarea și modificarea prezentului
statut se vor face de către Adunarea generală națională, la
propunerea Consiliului național.
Art. 139. — Organele de conducere ale Colegiului
Medicilor din România de la nivel național și teritorial,
alese pentru mandatul 2003—2007, rămân în funcție până
la sfârșitul perioadei pentru care au fost alese.
Art. 140. — Prezentul statut a fost aprobat de Adunarea
generală națională în ședința din data de 25 martie 2005
și intră în vigoare la data publicării în Monitorul Oficial al
României, Partea I.

11

MONITORUL OFICIAL AL ROMÂNIEI, PARTEA I, Nr. 418/18.V.2005

ANEXĂ
la statut

EMBLEMA CU SIGLA COLEGIULUI MEDICILOR DIN ROMÂNIA

ANEXA Nr. 2

CODUL DE DEONTOLOGIE MEDICALĂ
al Colegiului Medicilor din România
CAPITOLUL I
Domeniul de aplicare și principii generale
Art. 1. — Prezentul cod cuprinde normele de conduită
obligatorii în legătură cu exercițiul drepturilor și îndatoririlor
profesionale ale medicului.
Art. 2. — Prevederile prezentului cod, atât cele ce
reamintesc regulile morale pe care orice medic trebuie să
le respecte, cât și cele care privesc aspecte tehnice,
precum și comportarea față de confrați, sunt obligatorii
pentru medicii din evidența Colegiului Medicilor din
România. Medicii care au activități în învățământ răspund
în respectarea prevederilor prezentului cod de cei pe care
îi au în îndrumare.
Art. 3. — Sănătatea omului este țelul suprem al actului
medical. Obligația medicului constă în a apăra sănătatea
fizică și mentală a omului, în a ușura suferințele, în
respectul vieții și demnității persoanei umane, fără
discriminări în funcție de vârstă, sex, rasă, etnie, religie,
naționalitate, condiție socială, ideologie politică sau orice alt
motiv, în timp de pace, precum și în timp de război.
Respectul datorat persoanei umane nu încetează nici după
decesul acesteia.
Art. 4. — În exercitarea profesiei sale, medicul acordă
prioritate intereselor pacientului, care primează asupra
oricăror alte interese.
Art. 5. — În exercitarea profesiei sale, medicul este
obligat să respecte drepturile fundamentale ale omului și
principiile etice în domeniul biomedical. Colegiul Medicilor
din România va actualiza periodic prevederile prezentului
cod în concordanță cu declarațiile și convențiile la care
România este parte, privind etica în domeniul biomedical.
Art. 6. — Este interzis medicului, în exercitarea profesiei
sale, să impună pacientului opiniile sale personale de orice
natură ar fi acestea.
Art. 7. — Medicul nu trebuie să înceteze niciodată, în
decursul vieții sale profesionale, să își însușească achizițiile
științei medicale, în scopul îmbunătățirii cunoștințelor sale
medicale.

Art. 8. — Medicul trebuie ca, în conformitate cu
abilitățile și cunoștințele sale, să contribuie la informarea
obiectivă a publicului și autorităților medicale în ceea ce
privește problemele medicale. Medicul care oferă informații
medicale în mass-media trebuie să verifice modul în care
afirmațiile sale sunt făcute publice și să ia atitudine în
cazul denaturării acestora.
CAPITOLUL II
Îndatoriri generale
SECȚIUNEA A
Despre independența profesională a medicului
și responsabilitate

Art. 9. — Medicul are independență profesională
absolută, libertatea absolută a prescripțiilor și actelor
medicale pe care le consideră necesare, în limitele
competenței sale, și este răspunzător pentru acestea. În
cazul limitării prin constrângeri administrative și/sau
economice a independenței sale, medicul nu este
răspunzător.
Art. 10. — Medicul nu va garanta vindecarea afecțiunii
pentru care pacientul i s-a adresat.
Art. 11. — În activitatea medicală ce se desfășoară în
echipă (secții de spital, proces de învățământ medical tip
rezidențiat), răspunderea pentru actele medicale aparține
șefului echipei, în limitele atribuțiilor administrative de
coordonare, și medicului care efectuează direct actul
medical, în limitele competenței sale profesionale și rolului
care i-a fost atribuit de șeful echipei. În echipele
interdisciplinare, șeful echipei se consideră a fi medicul din
specialitatea în care s-a stabilit diagnosticul major de
internare, dacă nu există reglementări speciale care să
prevadă altfel.
Art. 12. — Încredințarea totală sau parțială a obligațiilor
proprii către alte persoane, în lipsa controlului personal,
constituie abatere deontologică.

12

MONITORUL OFICIAL AL ROMÂNIEI, PARTEA I, Nr. 418/18.V.2005

Art. 13. — Exprimarea consimțământului informat al
pacientului pentru tratament nu înlătură responsabilitatea
medicului pentru eventualele greșeli profesionale.
SECȚIUNEA B
Secretul profesional

Art. 14. — Secretul profesional este obligatoriu, cu
excepția situațiilor prevăzute de lege.
Art. 15. — Fac obiectul secretului profesional tot ceea
ce medicul, în timpul exercitării profesiei sale, a aflat direct
sau indirect în legătură cu viața intimă a bolnavului, a
familiei, a aparținătorilor, precum și probleme de diagnostic,
prognostic, tratament, diverse circumstanțe în legătură cu
boala. Secretul profesional persistă și după terminarea
tratamentului sau decesul pacientului.
Art. 16. — Secretul profesional trebuie păstrat și față de
aparținători, dacă pacientul nu dorește altfel.
Art. 17. — Secretul profesional trebuie păstrat față de
colegi, cadre sanitare și instituțiile medicale care nu sunt
implicate în actul medical al pacientului în cauză.
Art. 18. — În comunicările științifice cazurile vor fi în
așa fel prezentate încât identitatea bolnavului să nu poată
fi recunoscută.
Art. 19. — În cazul în care nu este contrar intereselor
pacientului, medicul curant va permite accesul mass-media
la pacient numai cu acceptul acestuia. Medicii șefi ai
unităților medicale sunt obligați să ia toate măsurile în așa
fel încât accesul mass-media la pacient să se facă numai
cu acceptul medicului curant și al pacientului. Acordarea de
informații cu privire la un anumit caz se poate face numai
cu acordul pacientului, al medicului curant și al șefului
unității medicale.
Art. 20. — Evidențele medicale trebuie păstrate ca
materiale secrete profesionale.
SECȚIUNEA C
Reguli generale de comportament în activitatea medicală

Art. 21. — Medicul nu poate trata un pacient fără a-l
examina medical în prealabil, personal. Numai în cazuri
excepționale, de urgență sau în cazuri de forță majoră
(îmbolnăviri pe nave maritime aflate în mers, pe avioane în
zbor, locuri inaccesibile sasu în timp util) se vor da indicații
de tratament prin mijloace de telecomunicații.
Art. 22. — Medicul poate executa o activitate medicală
doar dacă are pregătire și practică suficientă pentru
aceasta. Această prevedere nu se aplică în cazuri de
urgență vitală, care nu poate fi rezolvată altfel.
Art. 23. — Medicul poate utiliza numai aparate de
diagnostic sau tratament autorizate și pentru mânuirea
cărora are pregătire ori suficientă practică.
Art. 24. — Dacă în urma examinării sau în cursul
tratamentului medicul consideră că nu are suficiente
cunoștințe ori experiență pentru a asigura o asistență
corespunzătoare, va solicita un consult, prin orice mijloace,
cu alți specialiști sau va îndruma bolnavul către aceștia.
Art. 25. — În caz de pericol de moarte iminent, medicul
va rămâne lângă pacient atât timp cât este nevoie de
ajutorul lui profesional.
Art. 26. — Pacientul nevindecabil va fi tratat cu aceeași
grijă și aceeași atenție ca și cel care are șanse de
vindecare.
Art. 27. — Medicul va informa pacientul asupra bolii
acestuia, tratamentului necesar și a șanselor de
însănătoșire. Medicul va evita să trezească prin
comportamentul lui imaginea unei boli mai grave decât
este ea în realitate.
Art. 28. — Medicul va păstra o atitudine de strictă
neutralitate și neamestec în problemele familiale ale
bolnavului, exprimându-și părerea numai dacă este solicitat

și numai dacă intervenția este motivată de interesul
sănătății bolnavului.
Art. 29. — Medicul nu trebuie să se implice în
problemele legate de interesele materiale din familia
bolnavului său.
SECȚIUNEA D
Obligativitatea acordării asistenței medicale

Art. 30. — Medicul care se găsește în prezența unui
bolnav sau rănit în pericol are obligația să îi acorde
asistență la nivelul posibilităților momentului și locului ori să
se asigure că cel în cauză primește îngrijirile necesare.
Art. 31. — În caz de calamități naturale sau accidentări
în masă, medicul este obligat să răspundă la chemare,
chiar să își ofere de bunăvoie serviciile medicale imediat
ce a luat cunoștință despre eveniment.
Art. 32. — Medicul poate refuza acordarea de îngrijiri
de sănătate din motive personale sau profesionale
temeinice, îndrumând pacientul spre alte surse de îngrijire
medicală, cu excepția situațiilor de urgență. Medicul este
obligat să pună la dispoziție confratelui care preia pacientul
toate informațiile medicale referitoare la caz.
SECȚIUNEA E
Întreținerea și folosirea cunoștințelor profesionale.
Educația medicală continuă

Art. 33. — Medicii au datoria de a-și perfecționa
continuu cunoștințele profesionale.
Art. 34. — În folosirea unor metode terapeutice noi
trebuie să primeze interesul pacientului, iar acestea nu pot
fi utilizate decât după evaluarea raportului risc—beneficiu.
SECȚIUNEA F
Integritatea și imaginea medicului

Art. 35. — Medicul trebuie să fie model de
comportament etico-profesional, contribuind la creșterea
nivelului său profesional și moral, a autorității și prestigiului
profesiunii medicale pentru a merita stima și încrederea
pacienților și a colaboratorilor.
Art. 36. — Medicul nu trebuie să se folosească de un
mandat electiv, o funcție administrativă sau de alte
autorități pentru a-și crește clientela.
Art. 37. — Medicul poate folosi numai titlul la care are
dreptul, conform pregătirii sale profesionale.
Art. 38. — Informările privind serviciile medicale sunt
acceptate, cu condiția să fie corecte, și se pot referi la:
a) sediul profesional, orele de funcționare, conducerea
instituției medicale;
b) specialitatea și titlul medicului;
c) metodele de diagnostic și tratament folosite. Aceste
informații trebuie să se refere numai la metode de
diagnostic și tratament fundamentate științific și acceptate
în lumea medicală. Nu trebuie să conțină informații eronate
sau care ar putea induce pacienții în eroare;
d) tarifele percepute.
Aceste informații nu trebuie să inducă pacienților
impresia că neapelarea la serviciile medicului respectiv le
poate pune în pericol starea de sănătate fizică sau psihică.
Art. 39. — Medicul nu poate face reclamă unor
medicamente sau bunuri medicale de consum. Menționarea
denumirii unor medicamente sau bunuri medicale în
cuprinsul unor articole, cărți, făcută în scop științific, nu se
consideră reclamă.
Art. 40. — Medicul nu trebuie să facă propagandă în
mediile nemedicale sau chiar medicale unor procedee de
diagnostic ori tratament insuficient probate, fără să
sublinieze și rezervele ce se impun.

MONITORUL OFICIAL AL ROMÂNIEI, PARTEA I, Nr. 418/18.V.2005
Art. 41. — Este contrară eticii înțelegerea dintre doi
medici, între medic și farmacist sau între medic și un
cadru auxiliar pentru obținerea de avantaje materiale.
Art. 42. — Este interzisă medicului practician implicarea
în distribuirea unor remedii, aparate sau produse
medicamentoase autorizate ori neautorizate.
Art. 43. — Este interzisă practicarea de către medic a
unor activități care dezonorează profesia medicală. Orice
medic trebuie să se abțină, chiar în afara vieții
profesionale, de la acte de natură să ducă la
desconsiderarea acesteia.
Art. 44. — Medicul nu poate fi obligat să își exercite
profesia în condiții ce ar putea compromite calitatea
îngrijirilor medicale și a actelor sale profesionale, cu
excepția urgențelor medico-chirurgicale vitale.
Art. 45. — Medicul nu poate propune sau aplica
pacientului ca benefice ori lipsite de riscuri remedii sau
procedee iluzorii ori insuficient probate. Orice practică
neștiințifică este interzisă.
Art. 46. — Este interzisă acordarea de facilități,
colaborarea sau sprijinirea oricărei persoane care practică
ilegal medicina. Medicul are obligația de a sesiza existența
unor astfel de situații colegiului teritorial al medicilor.
SECȚIUNEA G
Onorarii și atragerea bolnavilor

Art. 47. — Este interzisă emiterea oricărui document
medical care ar aduce pacientului un avantaj material
nejustificat sau ilicit.
Art. 48. — Este interzisă medicului practicarea
concurenței neloiale, inclusiv prin practicarea unor tarife
minimale, vădit disproporționate față de costul real al
serviciului medical, în scopul atragerii clientelei. Este admis
serviciul gratuit în scopuri filantropice, cu informarea
colegiului teritorial al medicilor cel mai târziu la 3 zile după
acordarea asistenței medicale.
CAPITOLUL III
Îndatoriri față de bolnavi
SECȚIUNEA A
Respectarea drepturilor persoanei

Art. 49. — Medicul trebuie să respecte dreptul
persoanei în privința opțiunii libere asupra medicului său
curant și chiar să faciliteze această posibilitate.
Art. 50. — Un medic care este solicitat sau are
obligația să examineze o persoană privată de libertate ori
să dea îngrijiri în mediu carceral nu poate nici direct, nici
indirect, fie și numai prin simpla prezență, să cauționeze
sau să favorizeze atingerea integrității fizice ori psihice a
vreunui deținut, inclusiv a demnității acestuia. Dacă medicul
constată că persoana privată de libertate a suportat
maltratări, are obligația să informeze autoritatea judiciară.
SECȚIUNEA B
Relația cu pacientul

Art. 51. — Exercitarea profesiei medicale nu trebuie
făcută impersonal, ci încercând stabilirea unei relații umane
cu pacientul, pentru ca, la nevoie, compasiunea din partea
medicului să nu pară un act formal.
Art. 52. — Este interzis ca medicul curant să întrețină
relații sexuale cu pacienții săi sau să-i supună pe aceștia
unor acte degradante pentru ființa umană.
Art. 53. — Medicul trebuie să dea dovadă de diligență
maximă în stabilirea diagnosticului, tratamentului adecvat și
în evitarea complicațiilor previzibile la pacientul aflat în
îngrijirea sa.

13

Art. 54. — Prescripțiile medicale trebuie formulate cât
mai clar, medicul asigurându-se că a fost înțeles complet
de către bolnav și anturajul acestuia, mergând până la
încercarea de a supraveghea executarea tratamentului.
Art. 55. — Din momentul în care a răspuns unei
solicitări, medicul este automat angajat moral să asigure
bolnavului în cauză îngrijiri conștiincioase și devotate,
inclusiv prin trimiterea pacientului la o unitate medicală sau
la un specialist cu competențe superioare.
Art. 56. — Medicul curant are obligația de a face toate
demersurile medicale pentru a facilita pacientului său
obținerea drepturilor sale ce decurg din starea de boală.
Art. 57. — În caz de război, cataclisme, epidemii și
atentate, medicul nu are dreptul să își abandoneze
bolnavii, cu excepția unui ordin formal al unei autorități
competente în conformitate cu legea.
SECȚIUNEA C
Consimțământul

Art. 58. — Pentru orice intervenție medicală diagnostică
sau terapeutică este necesar consimțământul informat al
pacientului.
Art. 59. — Consimțământul pacientului va fi exprimat în
condițiile legii.
Art. 60. — Consimțământul va fi dat după informarea
pacientului
asupra
diagnosticului,
prognosticului,
alternativelor terapeutice, cu riscurile și beneficiile acestora.
Art. 61. — În situația pacienților minori, incompetenți
sau care nu își pot exprima voința, consimțământul va
aparține reprezentanților legali. Dacă medicul curant
apreciază că decizia reprezentantului legal nu este în
interesul pacientului, se constituie o comisie de arbitraj de
specialitate pentru a evalua cazul și a lua decizia.
Art. 62. — În situații de urgență, când este pusă în
pericol viața pacientului, iar acesta nu își poate exprima
voința și rudele sau reprezentanții legali nu pot fi
contactați, consimțământul este implicit, iar medicul va face
tot ceea ce este posibil pentru salvarea pacientului,
urmând ca informarea acestuia să se facă ulterior.
Art. 63. — Prognosticul grav va fi împărtășit pacientului
cu prudență și tact, ținându-se cont de starea psihică a
acestuia. Prognosticul va fi dezvăluit și familiei doar dacă
pacientul consimte la aceasta. În cazul în care se
consideră că dezvăluirea prognosticului infaust va dăuna
pacientului sau atunci când acesta nu dorește să afle,
prognosticul poate fi dezvăluit familiei.
SECȚIUNEA D
Probleme ale îngrijirii minorilor

Art. 64. — Medicul trebuie să fie apărătorul intereselor
medicale ale copilului bolnav atunci când apreciază că
starea de sănătate a copilului nu este bine înțeleasă sau
nu este suficient de bine protejată de anturaj.
Art. 65. — Dacă medicul apreciază că un minor este
victima unei agresiuni sau privațiuni, are obligația de a-l
proteja uzând de prudență și anunțând autoritatea
competentă.
SECȚIUNEA E
Eliberarea de documente

Art. 66. — Este interzisă eliberarea pentru bolnav a
unor certificate de complezență sau a unor rapoarte
tendențioase. Orice act medical va oglindi realitatea
obiectivă.
Art. 67. — Medicul poate emite certificate, atestate și
documente permise de lege, pe baza propriilor sale
constatări și a examenelor necesare în acest scop. Este
interzis ca informațiile medicale să fie prezentate deformat

14

MONITORUL OFICIAL AL ROMÂNIEI, PARTEA I, Nr. 418/18.V.2005

sau ascunse. Documentele medicale vor respecta forma
prevăzută de lege. Documentele medicale nu trebuie să
conțină mai multe date decât este necesar scopului pentru
care acestea sunt întocmite și eliberate.
Art. 68. — Persoana la care se referă documentul
medical emis are dreptul de a fi informată cu privire la
conținutul acestuia.
CAPITOLUL IV
Îndatoriri față de public
Art. 69. — Medicul chemat într-o familie ori colectivitate
trebuie să se îngrijească de respectarea regulilor de igienă
și de profilaxie. El va semnala bolnavului și anturajului
responsabilitatea ce revine acestora față de ei înșiși, dar
și față de comunitate și colectivitate.
Art. 70. — Medicul are obligația morală de a aduce la
cunoștință organelor competente orice situație de care află
și care reprezintă un pericol pentru sănătatea publică.
CAPITOLUL V
Relațiile medicului cu colegii și colaboratorii,
consultul medical, reguli de comportare
cu alți profesioniști din sfera sanitară,
obligații față de Colegiul Medicilor din România
SECȚIUNEA A
Relațiile medicului cu colegii și colaboratorii. Confraternitatea

Art. 71. — Medicul va trebui să își trateze confrații așa
cum ar dori el însuși să fie tratat de ei. În baza spiritului
de corp, medicii își datorează asistența morală.
Art. 72. — Schimbul de informații între medici privind
pacienții trebuie să se facă obiectiv și în timp util, în așa
fel încât asistența medicală a pacienților să fie optimă.
Art. 73. — Dacă un medic are neînțelegeri cu un
confrate, trebuie să prevaleze concilierea potrivit Statutului
Colegiului Medicilor din România.
Art. 74. — Este interzisă răspândirea de comentarii ce
ar putea să prejudicieze reputația profesională a unui
confrate. Medicii trebuie să ia apărarea unui confrate
atacat pe nedrept.
Art. 75. — Constituie încălcare a regulilor etice
blamarea și defăimarea colegilor (critica pregătirii sau
activității lor medicale) în fața bolnavilor, aparținătorilor, a
personalului sanitar etc., precum și orice expresie sau act
capabil să zdruncine încrederea în medicul curant și
autoritatea acestuia.
Art. 76. — Atunci când un medic ia cunoștință despre
greșeli etice sau profesionale care aduc atingere imaginii
profesiei, comise de către un coleg, trebuie să ia atitudine
cu tact, încercând să discute problema cu confratele în
cauză. Dacă aceasta nu dă rezultate, medicul are obligația
să discute cazul în cadrul Colegiului Medicilor din
România, înainte de a se adresa autorităților competente.

aparținătorului rezultatul consultului. Dacă există divergențe
de păreri, se va proceda, după caz, la completarea
examinărilor, internarea în spital, lărgirea consultului prin
invitarea altor specialiști etc.
Art. 79. — În consultul medical se va păstra o
atmosferă de stimă și respect reciproc, nu se va manifesta
superioritate față de medicul curant. Discuția cazului și
observațiile critice nu se vor face în fața bolnavului sau a
altor persoane străine, chiar dacă este vorba de medici
subordonați.
Art. 80. — Un medic care a fost chemat pentru un
consult nu trebuie să revadă ulterior pacientul din proprie
inițiativă și fără aprobarea medicului curant.
Art. 81. — În cazul colaborării mai multor medici pentru
examinarea sau tratamentul aceluiași pacient, fiecare
practician își asumă responsabilitatea personal. Este
interzis transferul de sarcini și responsabilități privind
indicațiile de investigații, prescrierea de medicamente sau
concedii medicale către alți medici care nu au participat la
consultul medical.
Art. 82. — Dacă în urma unui consult avizul celor
chemați diferă fundamental de cel al medicului curant,
pacientul trebuie informat. Medicul curant este liber să se
retragă dacă părerea medicilor chemați la consult
prevalează în opinia pacientului sau a anturajului acestuia.
Art. 83. — Pacientul aflat în tratamentul unui coleg
poate fi asistat de orice confrate pentru probleme incidente
urgente, cu informarea prealabilă sau ulterioară a
medicului.
Art. 84. — Dacă propunerea pentru un consult medical
vine din partea pacientului sau a anturajului acestuia,
medicul are obligația organizării modalității de consult. În
cazul în care medicul curant nu este de acord, se poate
retrage fără explicații. În urma consultului se va redacta un
document semnat de participanți. Dacă documentul nu este
redactat, se consideră că participanții la consult susțin
punctul de vedere al medicului curant.
SECȚIUNEA C
Raporturi cu alți profesioniști sanitari

Art. 85. — Medicii vor avea raporturi bune, în interesul
pacienților, cu ceilalți profesioniști din domeniul medical.
SECȚIUNEA D
Obligații față de Colegiul Medicilor din România

Art. 86. — Medicii membri ai Colegiului Medicilor din
România trebuie să susțină organizația din toate punctele
de vedere.
Art. 87. — Medicul aflat în anchetă profesională este
obligat să colaboreze cu persoanele desemnate de colegiu
și să furnizeze toate datele solicitate în vederea încheierii
investigației în cel mult 14 zile de la solicitare.
CAPITOLUL VI
Situații speciale

SECȚIUNEA B
Consultul medical

Art. 77. — Ori de câte ori medicul consideră necesar
să ceară părerea unui coleg pentru elucidarea
diagnosticului, formularea planului terapeutic sau a indicației
unei intervenții, acesta va propune, de acord cu bolnavul
sau aparținătorii lui și ținând cont de preferințele acestuia,
un consult cu alți confrați.
Art. 78. — Consultul este organizat de medicul curant și
este recomandabil ca medicii chemați pentru consult să
examineze bolnavul în prezența medicului curant. Apoi
medicii se retrag pentru a discuta cazul. După ce au căzut
de acord, medicul curant comunică bolnavului sau

SECȚIUNEA A
Reguli privind cercetarea medicală pe subiecți umani

Art. 88. — Cercetarea medicală pe subiecți umani se
face cu respectarea prevederilor convențiilor și declarațiilor
internaționale la care România este parte semnatară.
Art. 89. — Medicul implicat în cercetarea biomedicală
are datoria de a promova și proteja viața, sănătatea,
intimitatea și demnitatea subiecților umani care participă la
cercetare.
Art. 90. — În desfășurarea cercetării medicale pe
subiecți umani trebuie acordată o protecție deosebită
populațiilor vulnerabile, cum ar fi:

MONITORUL OFICIAL AL ROMÂNIEI, PARTEA I, Nr. 418/18.V.2005
a) persoane dezavantajate din punct de vedere
economic și medical;
b) persoane care nu își pot da consimțământul pentru
participarea într-o cercetare medicală (minori, persoane
incompetente, persoane care datorită stării lor nu își pot
exprima voința);
c) persoane care sunt susceptibile a-și da
consimțământul sub presiune (de exemplu, persoane în
detenție, militari);
d) persoane care nu beneficiază personal din cercetare;
e) persoane pentru care cercetarea medicală este
combinată cu îngrijirea medicală.
Art. 91. — În cercetarea pe subiecți umani, binele
individului primează asupra binelui societății în general și al
științei.
Art. 92. — Cercetarea medicală în scopul progresului
medical trebuie să se facă doar în ultimă instanță pe
subiecți umani. Aceasta trebuie să se efectueze în
conformitate cu datele științifice existente, cu alte surse
relevante de informare și cu datele obținute din
experimentarea pe animale, atunci când aceasta este
posibilă.
Art. 93. — Principalul scop al cercetării medicale pe
subiecți umani este de a îmbunătăți metodele profilactice,
diagnostice și de tratament, înțelegerea etiologiei și a
patogenezei unei afecțiuni.
Art. 94. — Nu se poate întreprinde nici o cercetare pe
o persoană, decât dacă sunt întrunite cumulativ
următoarele condiții:
a) nu există nici o metodă alternativă la cercetarea pe
ființe umane, de eficacitate comparabilă;
b) riscurile la care se poate expune persoana nu sunt
disproporționate în comparație cu beneficiile potențiale ale
cercetării;
c) proiectul de cercetare a fost aprobat de instanța
competentă după ce a făcut obiectul unei examinări
independente asupra pertinenței sale științifice, inclusiv al
unei evaluări a importanței obiectivului cercetării, precum și
al unei examinări pluridisciplinare a acceptabilității sale pe
plan etic;
d) persoana pe care se fac cercetări este informată
asupra drepturilor sale și asupra garanțiilor pentru
protecția sa;
e) există consimțământul participanților.
Art. 95. — Protocolul cercetării trebuie să fie evaluat de
o comisie de etică, formată din persoane independente față
de cercetători sau sponsori. Comisia de etică ce
efectuează evaluarea proiectului trebuie să fie informată cu
privire la desfășurarea cercetării și are dreptul de a
monitoriza cercetările în derulare.
Art. 96. — Cercetarea medicală pe subiecți umani
trebuie să fie efectuată numai de către persoane calificate
în acest sens. Această persoană are reponsabilitatea
privind subiecții implicați în cercetare, chiar dacă aceștia
și-au exprimat consimțământul informat pentru participare.
Art. 97. — Experimentul clinic (cercetarea fără scop
terapeutic) este admisibil din punct de vedere etic dacă nu
comportă nici un risc serios previzibil. Cercetătorii care
conduc experimentul clinic sunt obligați să îl întrerupă dacă
apare pericolul vătămării sănătății subiectului sau când
acesta cere sistarea experimentului. Cercetarea medicală
pe subiecți umani se poate derula doar dacă potențialele
beneficii sunt superioare riscurilor.
Art. 98. — Impunerea cu forța sau prin inducerea în
eroare a exprimentului pe om constituie o gravă încălcare
a principiilor eticii medicale. Participarea subiecților umani
în cercetare se poate face numai voluntar și numai după
ce aceștia au fost informați adecvat cu privire la: scopurile,
metodele cercetării, riscurile și beneficiile anticipate. De
asemenea, subiecții trebuie informați că se pot retrage

15

oricând din cercetare, fără ca acest lucru să îi prejudicieze
în vreun fel. Consimțământul informat al participanților
trebuie luat cu respectarea prevederilor legale.
Art. 99. — Refuzul unui pacient de a participa într-o
cercetare nu trebuie să influențeze calitatea relației medic—
pacient.
Art. 100. — În cazul minorilor, consimțământul va fi
obținut de la aparținători sau de la reprezentantul legal,
fiind necesar și acceptul minorului de a participa în
cercetare. Este necesar un maximum de prudență în a
utiliza minorii în experimentele medicale și numai dacă
riscurile sunt minime.
Art. 101. — În cazul persoanelor incompetente sau
incapabile de a-și exprima voința, consimțământul va fi
obținut de la aparținători sau de la reprezentanții legali.
Art. 102. — Includerea în cercetarea medicală a
subiecților incompetenți sau care nu își pot exprima voința
se va face numai atunci când cercetarea nu poate fi
efectuată folosindu-se persoane competente (condiția fizică
sau psihică ce împiedică obținerea consimțământului
informat este o caracteristică necesară a populației incluse
în studiu) și numai dacă riscurile sunt minore.
Art. 103. — Medicul trebuie să ia toate măsurile
necesare pentru protejarea intimității subiecților participanți
în cercetare, pentru păstrarea confidențialității informațiilor
despre subiecți, și trebuie să minimalizeze pe cât posibil
impactul cercetării asupra integrității fizice, mentale și a
personalității acestora.
Art. 104. — Cercetările făcute în scop terapeutic
constituie aplicarea pentru prima dată la om a unor
procedee medicale sau chirurgicale și se vor face exclusiv
în scop curativ. În asemenea cercetări trebuie să existe o
proporționalitate justă, în favoarea bolnavului, între riscurile
procedeului nou și gravitatea cazului; pericolele posibile ale
procedeului nou să nu întreacă în gravitate evoluția
probabilă a bolii de bază sau a tratamentelor cunoscute și
aplicate până în prezent.
Art. 105. — Folosirea unui placebo în cercetări
medicale combinate cu îngrijirea pacienților este admisă
numai atunci când nu există metode profilactice,
diagnostice sau terapeutice demonstrate pentru subiecții
participanți ori atunci când pacienții care primesc placebo
nu sunt expuși unor riscuri suplimentare.
Art. 106. — Participanții într-o cercetare medicală
trebuie să aibă acces la beneficiile rezultate din aceasta,
după încheierea cercetării.
Art. 107. — Publicarea rezultatelor unei cercetări
medicale pe subiecți umani se va face cu respectarea
acurateței datelor și numai în condițiile în care sunt
respectate normele etice naționale și internaționale care
guvernează cercetarea medicală pe subiecți umani.
Art. 108. — Se interzice provocarea de îmbolnăviri
artificiale unor oameni sănătoși, din rațiuni experimentale.
Art. 109. — În toate cazurile de cercetări clinice, pentru
verificarea pe om a eficacității unor metode de diagnostic
sau de tratament se va respecta riguros condiția
consimțământului voluntar al subiectului.
Art. 110. — Experimentarea umană trebuie să respecte
un număr de reguli:
a) să fie precedată de o serioasă experimentare pe
animal;
b) subiectul să accepte voluntar, să fie major, în stare
de libertate și perfect informat despre riscuri;
c) în cazul unor maladii incurabile, la subiecți în stadiul
terminal, remediul nu trebuie să provoace suferințe
suplimentare și să existe șanse rezonabile de a fi util;
d) nu pot fi experimentate remedii care ar altera psihicul
sau conștiința morală.
Art. 111. — Se interzice orice activitate terapeutică sau
experimentală pe om din simple rațiuni de orgoliu

16

MONITORUL OFICIAL AL ROMÂNIEI, PARTEA I, Nr. 418/18.V.2005

profesional ori științific, de al cărei rezultat nu poate
beneficia majoritatea indivizilor sau care lezează principiile
culturale ori morale ale comunității.
Art. 112. — Experimentele privind clonarea ființei umane
sunt interzise.
SECȚIUNEA B
Exercițiul medicinei de expertiză judiciară

Art. 113. — Subiectul va fi informat în prealabil despre
sensul examinării, de către expertul care nu a avut
niciodată nici o relație de un gen oarecare cu cel
expertizat, ceea ce i-ar putea influența raționamentele. În
acest din urmă caz expertul are obligația de a se recuza,
informând forurile competente cu privire la motivele
recuzării.
Art. 114. — Expertizatul îl poate recuza pe expert,
acesta trebuind să se supună dorinței expertizatului.
Art. 115. — Raportul final nu va conține decât elemente
de răspuns la chestiunile puse în decizia de numire a
expertului. În rest, expertul este supus secretului
profesional.
SECȚIUNEA C
Exercițiul medicinei private

Art. 116. — Este interzis unui medic să își încredințeze
propriul cabinet unui coleg pentru a fi administrat. Excepție
face situația în care medicul titular este plecat din localitate
din motive bine întemeiate (concedii de odihnă, de boală,
postnatale, stagii de pregătire în alte localități sau în
străinătate), când se va utiliza licența de înlocuire acordată
de Colegiul Medicilor din România.
Art. 117. — În cabinetele de grup, exercițiul profesiei
rămâne personal, pentru a se putea asigura, pe de o
parte, independența profesională, iar pe de altă parte,
răspunderea profesională individuală completă. Libertatea
de opțiune pentru un anumit medic trebuie asigurată și
respectată.
Art. 118. — Orice fel de asociere între medici trebuie
să facă obiectul unui contract scris ce trebuie să respecte
independența profesională a fiecăruia. Actul trebuie
obligatoriu comunicat consiliului colegiului teritorial, pentru
ca acesta să își dea avizul din toate punctele de vedere.
Art. 119. — Angajamentul profesional al medicului nu
poate depăși competența profesională, capacitatea tehnică
și de dotare a cabinetului ori baza materială afectată,
inclusiv prin convenții sau colaborări ferme cu alte unități
sanitare.

SECȚIUNEA D
Atentarea la viața și integritatea fizică a bolnavului. Eutanasia

Art. 120. — Medicul trebuie să încerce reducerea
suferinței bolnavului incurabil, asigurând demnitatea
muribundului.
Art. 121. — Se interzice cu desăvârșire eutanasia,
adică utilizarea unor substanțe sau mijloace în scopul de a
provoca decesul unui bolnav, indiferent de gravitatea și
prognosticul bolii, chiar dacă a fost cerut insistent de un
bolnav perfect conștient.
Art. 122. — Medicul nu va asista sau îndemna la
sinucideri ori autovătămări prin sfaturi, recomandări,
împrumutarea de instrumente, oferirea de mijloace. Medicul
va refuza orice explicație sau ajutor în acest sens.
Art. 123. — Nici o mutilare nu poate fi practicată fără o
justificare medicală evidentă, serios documentată și fără
consimțământul informat al pacientului, cu excepția
situațiilor de urgență cu risc vital.
Art. 124. — Prin actele sale profesionale, de investigare
sau terapeutice, medicul nu trebuie să supună pacientul
nici unui risc nejustificat, chiar dacă există cererea expresă
a acestuia din urmă.
Art. 125. — Întreruperea de sarcină poate fi practicată
în cazurile și în condițiile prevăzute de lege. Orice medic
este liber să refuze fără explicații cererea de întrerupere
voluntară a sarcinii.
CAPITOLUL VII
Dispoziții diverse
Art. 126. — În domenii specifice ale unor specialități
medicale, la propunerea comisiilor de specialitate, Consiliul
național al Colegiului Medicilor din România poate adopta
norme de detaliere ce vor fi publicate ca anexe și care fac
parte integrantă din prezentul cod.
Art. 127. — În situația unei acțiuni disciplinare împotriva
sa, medicul trebuie să fie sincer în toate declarațiile pe
care le face. Invocarea secretului profesional nu trebuie să
împiedice instruirea disciplinară în curs. Declarațiile inexacte
făcute deliberat vor fi considerate drept abateri grave.
Art. 128. — Orice medic care încetează exercițiul
profesiei are obligația de aduce acest fapt la cunoștința
Colegiului Medicilor din România.
Art. 129. — Prezentul cod a fost aprobat de Adunarea
generală națională în ședința din data de 25 martie 2005
și intră în vigoare la data publicării în Monitorul Oficial al
României, Partea I.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 418/18.V.2005 conține 16 pagini.

Prețul: 10.500 lei vechi/1,05 lei noi

&JUYDGY|016712]
ISSN 1453—4495

