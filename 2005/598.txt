PARTEA

Anul 173 (XVII) — Nr. 598

I

Luni, 11 iulie 2005

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
ACTE ALE CONSILIULUI CONCURENȚEI

81.

ACTE

ALE

— Ordin pentru punerea în aplicare a
Instrucțiunilor privind aplicarea art. 5 alin. (2) din
Legea concurenței nr. 21/1996 ................................

CONSILIULUI

1–16

CONCURENȚEI

CONSILIUL CONCURENȚEI

ORDIN
pentru punerea în aplicare a Instrucțiunilor privind aplicarea art. 5 alin. (2)
din Legea concurenței nr. 21/1996
În baza:
— Decretului nr. 57/2004 pentru numirea membrilor Plenului Consiliului Concurenței;
— prevederilor art. 21 alin. (4) lit. f), ale art. 28 alin. (1) și ale art. 29 alin. (1) din Legea concurenței
nr. 21/1996, cu modificările și completările ulterioare,
având în vedere avizul favorabil al Consiliului Legislativ,
președintele Consiliului Concurenței emite următorul ordin:
Art. 1. — În urma adoptării în plenul Consiliului
Concurenței, se pun în aplicare Instrucțiunile privind
aplicarea art. 5 alin. (2) din Legea concurenței nr. 21/1996,
prevăzute în anexa care face parte integrantă din prezentul
ordin.

Art. 2. — Compartimentele de specialitate din cadrul
Consiliului Concurenței vor urmări punerea în aplicare a
prevederilor prezentului ordin.
Art. 3. — Prezentul ordin și instrucțiunile menționate la
art. 1 vor fi publicate în Monitorul Oficial al României,
Partea I.

Președintele Consiliului Concurenței,
Mihai Berinde

București, 4 mai 2005.
Nr. 81.

2

MONITORUL OFICIAL AL ROMÂNIEI, PARTEA I, Nr. 598/11.VII.2005
ANEXĂ

INSTRUCȚIUNI
privind aplicarea art. 5 alin. (2) din Legea concurenței nr. 21/1996
În temeiul art. 28 alin. (1) și (3) din Legea concurenței nr. 21/1996, cu modificările și completările ulterioare,
Consiliul Concurenței adoptă prezentele instrucțiuni.
1. Introducere
1. Art. 5 alin. (2) din Legea concurenței nr. 21/1996, cu
modificările și completările ulterioare, denumită în
continuare lege, prevede condițiile în care înțelegerile,
deciziile sau practicile concertate la care iau parte agenții
economici sau asociațiile de agenți economici pot fi
exceptate de la aplicarea art. 5 alin. (1) din lege. Alături
de Instrucțiunile privind aplicarea art. 5 din Legea
concurenței nr. 21/1996, cu modificările și completările
ulterioare, în cazul înțelegerilor verticale, Instrucțiunile
privind aplicarea art. 5 din Legea concurenței nr. 21/1996,
cu modificările și completările ulterioare, acordurilor de
cooperare pe orizontală și Instrucțiunile referitoare la
acordurile de transfer de tehnologie, prezentele instrucțiuni
constituie un ghid de evaluare a acestor înțelegeri, decizii
sau practici concertate la care iau parte agenții economici
sau asociațiile de agenți economici, din perspectiva
îndeplinirii condițiilor de exceptare de la aplicarea art. 5
alin. (1) din lege.
2. Art. 5 alin. (2) din lege se aplică atât cazurilor de
exceptări individuale, cât și exceptărilor pe categorii de
înțelegeri sau practici concertate, stabilite prin regulamentele
emise de Consiliul Concurenței.
3. Instrucțiunile emise până în prezent de Consiliul
Concurenței, privind înțelegerile verticale, acordurile de
cooperare pe orizontală și transferul de tehnologie se
referă la aplicarea art. 5 din lege cu privire la diferite tipuri
de acorduri și practici concertate. Scopul lor este de a
prezenta concepția Consiliului Concurenței cu privire la
criteriile concrete aplicabile în evaluarea diferitelor tipuri de
înțelegeri și practici.
4. Prezentele instrucțiuni reprezintă interpretarea
Consiliului Concurenței privind condițiile de exceptare
prevăzute la art. 5 alin. (2) din lege. De asemenea,
instrucțiunile conțin indicații cu privire la modul de aplicare
a art. 5 din lege în cazuri individuale. Prevederile acestor
instrucțiuni constituie un ghid atât pentru autoritățile
judecătorești, cât și pentru agenții economici, privind modul
de aplicare a art. 5 alin. (1) și (2) din lege.
5. Prezentele instrucțiuni stabilesc cadrul analitic al
aplicării art. 5 alin. (2) din lege. Scopul lor este de a stabili
o metodologie în vederea aplicării dispozițiilor legii. Această
metodologie se bazează pe abordarea economică deja
prevăzută în instrucțiunile cu privire la înțelegerile verticale,
cele privind acordurile de cooperare pe orizontală și cele
referitoare la acordurile de transfer de tehnologie. Consiliul
Concurenței va folosi prezentele instrucțiuni, care oferă o
interpretare privind aplicarea condițiilor prevăzute la art. 5
alin. (2) din lege mai detaliată decât cea prevăzută de
instrucțiunile cu privire la înțelegerile verticale, la acordurile
de cooperare pe orizontală și cele privind acordurile de
transfer de tehnologie, chiar și în cazul înțelegerilor din
categoriile respective.
6. Regulile generale prezentate în aceste instrucțiuni
trebuie aplicate în raport de circumstanțele specifice fiecărui
caz. Fiecare caz trebuie analizat în funcție de situația
concretă și instrucțiunile trebuie aplicate în mod rezonabil
și flexibil.

2. Cadrul general al prevederilor alin. (1) și (2) ale art. 5
din lege
2.1. Dispozițiile legii

7. Art. 5 alin. (1) din lege interzice orice înțelegeri
exprese sau tacite între agenții economici sau asociațiile de
agenți economici, orice decizii luate de asociațiile de agenți
economici și orice practici concertate care au ca obiect sau
au ca efect restrângerea, împiedicarea ori denaturarea
concurenței pe piața românească sau pe o parte a
acesteia.
8. Art. 5 alin. (2) din lege prevede posibilitatea
exceptării de la interdicția prevăzută de art. 5 alin. (1) din
lege a înțelegerilor, deciziilor luate de asociațiile de agenți
economici sau a practicilor concertate care îndeplinesc
cumulativ condițiile prevăzute la lit. a)—d) și una dintre
condițiile prevăzute la lit. e), după cum urmează:
a) efectele pozitive prevalează asupra celor negative
sau sunt suficiente pentru a compensa restrângerea
concurenței provocată de respectivele înțelegeri, decizii
luate de asociațiile de agenți economici sau practici
concertate;
b) beneficiarilor sau consumatorilor li se asigură un
avantaj corespunzător celui realizat de părțile la respectiva
înțelegere, decizie luată de către o asociație de agenți
economici sau practică concertată;
c) eventualele restrângeri ale concurenței sunt
indispensabile pentru obținerea avantajelor scontate, iar prin
respectiva înțelegere, decizie luată de către o asociație de
agenți economici sau practică concertată părților nu li se
impun restricții care nu sunt necesare pentru realizarea
obiectivelor enumerate la lit. e);
d) respectiva înțelegere, decizie luată de o asociație de
agenți economici sau practică concertată nu dă agenților
economici sau asociațiilor de agenți economici posibilitatea
de a elimina concurența de pe o parte substanțială a pieței
produselor ori serviciilor la care se referă;
e) înțelegerea, decizia luată de o asociație de agenți
economici sau practică concertată în cauză contribuie ori
poate contribui la:
(i) ameliorarea producției ori distribuției de
produse, executării de lucrări ori prestărilor de
servicii;
(ii) promovarea progresului tehnic sau economic,
îmbunătățirea calității produselor și serviciilor;
(iii) întărirea
pozițiilor
concurențiale
ale
întreprinderilor mici și mijlocii pe piața internă;
(iv) practicarea în mod durabil a unor prețuri
substanțial mai reduse pentru consumatori.
9. Beneficiul exceptării prevăzut la art. 5 alin. (2) din
lege se acordă prin decizie a Consiliului Concurenței,
pentru cazuri individuale de înțelegeri, decizii luate de
asociații de agenți economici sau practici concertate, și se
stabilește prin regulamente ale Consiliului Concurenței
pentru cazurile de exceptare pe categorii de înțelegeri,
decizii ale asociațiilor de agenți economici sau practici
concertate. Agenții economici sau asociațiile de agenți
economici pot solicita Consiliului Concurenței dispensă,
probând îndeplinirea condițiilor stabilite la art. 5 alin. (2) din
lege; regimul solicitării dispensei, al deciziei de acordare a
acesteia, termenele, informațiile de prezentat, durata și

MONITORUL OFICIAL AL ROMÂNIEI, PARTEA I, Nr. 598/11.VII.2005
condițiile dispensei sunt stabilite de Consiliul Concurenței
prin regulamente și instrucțiuni (Regulamentul pentru
aplicarea prevederilor art. 5 și 6 din Legea concurenței
nr. 21/1996, cu modificările și completările ulterioare,
privind practicile anticoncurențiale; Regulamentul privind
forma, conținutul și alte detalii referitoare la cererile și
notificările prevăzute în Regulamentul pentru aplicarea
prevederilor art. 5 și 6 din Legea concurenței nr. 21/1996,
cu modificările și completările ulterioare, privind practicile
anticoncurențiale).
Înțelegerile, deciziile luate de asociațiile de agenți
economici și practicile concertate care se încadrează în
vreuna dintre categoriile exceptate de la aplicarea
prevederilor art. 5 alin. (1) din lege sunt considerate legale,
fără obligația notificării sau obținerii unei decizii din partea
Consiliului Concurenței. Agenții economici sau asociațiile de
agenți economici care invocă beneficiul exceptării pe
categorii sunt ținuți să facă dovada îndeplinirii condițiilor și
criteriilor prevăzute în regulamentele prin care se stabilește
exceptarea pe categorii de înțelegeri, decizii ale asociațiilor
de agenți economici sau practici concertate. [Regulamentul
privind aplicarea art. 5 alin. (2) din Legea concurenței
nr. 21/1996, în cazul înțelegerilor verticale; Regulamentul
privind exceptarea acordurilor de specializare de la
interdicția prevăzută la art. 5 alin. (1) din Legea
concurenței nr. 21/1996; Regulamentul privind exceptarea
acordurilor de cercetare-dezvoltare de la interdicția
prevăzută la art. 5 alin. (1) din Legea concurenței
nr. 21/1996; Regulamentul privind aplicarea art. 5 alin. (2)
din Legea concurenței nr. 21/1996 în cazul înțelegerilor
verticale din sectorul autovehiculelor; Regulamentul privind
regimul exceptării acordurilor din domeniul asigurărilor de la
interdicția prevăzută la art. 5 alin. (1) din Legea
concurenței nr. 21/1996; Regulamentul privind exceptarea
acordurilor de transfer de tehnologie de la aplicarea
prevederilor art. 5 alin. (1) din Legea concurenței
nr. 21/1996.]
10. O analiză privind aplicabilitatea art. 5 din lege se
realizează în două etape. Prima etapă constă în a
determina dacă un acord între agenții economici are un
obiect anticoncurențial sau produce efecte anticoncurențiale
actuale ori potențiale. A doua etapă, care este relevantă
numai atunci când se determină că un acord restrânge
concurența, constă în identificarea efectelor proconcurențiale
produse de acesta și stabilirea dacă aceste efecte
proconcurențiale prevalează asupra celor anticoncurențiale
sau sunt suficiente pentru a compensa restrângerea
concurenței. Compararea efectelor anticoncurențiale cu cele
proconcurențiale se realizează numai în cadrul stabilit de
art. 5 alin. (2) din lege.
11. Înainte de a se evalua dacă efectele pozitive ale
unui acord prevalează asupra celor negative, este
indispensabil necesar să se procedeze la determinarea
naturii restrictive și a impactului acestuia. Pentru a încadra
prevederile art. 5 alin. (2) din lege într-un context adecvat,
trebuie arătate succint conținutul și obiectivul principal ale
regulii prohibitive instituite de art. 5 alin. (1) din lege.
Instrucțiunile Consiliului Concurenței cu privire la înțelegerile
verticale, cu privire la acordurile de cooperare pe orizontală
și la acordurile privind transferul de tehnologie conțin
numeroase indicații privind aplicabilitatea art. 5 alin. (1) din
lege. Prezentele instrucțiuni se limitează deci la a reitera
cadrul analitic de bază pentru aplicarea art. 5 alin. (1)
din lege.

3

2.2. Interdicția prevăzută la art. 5 alin. (1) din lege
2.2.1. Prevederi generale

12. Scopul art. 5 alin. (1) din lege este de a proteja
concurența în vederea promovării intereselor consumatorilor
și asigurării unei repartizări eficiente a resurselor.
13. Interdicția prevăzută la art. 5 alin. (1) din lege se
aplică înțelegerilor exprese sau tacite între agenții
economici ori asociațiile de agenți economici, deciziilor
luate de asociațiile de agenți economici și practicilor
concertate, care au ca obiect sau ca efect restrângerea,
împiedicarea ori denaturarea concurenței pe piața
românească sau pe o parte a acesteia. Principiul general
care stă la baza art. 5 alin. (1) din lege este acela că
fiecare agent economic trebuie să-și determine în mod
independent politica pe care o adoptă pe piață. Din
această perspectivă, legislația în domeniul concurenței a
definit conceptele juridice de înțelegeri, decizii și practici
concertate, care permit stabilirea unei distincții între
comportamentul unilateral al unui agent economic și
coordonarea comportamentelor sau înțelegerea secretă
între agenții economici. Din punctul de vedere al Legii
concurenței, comportamentul unilateral cade numai sub
incidența art. 6 din lege.
14. Reprezintă coordonare a comportamentelor sau
înțelegere secretă și cade sub incidența art. 5 alin. (1) din
lege situația în care cel puțin un agent economic se
angajează față de un alt agent economic să adopte un
anume comportament pe piață sau situația în care agenții
economici, prin legăturile dintre ei, elimină ori reduc
substanțial arbitrarul în privința comportamentului lor pe
piață. Rezultă că o coordonare poate îmbrăca forma unei
obligații care determină comportamentul pe piață cel puțin
al uneia dintre părți sau a unei înțelegeri care influențează
comportamentul pe piață cel puțin al uneia dintre părți, prin
modificarea sau eliminarea inițiativelor proprii. Nu este
necesar ca această coordonare să fie în interesul tuturor
agenților economici în cauză. Nu este necesar ca aceasta
să fie expresă. Aceasta poate fi și tacită. Înțelegerea este
tacită atunci când un agent economic invită un alt agent
economic, într-o manieră expresă sau implicită, la
realizarea unui scop comun. În anumite circumstanțe, un
acord poate fi dedus din relațiile comerciale în curs de
desfășurare dintre părți și să fie imputat acestor relații.
Totuși, simplul fapt că o măsură adoptată de un agent
economic se înscrie în fluxul unor relații comerciale
continue nu este suficient.
15. Acordurile dintre agenții economici intră sub
incidența interdicției prevăzute la art. 5 alin. (1) din lege
atunci când există probabilitatea de a avea un impact
negativ substanțial asupra formelor de manifestare a
concurenței pe piață, cum ar fi concurență prin preț, prin
calitatea și cantitatea produselor, prin inovație, prin
diversitatea și noutatea ofertei. Acordurile pot avea
asemenea efecte prin reducerea considerabilă a competiției
între părțile înțelegerii sau între părțile acesteia și terți.
2.2.2. Reguli generale privind evaluarea acordurilor conform art. 5 alin. (1)
din lege

16. Evaluarea gradului în care un acord este restrictiv
trebuie făcută în contextul efectiv în care concurența s-ar
manifesta în absența acestuia. În realizarea acestei analize
trebuie să se țină seama de eventualul impact al acordului
asupra concurenței intermarcă (adică concurența între
furnizorii de mărci concurente) și asupra concurenței
intramarcă (adică concurența între distribuitorii aceleiași
mărci). Art. 5 alin. (1) din lege interzice atât restricționarea
concurenței intermarcă, cât și restricționarea concurenței
intramarcă.

4

MONITORUL OFICIAL AL ROMÂNIEI, PARTEA I, Nr. 598/11.VII.2005

17. Pentru a determina dacă un acord sau una dintre
clauzele sale este susceptibilă să restrângă concurența
intermarcă și/sau concurența intramarcă trebuie să se
examineze cum și în ce măsură acest acord sau clauzele
sale afectează ori pot afecta concurența pe piață.
Următoarele întrebări permit determinarea cadrului necesar
pentru această analiză. Prima întrebare se referă la
impactul acordului în cauză asupra concurenței intermarcă,
iar cea de-a doua întrebare se referă la impactul acordului
asupra concurenței intramarcă. Cum unele restricționări pot
afecta aceste două tipuri de concurență în același timp,
poate fi necesar să se facă o analiză raportată la ambele
întrebări înainte de a se concluziona că se restricționează
sau nu concurența în sensul art. 5 alin. (1) din lege.
a) Acordul restricționează concurența reală sau
potențială care ar fi existat în absența acestuia? În caz
afirmativ, acordul poate intra sub incidența art. 5 alin. (1)
din lege. În realizarea acestei analize trebuie luată în
considerare concurența dintre părțile la acord și cea din
partea terților. De exemplu, atunci când doi agenți
economici din județe diferite se înțeleg să nu vândă
produse pe piața de desfacere pe care o reprezintă județul
de reședință al celuilalt, concurența potențială care exista
înaintea înțelegerii este restrânsă. La fel, dacă un furnizor
impune distribuitorilor săi obligația să nu vândă produse
concurente și această restricționare împiedică accesul pe
piață al potențialilor concurenți, concurența reală sau
potențială care ar fi existat în absența acordului este
restrânsă. Pentru a determina dacă părțile unei înțelegeri
sunt concurenți reali sau potențiali, trebuie să se țină
seama de contextul economic și juridic. Dacă, de exemplu,
în funcție de riscul financiar implicat și de capacitățile
tehnice ale părților este puțin probabil, în baza unor factori
obiectivi, ca unul sau altul dintre aceștia să-și poată realiza
pe cont propriu activitățile care fac obiectul acordului, se
consideră că părțile nu sunt concurente în ceea ce
privește activitatea în cauză. Este în sarcina părților să
facă dovada în acest sens.
b) Acordul restrânge concurența actuală sau potențială
care ar fi existat în lipsa clauzelor contractuale restrictive?
În caz afirmativ, acordul poate intra sub incidența art. 5
alin. (1) din lege. De exemplu, dacă un furnizor restrânge
libertatea distribuitorilor săi de a-și face concurență unul
altuia, concurența (potențială) care ar fi putut exista între
distribuitori în absența acestei constrângeri este
restricționată. Restricțiile de acest tip includ atât impunerea
prețurilor de vânzare, cât și alocarea teritorială sau a
clienților între diferiți distribuitori. Cu toate acestea, anumite
restricționări, în anumite cazuri, nu intră sub incidența
art. 5 alin. (1) din lege, atunci când acestea sunt obiectiv
necesare pentru existența unui acord de un anumit tip sau
de o anumită natură. Excluderea aplicării art. 5 alin. (1) din
lege poate fi realizată numai în baza unor factori obiectivi
exteriori părților și nu în baza unor opinii subiective sau a
particularităților părților implicate. Problema nu este dacă
părțile nu ar fi acceptat să convină asupra unui acord mai
puțin restrictiv, ci de a determina dacă, luând în
considerare natura înțelegerii și caracteristicile pieței, nu ar
fi putut fi încheiată între agenții economici, într-o situație
similară, o înțelegere mai puțin restrictivă. De exemplu,
restricționările teritoriale care figurează în acordul încheiat
între un furnizor și un distribuitor pot să nu intre sub
incidența art. 5 alin. (1) din lege dacă, pentru o anumită
perioadă, sunt absolut necesare pentru ca distribuitorul să
poată intra pe o piață nouă. De asemenea, o interdicție
impusă tuturor distribuitorilor de a nu vinde anumitor
categorii de consumatori finali poate să nu restricționeze

concurența dacă o asemenea restricție este obiectiv
necesară pentru motive de siguranță sau de protejare a
sănătății, determinate de natura periculoasă a produselor în
cauză. A considera că, în absența restricției, furnizorul
poate recurge la o integrare verticală nu este suficient.
Decizia de a recurge sau nu la integrare verticală depinde
de un complex de factori economici, dintre care unii sunt
factori interni ai agenților economici în cauză.
18. În aplicarea cadrului analitic determinat la pct. 17
trebuie luat în considerare că art. 5 alin. (1) din lege
distinge între acordurile care restricționează concurența prin
obiectul lor și cele care restricționează concurența prin
efectul lor. Un acord sau o restricție contractuală nu este
interzisă de art. 5 alin. (1) din lege decât dacă are ca
obiect sau ca efect retrângerea concurenței intermarcă
și/sau intramarcă.
19. Distincția dintre acordurile care au ca obiect și cele
care au ca efect restrângerea concurenței este importantă.
Dacă s-a stabilit că înțelegerea are ca obiect
restricționarea concurenței, nu este necesar să fie luate în
considerare efectele sale concrete. Cu alte cuvinte, în
scopul aplicării art. 5 alin. (1) din lege, nu trebuie probat
nici un efect anticompetitiv actual, dacă înțelegerea are ca
obiect restrângerea concurenței. Pe de altă parte, art. 5
alin. (2) din lege nu distinge între înțelegerile care restrâng
concurența prin obiectul lor și cele care au ca efect
restrângerea concurenței. Art. 5 alin. (2) din lege se aplică
tuturor acordurilor care îndeplinesc condițiile prevăzute de
acesta.
20. Restricționările prin obiect sunt cele care, chiar prin
natura lor, pot afecta concurența în sensul restrângerii,
împiedicării sau denaturării acesteia. Este vorba despre
restricții care, din perspectiva obiectivelor urmărite de
regulile de concurență, au un potențial anticoncurențial
ridicat, așa încât nu este necesar ca pentru scopurile
urmărite de aplicarea art. 5 alin. (1) din lege să se
probeze un efect concret asupra pieței. Acest lucru se
bazează pe natura gravă a restricției și pe experiența care
a arătat că restricționările prin obiectul lor pot să aibă
efecte negative asupra pieței și să pună în pericol
obiectivele politicii de concurență. Restricționările
concurenței prin obiectul lor, cum sunt fixarea prețurilor și
împărțirea piețelor, determină reducerea producției și
creșterea prețurilor, ducând la o proastă repartiție a
resurselor, pentru că bunurile și serviciile cerute de
consumatori nu sunt produse. De asemenea, acestea
afectează bunăstarea consumatorilor pentru că aceștia
trebuie să plătească prețuri mai mari pentru bunurile și
serviciile în cauză.
21. Determinarea dacă un acord are sau nu are ca
obiect restricționarea concurenței se bazează pe o serie de
factori, în special conținutul și scopurile obiective urmărite
de acesta. De asemenea, este posibil să fie necesară
examinarea contextului în care acest acord este sau poate
fi aplicat, precum și conduita și comportamentul efectiv al
părților pe piață. În alți termeni, înainte de a putea
determina dacă o restricționare are ca obiect restrângerea
concurenței, este necesar să se examineze elementele
care stau la baza acordului și condițiile particulare în care
acesta se aplică. Modul concret în care se aplică acordul
poate dovedi existența unei restricționări prin obiectul ei,
chiar dacă în mod formal acesta nu conține dispoziții în
acest sens. Proba intenției părților de a restrânge
concurența este un element important, dar nu reprezintă o
condiție necesară.
22. Regulamentele și instrucțiunile emise de Consiliul
Concurenței cu privire la exceptările pe categorii conțin

MONITORUL OFICIAL AL ROMÂNIEI, PARTEA I, Nr. 598/11.VII.2005
indicații referitoare la noțiunea de restricționare prin obiect.
Ca regulă generală, Consiliul Concurenței consideră ca
fiind restrictive prin obiectul lor acele restricționări care sunt
interzise în regulamentele cu privire la exceptările pe
categorii sau care sunt definite în instrucțiuni ca fiind
restricționări grave. În cazul acordurilor orizontale,
restricționări ale concurenței prin obiect sunt cele care se
referă la fixarea prețurilor, limitarea producției și împărțirea
pieței și a clientelei. În ceea ce privește înțelegerile
verticale, restricțiile prin obiectul lor includ în special
impunerea de prețuri fixe sau minime de revânzare,
precum și restricțiile care se referă la protecția teritorială
absolută, inclusiv interzicerea vânzărilor pasive.
23. Dacă un acord nu restrânge concurența prin
obiectul său, trebuie să se determine dacă are efecte
restrictive asupra concurenței, ținându-se cont atât de
efectele sale actuale, cât și de cele potențiale. Cu alte
cuvinte, acordul trebuie să fie susceptibil să producă efecte
anticoncurențiale. În cazul restrângerilor concurenței prin
efectul lor, nu există prezumția unor efecte
anticoncurențiale. Pentru ca un acord să fie restrictiv prin
efectul său, acesta trebuie să afecteze concurența actuală
sau potențială în așa măsură încât să fie de așteptat, cu
un grad considerabil de probabilitate, că se vor produce
efecte negative pe piața relevantă asupra prețurilor,
producției, inovației, diversității ori calității produselor și
serviciilor. Aceste efecte negative trebuie să fie
considerabile. Interdicția prevăzută la art. 5 alin. (1) din
lege nu se aplică atunci când efectele anticoncurențiale
sunt neglijabile. Acest criteriu reflectă abordarea economică
aplicată de Consiliul Concurenței. Interdicția prevăzută la
art. 5 alin. (1) din lege se aplică atunci când se poate
considera, pe baza unei analize adecvate de piață, că
acordul este susceptibil să producă efecte anticoncurențiale
pe piață. Simplul fapt că segmentele de piață ale părților
la un anumit acord sunt superioare celor prevăzute la
art. 8 din lege nu determină o asemenea concluzie.
Acordurile care îndeplinesc condițiile regulamentelor cu
privire la exceptările pe categorii pot intra și sub incidența
art. 5 alin. (1) din lege, dar nu în mod necesar. Mai mult
decât atât, faptul că, în raport de cotele de piață deținute
de părți, un acord nu îndeplinește condițiile prevăzute de
regulamentele cu privire la exceptările pe categorii nu
permite, singur, să atragă aplicabilitatea art. 5 alin. (1) din
lege sau să arate că nu sunt îndeplinite condițiile
prevăzute la art. 5 alin. (2) din lege. Este necesar să se
procedeze la o apreciere individuală a efectelor pe care
acordul este susceptibil să le producă.
24. Este posibil să se producă efecte negative asupra
concurenței pe piața relevantă atunci când părțile, individual
sau împreună, au ori obțin o anumită putere de piață și
acordul contribuie la crearea, menținerea sau întărirea
acestei puteri de piață ori permite părților să exploateze o
asemenea putere de piață. Puterea de piață este
capacitatea de a menține pe o perioadă semnificativă
prețuri superioare nivelului care ar rezulta din jocul
concurenței sau de a menține pe o durată semnificativă o
producție care din punct de vedere al calității, cantității,
inovației ori varietății produselor se situează la un nivel
inferior celui care ar rezulta din jocul concurenței. Pe
piețele în care costurile fixe sunt ridicate agenții economici
trebuie să își stabilească prețurile în mod semnificativ
peste costurile lor marginale de producție pentru a obține o
recuperare a investițiilor. Faptul că agenții economici își
stabilesc prețurile peste costurile marginale nu indică, deci,
în sine, că nu funcționează bine concurența și că aceștia
posedă o putere de piață care le permite să practice

5

prețuri peste nivelul concurenței. Părțile posedă o putere
de piață în sensul art. 5 alin. (1) din lege atunci când
presiunile concurenței nu sunt suficiente pentru menținerea
prețurilor și a producției la niveluri concurențiale.
25. Crearea, menținerea sau întărirea puterii de piață
poate fi cauzată de o restricționare a concurenței între
părțile unui acord, dar și de o restricționare a concurenței
între părțile la un acord și terți, de exemplu pentru că
acordul în cauză determină înlăturarea concurenților sau
crește costurile concurenților, limitând capacitatea lor de a
concura efectiv cu părțile la respectiva înțelegere. Puterea
de piață este o problemă cuantificabilă. Nivelul puterii de
piață cerut în mod normal pentru determinarea unei
încălcări a art. 5 alin. (1) din lege este inferior celui
necesar pentru determinarea unei poziții dominante potrivit
art. 6 din lege.
26. Ca regulă, pentru analizarea efectelor restrictive ale
unui acord, trebuie definită piața relevantă, dar, de
asemenea, trebuie examinate și evaluate, inter alia, natura
produselor, poziția părților pe piață, a concurenților și a
cumpărătorilor, existența concurenților potențiali și nivelul
barierelor la intrare. În anumite cazuri este posibil să se
determine efectele anticoncurențiale direct din analiza
comportamentului părților pe piață. Astfel, uneori este
posibil să se constate că un acord a determinat creșterea
prețurilor. Instrucțiunile cu privire la acordurile de cooperare
pe orizontală și instrucțiunile cu privire la înțelegerile
verticale stabilesc un cadru detaliat de analiză a impactului
diferitelor tipuri de acorduri orizontale și verticale, care intră
sub incidența art. 5 alin. (1) din lege, asupra concurenței.
2.2.3. Restricționări auxiliare

27. Pct. 17 definește cadrul pentru analiza impactului
unui acord și al restricționărilor individuale pe care le
conține asupra concurenței intermarcă și intramarcă. Dacă
în baza acestor reguli se ajunge la concluzia că principala
operațiune care face obiectul acordului nu restrânge
concurența, este necesar să se examineze dacă
restricționările individuale sunt și ele compatibile cu
prevederile art. 5 alin. (1) din lege, deoarece acestea sunt
auxiliare operațiunii principale, care nu este restrictivă.
28. În legislația concurenței noțiunea de restricționare
auxiliară acoperă toate posibilele restricționări de
concurență care sunt în mod direct legate și necesare
realizării unei operațiuni principale, nerestrictive și
proporționale cu aceasta. Dacă, în ceea ce privește
elementele sale esențiale, un acord, de exemplu un acord
de distribuție sau de realizare a unei societăți în comun,
nu are ca obiect sau ca efect restrângerea concurenței,
atunci restricționările care sunt direct legate și necesare
realizării acestei operațiuni, de asemenea, nu intră sub
incidența art. 5 alin. (1) din lege. Acestea sunt denumite
restricționări auxiliare. O restricționare este direct legată de
operațiunea principală dacă este subordonată realizării
acestei operațiuni și este legată indisociabil de aceasta.
Criteriul necesității implică faptul că restricționarea trebuie
să fie în mod obiectiv necesară realizării operațiunii
principale și este proporțională cu aceasta. Rezultă că
modalitatea de apreciere a restricționărilor auxiliare este
aceeași cu cea definită la pct. 17 lit. b). Cu toate acestea,
criteriul cu privire la necesitatea restricționărilor auxiliare se
aplică în toate cazurile când operațiunea principală nu
restrânge concurența. Acest criteriu nu este utilizat numai
pentru a determina impactul acordului asupra concurenței
intramarcă.
29. Aplicarea conceptului de restricționare auxiliară este
diferită de excepția prevăzută la art. 5 alin. (2) din lege,

6

MONITORUL OFICIAL AL ROMÂNIEI, PARTEA I, Nr. 598/11.VII.2005

care se referă la anumite avantaje economice determinate
de acordurile restrictive ce sunt comparate cu efectele
restrictive ale acordurilor în cauză. Aplicarea noțiunii de
restricționare auxiliară nu implică punerea în balanță a
efectelor proconcurențiale cu cele anticoncurențiale, această
analiză putând fi făcută numai în cadrul specific prevăzut
la art. 5 alin. (2) din lege.
30. Evaluarea restricționărilor auxiliare se limitează la a
determina dacă, în contextul specific al principalei
operațiuni nerestrictive, o restricționare particulară este
necesară pentru implementarea ei și proporțională cu
aceasta. Dacă, pe baza unor factori obiectivi, se poate
concluziona că fără aceste restricționări auxiliare nu se
poate realiza principala operațiune ce face obiectul unui
acord sau se poate realiza cu dificultate, aceste
restricționări pot fi considerate ca fiind obiectiv necesare
pentru implementarea respectivei operațiuni și proporționale
cu aceasta. Dacă, de exemplu, principalul obiect al unui
acord de franciză nu restricționează concurența, atunci
restricționările care sunt necesare pentru buna funcționare
a acordului, cum sunt obligațiile care au ca obiect
protejarea și menținerea standardelor și omogenitatea
sistemului de franciză, de asemenea nu cad sub incidența
art. 5 alin. (1) din lege. În mod similar, dacă un acord de
creare a unei societăți în comun nu este de natură să
restricționeze concurența, atunci restricționările necesare
pentru buna funcționare a acordului sunt considerate ca
fiind restricționări auxiliare principalei operațiuni și nu intră
sub incidența art. 5 alin. (1) din lege. De exemplu, în
cazul TPS [T-112/99, Metropole Television (M6)], Comisia
Europeană a concluzionat că o obligație impusă părților de
a nu se implica în activități legate de marketingul și
distribuția programelor de televiziune transmise prin satelit
reprezintă, pe parcursul perioadei de început, o
restricționare auxiliară creării societății în comun. Această
restricționare nu cade sub incidența art. 81 paragraful (1)
din Tratatul CE, similar art. 5 alin. (1) din lege, pentru o
perioadă de 3 ani. Comisia Europeană a ajuns la această
concluzie luând în considerație sumele investite și riscurile
comerciale asumate, pe care le implică intrarea pe piața
televiziunii prin cablu.
2.3. Regula de exceptare prevăzută la art. 5 alin. (2) din lege

31. Analiza restricționărilor prin obiect și efect în
concordanță cu art. 5 alin. (1) din lege reprezintă doar o
parte a analizei. Cealaltă parte, care este reflectată în
art. 5 alin. (2) din lege, reprezintă analiza efectelor
economice pozitive ale acordurilor restrictive.
32. Scopul regulilor în domeniul concurenței este de a
proteja concurența pe piață ca mijloc de creștere a
bunăstării consumatorilor și de asigurare a unei eficiente
alocări a resurselor. Acordurile care restrâng concurența
pot, în același timp, să aibă efecte proconcurențiale prin
sporurile de eficiență pe care le generează. Productivitatea
poate crea valoare adăugată prin scăderea costului de
producție, îmbunătățind calitatea produselor, sau prin
crearea unui nou produs. Când efectele pozitive ale unui
acord depășesc efectele sale negative sau sunt suficiente
pentru a compensa restrângerea concurenței provocată de
acesta, atunci acordul în cauză va fi proconcurențial și
compatibil cu obiectivele regulilor în domeniul concurenței.
Efectul net al unui astfel de acord este de a promova
esența procesului concurențial, adică de a câștiga
consumatori prin oferirea unor produse sau prețuri mai
bune decât concurenții. Acest cadru de analiză este
reflectat în art. 5 alin. (1) și (2) din lege. Prevederile art. 5
alin. (2) din lege admit în mod expres că acordurile
restrictive pot genera beneficii economice obiective, astfel

încât să acopere efectele negative ale restricționării
concurenței.
33. Aplicarea exceptării conform art. 5 alin. (2) din lege
este subiectul a 5 condiții cumulative, prevăzute la lit. a)—e),
ultima, prevăzută la lit. e), cuprinzând la rândul ei alte
4 condiții, dintre care doar una este necesar a fi îndeplinită
alături de cele prevăzute la celelalte litere.
Când aceste condiții sunt îndeplinite, acordul contribuie
la intensificarea concurenței pe piața relevantă, pentru că
determină agenții economici implicați să ofere
consumatorilor produse la un preț mai mic sau produse de
o calitate mai bună, compensându-i astfel pentru efectele
negative ale restricționărilor de concurență.
34. Art. 5 alin. (2) din lege poate fi aplicat atât
acordurilor individuale, cât și categoriilor de acorduri, în
baza regulamentelor privind exceptările pe categorii. Când
un acord restrictiv cade sub incidența unei exceptări pe
categorii, părțile sunt eliberate de sarcina de a demonstra
că acest acord satisface fiecare condiție dintre cele
menționate la art. 5 alin. (2) din lege. Ele vor trebui doar
să arate că acesta îndeplinește criteriile de încadrare într-o
categorie exceptată. Aplicarea art. 5 alin. (2) din lege
tipurilor de înțelegeri acoperite de regulamentele privind
exceptările pe categorii pleacă de la prezumția că
acordurile restrictive care cad sub incidența acestor
regulamente îndeplinesc fiecare condiție dintre cele
menționate la art. 5 alin. (2) din lege.
35. Dacă, într-un caz particular, un acord care intră sub
incidența art. 5 alin. (1) din lege și este acoperit de un
regulament de exceptare pe categorii are totuși efecte
incompatibile cu condițiile prevăzute la art. 5 alin. (2) din
lege, Consiliul Concurenței poate retrage beneficiul
exceptării pe categorii, în conformitate cu prevederile
art. 27 lit. d1) din lege.
3. Aplicarea condițiilor prevăzute la art. 5 alin. (2) din
lege
36. Prezentele instrucțiuni se referă la toate condițiile
prevăzute la art. 5 alin. (2) din lege. Avându-se în vedere
că aceste condiții sunt cumulative, dacă una dintre ele nu
este îndeplinită, examinarea celorlalte condiții prevăzute la
art. 5 alin. (2) din lege nu mai este necesară. În funcție de
particularitățile fiecărui caz, ordinea abordării acestor
condiții poate fi diferită.
37. În scopul unei abordări logice a condițiilor prevăzute
la art. 5 alin. (2) din lege s-a considerat adecvat ca în
elaborarea acestor instrucțiuni să se inverseze ordinea lor,
astfel încât aspectele privind indispensabilitatea să fie
analizate înaintea aspectelor privind efectele asupra
consumatorilor. Analiza efectelor pozitive și negative ale
unui acord asupra consumatorilor necesită evaluarea lor.
Această analiză nu trebuie să includă efectele vreunei
restricționări care nu a trecut testul indispensabilității și
care, pentru acest motiv, este interzisă de art. 5 din lege.
3.1. Principii generale

38. Art. 5 alin. (2) din lege devine relevant numai atunci
când un acord între agenții economici restricționează
concurența în sensul art. 5 alin. (1) din lege. În cazul
acordurilor care nu restricționează concurența, nu este
necesară examinarea beneficiilor generate de acordul în
cauză.
39. Potrivit legislației în vigoare, condițiile prevăzute la
art. 5 alin. (2) din lege sunt cumulative, ceea ce înseamnă
că toate trebuie îndeplinite, astfel încât regula de exceptare
să fie aplicabilă. Dacă aceste condiții nu sunt îndeplinite,
nu se aplică exceptarea conform art. 5 alin. (2) din lege.
Condițiile prevăzute la art. 5 alin. (2) din lege sunt, de
asemenea, exhaustive. Când ele sunt îndeplinite,

MONITORUL OFICIAL AL ROMÂNIEI, PARTEA I, Nr. 598/11.VII.2005
exceptarea este aplicabilă și nu poate fi condiționată de
nici o altă condiție. Scopurile urmărite de alte prevederi ale
legii pot fi luate în considerație în măsura în care pot fi
subsumate condițiilor prevăzute la art. 5 alin. (2) din lege.
40. Analiza, în baza art. 5 alin. (2) din lege, a
beneficiilor ce rezultă dintr-un acord restrictiv este făcută,
în principiu, în cadrul limitelor fiecărei piețe relevante la
care acordul se raportează. Regulile în domeniul
concurenței au ca obiectiv protecția concurenței pe piață și
nu pot fi separate de acest obiectiv. Mai mult, condiția ca
și consumatorilor să li se asigure avantaje corespunzătoare
celor realizate de părțile la o anumită înțelegere înseamnă,
în general, că avantajele generate de acordul restrictiv în
cadrul unei piețe relevante trebuie să fie suficiente, astfel
încât să compenseze efectele negative produse de acesta
în cadrul aceleiași piețe relevante. Efectele negative asupra
consumatorilor de pe o piață geografică sau piață a
produsului nu pot fi în mod normal compensate de efectele
pozitive asupra consumatorilor de pe o altă piață
geografică sau altă piață a produsului, fără legătură cu cea
dintâi. Totuși, atunci când două piețe sunt complementare,
sporurile de eficiență obținute pe cele două piețe în mod
separat pot fi luate în considerație dacă grupul de
consumatori afectat de restricționare și care beneficiază de
aceste sporuri de eficiență este în mare măsură același.
Într-adevăr, în anumite cazuri numai consumatorii de pe
piața din aval sunt afectați de un anumit acord, caz în
care trebuie analizat impactul asupra acestor consumatori.
Așa se întâmplă, de exemplu, în cazul acordurilor de
cumpărare.
41. Analiza acordurilor restrictive în baza art. 5 alin. (2)
din lege se face în cadrul contextului în care ele apar și
pe baza faptelor existente la orice moment dat în timp.
Analiza este sensibilă la schimbările materiale ale faptelor.
Regula de exceptare a art. 5 alin. (2) din lege se aplică
atât timp cât condițiile prevăzute la acest articol sunt
îndeplinite și își încetează aplicarea atunci când acestea
nu mai sunt îndeplinite. Când art. 5 alin. (2) din lege se
aplică în concordanță cu aceste principii, este necesar să
se ia în considerație investițiile specifice inițiale făcute de
oricare dintre părți și, de asemenea, timpul și
restricționările necesare pentru a realiza și a recupera o
investiție care generează eficiență. Art. 5 din lege nu poate
fi aplicat fără să se ia în considerație aceste investiții
ex ante. Riscul pe care părțile îl întâmpină și investiția
specifică ce trebuie asumată pentru implementarea
acordului pot astfel determina ca acordul să nu intre sub
incidența prevederilor art. 5 alin. (1) din lege sau să
îndeplinească condițiile prevăzute la art. 5 alin. (2) din
lege, după caz, pe perioada de timp necesară pentru
recuperarea investiției.
42. În anumite cazuri acordul restrictiv este un
eveniment ireversibil. Odată ce acordul restrictiv a fost
implementat, situația ex ante nu poate fi restabilită. În
asemenea cazuri analiza trebuie făcută în exclusivitate pe
baza faptelor legate de momentul implementării acordului în
cauză. De exemplu, în cazul unui acord de cercetaredezvoltare în care fiecare parte este de acord să renunțe
la propriul proiect de cercetare și să își cumuleze resursele
și capacitățile cu cele ale altei părți, poate fi practic
imposibil, din punct de vedere tehnic și economic, să se
poată relua un proiect odată ce a fost abandonat. Analiza
efectelor anti- și proconcurențiale ale acordului de a
abandona proiectele de cercetare individuală trebuie astfel
să fie făcută după implementarea acestuia. Dacă la acel
moment acordul este compatibil cu art. 5 din lege, de
exemplu, datorită faptului că un număr suficient de terți au

7

propriile proiecte de cercetare-dezvoltare concurente,
acordul părților de a abandona proiectele lor individuale
rămâne compatibil cu art. 5 din lege, chiar dacă mai târziu
proiectele terților eșuează. Totuși, interdicția stipulată în
art. 5 alin. (1) din lege se poate aplica altor părți ale
acordului în legătură cu care aspectul de ireversibilitate nu
se ridică. Dacă, de exemplu, pe lângă o activitate de
cercetare-dezvoltare în comun, acordul prevede și
exploatarea în comun, art. 5 alin. (1) din lege se poate
aplica acestei părți din acord, dacă, datorită evoluțiilor
ulterioare ale pieței, acordul restricționează concurența și
nu mai satisface condițiile art. 5 alin. (2) din lege, luând în
considerație investițiile specifice ex ante, conform punctului
anterior.
43. Art. 5 alin. (2) din lege nu exclude a priori anumite
tipuri de acorduri din scopul său de aplicabilitate. Ca
principiu, toate acordurile restrictive care îndeplinesc
condițiile prevăzute la art. 5 alin. (2) din lege cad sub
incidența exceptării. Totuși, este improbabil ca anumite
restricționări grave ale concurenței să îndeplinească
condițiile prevăzute la art. 5 alin. (2) din lege. Aceste
restricționări sunt interzise prin regulamentele de exceptare
pe categorii sau sunt identificate ca fiind restricționări grave
ale concurenței în instrucțiunile emise de Consiliul
Concurenței referitoare la diferite tipuri de acorduri.
Acordurile de această natură în general nu îndeplinesc (cel
puțin) condițiile prevăzute la lit. a), b) și primele două
condiții prevăzute la lit. e) ale art. 5 alin. (2) din lege. Ele
nu creează nici avantaje economice obiective și nici nu
avantajează consumatorii. De exemplu, un acord pe
orizontală care fixează prețurile limitează producția
conducând la o alocare proastă a resurselor. Acordul are,
de asemenea, și un efect de transfer de valoare de la
consumatori la producători, de vreme ce conduce la
creșterea prețurilor fără să producă vreo compensare
pentru consumatori în cadrul pieței relevante. Mai mult,
aceste tipuri de acorduri în general nu trec testul de
indispensabilitate corespunzător condiției prevăzute la lit. c)
a art. 5 alin. (2) din lege.
44. Orice afirmație conform căreia acordurile restrictive
sunt justificate pentru că scopul lor este acela de a
asigura condiții echitabile pentru desfășurarea concurenței
pe piață este prin natură nefondată și ca urmare trebuie
respinsă. Scopul art. 5 din lege este de a proteja efectiv
concurența prin asigurarea că piețele rămân deschise și
competitive. Protecția condițiilor echitabile de desfășurare a
concurenței este sarcina legiuitorului, în concordanță cu
principiile economiei de piață, și nu a agenților economici.
3.2. Evaluarea efectelor pozitive și negative
3.2.1. Prevederi generale

45. Potrivit art. 5 alin. (2) din lege, un acord restrictiv
trebuie să îndeplinească și una dintre cele 4 condiții
alternative prevăzute la lit. e) a art. 5 alin. (2) din lege,
după cum urmează: să contribuie la ameliorarea producției
ori distribuției de produse, executării de lucrări sau prestării
de servicii ori să promoveze progresul tehnic sau
economic, contribuind la îmbunătățirea calității produselor
ori serviciilor, sau să contribuie la întărirea pozițiilor
concurențiale ale întreprinderilor mici și mijlocii pe piața
internă ori să conducă la practicarea în mod durabil a unor
prețuri substanțial mai reduse pentru consumatori.
Verificarea îndeplinirii oricăreia dintre aceste condiții se
bazează pe constatarea că efectele pozitive prevalează
asupra celor negative sau sunt suficiente pentru a
compensa restrângerea concurenței provocată de o
anumită înțelegere restrictivă [condiția de la lit. a) a art. 5
alin. (2)].

8

MONITORUL OFICIAL AL ROMÂNIEI, PARTEA I, Nr. 598/11.VII.2005

46. Numai avantajele obiective pot fi luate în
considerare. Aceasta înseamnă că efectele pozitive ale
unui anumit acord nu sunt analizate din punctul de vedere
subiectiv al părților. Economiile de cost care rezultă din
simpla exercitare a puterii de piață de către părți nu pot fi
luate în considerare. De exemplu, atunci când companiile
fixează prețurile sau împart piețele, producția se reduce și
astfel se reduc costurile de producție. Reducerea
concurenței poate să conducă, de asemenea, la reducerea
costurilor de desfacere și de marketing. Aceste reduceri de
cost sunt o consecință directă a reducerii producției și
valorii adăugate. Aceste reduceri de cost nu produc nici un
efect proconcurențial pe piață. În particular, ele nu conduc
la crearea de valoare adăugată prin integrarea activelor și
activităților. Ele doar permit agenților economici implicați
să-și mărească profiturile și sunt astfel irelevante din
punctul de vedere al art. 5 alin. (2) din lege.
47. Scopul condiției prevăzute la art. 5 alin. (2) lit. e)
din lege este de a defini tipurile de efecte pozitive care pot
fi luate în considerare mai departe și supuse testelor
primelor trei condiții prevăzute la art. 5 alin. (2) din lege.
Scopul analizei este de a aprecia care sunt beneficiile
obiective create de un anumit acord și care este
importanța economică a acestora. Avându-se în vedere
faptul că, pentru a se putea aplica prevederile art. 5
alin. (2) din lege, efectele pozitive rezultând dintr-un acord
restrictiv trebuie să prevaleze asupra celor negative sau să
fie suficiente pentru a compensa restrângerea concurenței,
este necesar să se verifice care este legătura dintre acord
și preconizatele beneficii a fi generate de acesta și care
este valoarea acestor beneficii.
48. Toate beneficiile preconizate ca efecte ale unui
anumit acord trebuie demonstrate astfel încât următoarele
elemente să poată fi verificate:
a) natura beneficiilor preconizate a fi obținute;
b) legătura dintre acord și aceste beneficii;
c) probabilitatea și importanța fiecărui beneficiu
preconizat; și
d) cum și când fiecare beneficiu preconizat va fi
realizat.
49. Prevederile pct. 48 lit. a) permit factorului de decizie
să verifice dacă beneficiile preconizate sunt obiective prin
natura lor, conform pct. 46.
50. Prevederile pct. 48 lit. b) permit factorului de decizie
să verifice dacă există o legătură cauzală suficientă între
acordul restrictiv și beneficiile preconizate a fi generate ca
efecte ale acestui acord. Această condiție presupune, în
mod normal, ca beneficiile să rezulte din activitatea
economică care formează obiectul acordului. Astfel de
activități pot, de exemplu, să ia forma distribuției, licenței
de tehnologie, producției în comun sau cercetării-dezvoltării
în comun. Totuși, în măsura în care un acord are ca
efecte sporuri mari de eficiență pe piața relevantă, de
exemplu, pentru că el determină o reducere substanțială a
costurilor la nivelul unui anumit sector economic, aceste
beneficii suplimentare sunt, de asemenea, luate în
considerare.
51. Legătura cauzală dintre acord și beneficiile
preconizate a fi generate trebuie în mod normal să fie
directă. Argumentele bazate pe efecte indirecte sunt, ca
regulă generală, prea nesigure și prea îndepărtate pentru
a putea fi luate în considerare. O legătură cauzală directă
există, de exemplu, acolo unde un acord de transfer de
tehnologie face posibil ca licențiatul să producă produse
noi sau îmbunătățite ori acolo unde un acord de distribuție
face posibilă reducerea costurilor de distribuție sau
prestarea unor servicii mai valoroase. Un exemplu de efect

indirect ar fi cazul în care se susține că un acord
restrictiv permite agentului economic implicat să-și crească
profiturile, permițându-i să investească mai mult în
cercetare-dezvoltare în beneficiul final al consumatorilor. În
timp ce poate exista o legătură între profitabilitate și
cercetare-dezvoltare, această legătură este în general
insuficient de directă pentru a fi luată în considerare în
contextul art. 5 alin. (2) din lege.
52. Prevederile pct. 48 lit. c) și d) permit factorului de
decizie să verifice valoarea beneficiilor preconizate a fi
generate ca efecte ale unui anumit acord, care, în
contextul condiției de la lit. a) a art. 5 alin. (2) din lege,
trebuie să fie comparată cu efectele negative ale acordului
în cauză (a se vedea pct. 98). Avându-se în vedere faptul
că art. 5 alin. (1) din lege se aplică numai în cazurile în
care este probabil ca un acord să aibă efecte negative
asupra concurenței și a consumatorilor (în cazul
restricționărilor grave asemenea efecte sunt implicite),
beneficiile preconizate a fi obținute trebuie să fie
fundamentate astfel încât acestea să poată fi verificate.
Afirmațiile nefondate sunt respinse.
53. În cazul unor preconizate economii de cost, agentul
economic invocând beneficiul prevăzut la art. 5 alin. (2) din
lege trebuie să calculeze sau să estimeze, în cea mai
clară formă posibilă, valoarea acestor economii și să
descrie în detaliu cum a fost calculată suma respectivă.
Agentul economic trebuie să descrie, de asemenea, și
metodele prin care economiile de cost au fost sau vor fi
realizate. Datele transmise trebuie să fie verificabile astfel
încât să existe un grad suficient de siguranță că
economiile de cost s-au materializat ori că se vor
materializa.
54. În cazul unor preconizate beneficii sub forma unor
produse noi sau îmbunătățite ori bazate pe alte elemente
decât economiile de cost, agentul economic susținând
beneficiul prevăzut la art. 5 alin. (2) din lege trebuie să
descrie și să explice în detaliu care este natura acestor
beneficii și cum și din ce motive ele constituie un avantaj
economic obiectiv.
55. În cazurile în care acordul trebuie implementat în
întregime, părțile sunt obligate să fundamenteze orice
previziune cu privire la data de la care beneficiile vor
deveni operaționale astfel încât să aibă un impact pozitiv
semnificativ pe piață.
3.2.2. Categorii diferite de efecte pozitive

56. Efectele pozitive menționate la art. 5 alin. (2) lit. e)
din lege sunt categorii largi care intenționează să acopere
toate avantajele economice obiective. Există o suprapunere
considerabilă între variatele tipuri de efecte pozitive
menționate la art. 5 alin. (2) lit. e), iar un acord poate
genera mai multe dintre acestea. De aceea nu este
necesar să se facă o distincție clară și fermă între aceste
tipuri diferite de efecte pozitive. În scopul acestor
instrucțiuni, se face o distincție între efectele pozitive
generate ca urmare a economiilor de cost și efectele
pozitive de natură calitativă, a căror esență constă în a se
crea valoare sub forma unor produse noi ori îmbunătățite
sau sub forma unei mai mari diversități de produse etc.
57. În general, eficiența rezultă dintr-o integrare a
activităților economice, prin care agenții economici își
combină activele sau tehnologiile pentru a obține ceea ce
pe cont propriu nu ar fi putut realiza atât de eficient ori
prin care încredințează unui alt agent economic sarcini
care pot fi efectuate mult mai eficient de către acesta din
urmă.
58. Procesele de cercetare-dezvoltare, producție și
distribuție pot fi văzute ca un lanț valoric care poate fi

MONITORUL OFICIAL AL ROMÂNIEI, PARTEA I, Nr. 598/11.VII.2005
divizat în mai multe etape. Pentru fiecare etapă a acestui
lanț, agentul economic trebuie să facă o alegere între a
desfășura activitatea pe cont propriu, împreună cu alt/alți
agent/agenți economic/economici sau să recurgă la
externalizarea activității către un alt/alți agent/agenți
economic/economici.
59. De fiecare dată când alegerea făcută implică
cooperarea pe piață cu un alt agent economic, de obicei
se încheie un acord care intră sub incidența art. 5 alin. (1)
din lege. Aceste înțelegeri pot fi pe verticală, în cazul în
care părțile operează la niveluri diferite ale lanțului
producție-distribuție, sau pot fi pe orizontală, atunci când
părțile operează la același nivel al lanțului producțiedistribuție. Ambele categorii de înțelegeri pot genera efecte
pozitive, permițând agenților economici în cauză să
realizeze o anumită activitate la costuri mai mici sau cu o
valoare adăugată mai mare, în folosul consumatorilor.
Asemenea înțelegeri pot, de asemenea, conține sau
conduce la restricționări ale concurenței, caz în care devine
importantă aplicarea interdicției prevăzute la art. 5 alin. (1)
din lege și a exceptării prevăzute la art. 5 alin. (2) din
lege.
60. Tipurile de efecte pozitive descrise mai jos sunt
doar cu titlu de exemplu și nu reprezintă o listă
exhaustivă.
3.2.2.1. Efecte pozitive generate de economiile de cost

61. O sursă foarte importantă a economiilor de cost o
reprezintă dezvoltarea unor noi metode și tehnologii de
producție. În general, cea mai mare probabilitate pentru
obținerea unor economii de cost există atunci când au loc
dezvoltări tehnologice. De exemplu, introducerea liniei de
asamblare a condus la o reducere substanțială a costului
de producere a motoarelor pentru vehicule.
62. O altă sursă foarte importantă de obținere a
economiilor de cost o constituie sinergiile ce rezultă din
integrarea activelor existente. Atunci când părțile la o
înțelegere aleg să își combine capacitățile de care dispun,
ele vor reuși să obțină o configurare a raportului
cost/producție, care altfel nu ar fi fost posibilă. Combinarea
a două tehnologii existente ce au caracteristici
complementare poate reduce costurile de producție sau
poate conduce la îmbunătățirea calității produselor. De
exemplu, tehnologia de producție a firmei A poate genera
un volum mare de producție/oră, însă solicită o cantitate
mare de materii prime/unitate de produs, în timp ce
capacitățile de producție de care dispune firma B
generează un volum mic de producție/oră cu un volum mic
de materii prime/unitate de produs. Sinergiile pot fi obținute
dacă se hotărăște producția în comun, combinându-se
tehnologiile firmelor A și B, obținându-se astfel un volum
mare al producției/oră cu un consum mai mic de materie
primă/unitate de produs. În mod similar, dacă un agent
economic și-a optimizat activitățile corespunzătoare unui
anumit nivel al lanțului producție-distribuție și altul și-a
optimizat activitățile corespunzătoare altui nivel, combinarea
activităților lor poate conduce la reducerea costurilor.
Firma A poate avea, de exemplu, o linie de producție înalt
automatizată, care presupune niște costuri de
producție/unitate de produs mici, în timp ce firma B și-a
dezvoltat un sistem eficient de procesare a comenzilor.
Acest sistem face posibil ca producția să fie ajustată în
funcție de cerere, asigurând o livrare în timp a produselor
și reducând costurile de depozitare și costurile de înlocuire
a produselor depreciate. Combinându-și capacitățile de
producție, firmele A și B pot obține economii de cost.
63. Economii de cost pot fi obținute și ca rezultat al
economiilor de scară, prin micșorarea costurilor/unitate de

9

produs o dată cu creșterea volumului producției. De
exemplu: investițiile în echipamente și active, cel mai
adesea, trebuie făcute în unități indivizibile. Dacă un agent
economic nu poate utiliza o asemenea unitate indivizibilă a
unui activ/echipament de care dispune în întregimea sa,
costurile sale medii/unitate de produs vor fi mai mari decât
atunci când ar fi putut utiliza respectivul echipament/activ
în întregimea sa. De exemplu, costurile de exploatare ale
unui camion sunt virtual aceleași, indiferent dacă camionul
este gol, încărcat parțial sau plin. Înțelegerile dintre agenți
economici, prin care ei aleg să își combine operațiunile
legate de logistică, le poate permite să crească gradul de
utilizare a capacității de transport și să micșoreze
dimensiunile parcului auto. O activitate la o scară mai
mare permite o mai bună diviziune a muncii, ceea ce are
ca efect, de asemenea, micșorarea costurilor/unitate de
produs. Firmele pot obține economii de scară la orice nivel
al lanțului de producție-distribuție, incluzând cercetareadezvoltarea, producția, distribuția și marketingul. Economiile
realizate prin prisma experienței reprezintă și ele un tip de
efect pozitiv. Pe măsură ce se câștigă experiență în
executarea unui anumit proces de producție sau în
realizarea unei anumite activități, productivitatea poate
crește deoarece procesul respectiv de producție este
realizat într-un mod mult mai eficient ori pentru că
respectiva activitate este efectuată mult mai repede.
64. Economiile de scop sunt o altă sursă a reducerii
costurilor, care, de obicei, sunt obținute atunci când firmele
realizează economii de cost producând mai multe produse
împreună pe baza acelorași input-uri. Economiile de scop
sunt posibile datorită faptului că se pot folosi aceleași
componente și aceleași facilități și personal pentru a
produce o varietate de produse. În mod similar, economii
de scop pot fi realizate la nivelul distribuției, atunci când
mai multe tipuri de produse sunt distribuite cu aceleași
mijloace de transport. De exemplu, un producător de pizza
congelată și un producător de legume congelate pot realiza
economii de scop distribuindu-și împreună produsele.
Ambele grupe de produse trebuie distribuite în vehicule cu
facilități de răcire și este foarte posibil să existe și o
suprapunere semnificativă în ceea ce privește clienții lor.
Combinându-și operațiunile, cei doi producători pot obține
costuri mai mici de distribuție/unitate de produs.
65. Efecte pozitive de natura reducerii costurilor pot
decurge și din înțelegeri ce permit o mai bună planificare a
producției, ceea ce înseamnă atât o utilizare mai bună a
capacităților, cât și lipsa necesității unor inventarieri
costisitoare. Aceste economii de cost pot fi obținute în
urma practicării unor achiziții îjust in time“, de exemplu,
obligația unui furnizor de produse — părți componente —
de a asigura permanența aprovizionării cu acestea către
cumpărător, în concordanță cu nevoile celui din urmă și
evitându-se astfel necesitatea cumpărătorului de a menține
stocuri importante de componente și riscul ca acestea să
devină nefolosibile ca urmare a expirării duratei de
valabilitate sau a uzurii morale. Economii de cost se pot
obține și în urma unor înțelegeri care permit părților să
raționalizeze producția în funcție de capacitățile fiecărei
părți.
3.2.2.2. Efecte pozitive de natură calitativă

66. Înțelegerile dintre agenții economici pot genera
diverse tipuri de efecte pozitive de natură calitativă,
relevante din perspectiva aplicării art. 5 alin. (2) din lege.
În unele cazuri, principalul efect pozitiv al unui tip de
înțelegere nu îl reprezintă reducerea costurilor, ci
îmbunătățirea calității și alte avantaje de natură calitativă.
În funcție de fiecare caz, efectele pozitive de natură

10

MONITORUL OFICIAL AL ROMÂNIEI, PARTEA I, Nr. 598/11.VII.2005

calitativă pot fi cel puțin la fel sau mai importante decât
economiile de cost.
67. Dezvoltarea tehnică și tehnologică reprezintă o parte
substanțială și dinamică a economiei, generând beneficii
substanțiale sub forma unor produse sau servicii noi ori
îmbunătățite. Cooperând, agenții economici pot deveni mai
eficienți, lucru care nu ar fi fost posibil fără o înțelegere
restrictivă sau ar fi fost posibil doar cu întârzieri
substanțiale și costuri mai mari. Asemenea situații
constituie o importantă sursă de beneficii economice în
sensul condiției prevăzute la lit. e) a art. 5 alin. (2) din
lege. Înțelegerile ce pot genera efecte pozitive de natură
calitativă includ, în mod particular, acordurile de cercetaredezvoltare. Un exemplu pot fi firmele A și B care hotărăsc
să colaboreze în vederea dezvoltării și producției în comun
a anvelopelor pe bază de camere multiple. Perforarea unei
camere nu le afectează pe celelalte, astfel că nu există
riscul unei pene în cazul unei perforări a anvelopei, nefiind
nevoie să fie înlocuită imediat sau să existe în permanență
una de rezervă în portbagaj. Acest model de anvelopă
prezintă mai multă siguranță decât vechile modele. Acest
tip de efect pozitiv reprezintă un beneficiu obiectiv în
sensul condiției prevăzute la lit. e) a art. 5 alin. (2) din
lege.
68. În același mod în care combinarea unor tehnologii
cu funcțiuni complementare poate genera economii de cost,
combinarea acestora poate genera și sinergii ce creează
beneficii de natură calitativă. Combinarea activelor de
producție poate conduce la obținerea unor produse de o
calitate superioară sau a unor produse cu caracteristici ori
funcționalități noi. Acesta este cazul acordurilor de licență
sau acordurilor privind producerea în comun a unor
produse ori servicii noi sau îmbunătățite. Acordurile de
licență pot asigura o rapidă diseminare a noilor tehnologii
și dau posibilitatea licențiatului de a introduce pe piață
produse noi sau să folosească noi tehnici de producție
care conduc la îmbunătățiri calitative ale producției.
Acordurile de producție în comun oferă posibilitatea
introducerii pe piață a unor produse sau servicii noi ori
îmbunătățite mult mai repede sau cu costuri mai mici. În
sectorul telecomunicațiilor, de exemplu, acordurile de
cooperare sunt eficiente prin faptul că fac posibil mult mai
rapid accesul la noile servicii globale. În sectorul bancar
acordurile de cooperare au făcut posibil transferul
internațional de bani, ceea ce reprezintă, de asemenea, un
efect pozitiv în sensul condiției prevăzute la lit. e) a art. 5
alin. (2) din lege.
69. Acordurile de distribuție pot da naștere, de
asemenea, la efecte pozitive de natură calitativă.
Distribuitorii specializați pot oferi servicii care sunt mai bine
adaptate la nevoile consumatorilor, pot oferi livrări mai
rapide sau sunt capabili să întrețină, într-un mod mai sigur,
calitatea produselor pe parcursul lanțului de distribuție.
3.3. Indispensabilitatea restricționărilor concurenței

70. Potrivit condiției prevăzute la lit. c) a art. 5 alin. (2)
din lege, acordurile dintre agenți economici nu trebuie să
impună restricționări ale concurenței care nu sunt
indispensabile obținerii avantajelor scontate a fi obținute în
urma implementării acestora, iar prin respectivele acorduri
nu trebuie să se impună părților restricții care nu sunt
necesare pentru realizarea obiectivelor enumerate la lit. e)
a art. 5 alin. (2) din lege. Această condiție implică un
dublu criteriu. În primul rând, un acord restrictiv trebuie să
fie în mod rezonabil necesar în scopul obținerii avantajelor.
În al doilea rând, restricționările care decurg din acest
acord trebuie, de asemenea, să fie în mod rezonabil
necesare pentru obținerea acestor avantaje.

71. În contextul condiției prevăzute la lit. c) a art. 5
alin. (2) din lege, factorul decisiv este dacă acordul
restrictiv și restricționările impuse prin acesta, cu efecte
asupra concurenței, fac sau nu posibilă derularea activității
în cauză într-un mod mai eficient decât ar fi fost în cazul
în care nu ar fi existat respectivul acord ori respectivele
restricționări. Întrebarea nu este dacă în absența acestor
restricționări acordul nu s-ar fi încheiat, ci dacă sunt
produse mai multe beneficii ca urmare a acestui acord sau
acestor restricționări decât în absența lor.
72. Primul criteriu pe care îl presupune condiția
prevăzută la lit. c) a art. 5 alin. (2) din lege se referă la
faptul că este necesar ca beneficiile să fie specifice
acordului în cauză, în sensul că nu există alte mijloace
economic aplicabile și mai puțin restrictive pentru obținerea
acestora. În vederea acestei analize trebuie să fie luate în
considerare condițiile pieței și realitățile mediului de afaceri
cu care se confruntă părțile la înțelegere. Agenților
economici care invocă beneficiul exceptării prevăzut la
art. 5 alin. (2) din lege nu li se cere să ia în considerare
alternativele teoretice sau ipotetice. Consiliul Concurenței
nu va pune la îndoială politica de afaceri a părților. Nu va
interveni decât atunci când este în mod clar evident faptul
că există alternative viabile și practice. Părțile trebuie să
explice și să demonstreze de ce asemenea alternative
evident realiste și mai puțin restrictive ar fi mult mai puțin
eficiente.
73. Este în mod special important de examinat dacă,
având în vedere circumstanțele fiecărui caz individual,
părțile ar fi realizat beneficii prin intermediul unui alt tip de
acord mai puțin restrictiv și dacă da, când ar fi fost cel
mai probabil să se obțină aceste beneficii. Poate fi, de
asemenea, necesar de cercetat dacă părțile ar fi putut
obține aceste beneficii pe cont propriu. De exemplu, acolo
unde presupusele efecte pozitive iau forma unor reduceri
de costuri ca urmare a unor economii de scară sau de
scop, agenții economici implicați trebuie să explice și să
demonstreze de ce aceleași rezultate nu s-ar fi putut
obține prin dezvoltări interne și practicarea unor prețuri
competitive. Pentru realizarea acestei analize este important
să se ia în considerare, inter alia, scara minimă de
eficiență a pieței relevante în cauză. Scara minimă de
eficiență reprezintă nivelul necesar al producției pentru
minimizarea costurilor medii și pentru obținerea economiilor
de scară. Cu cât este mai mare scara minimă de eficiență,
în comparație cu nivelul actual al acesteia pentru fiecare
dintre părțile la înțelegere, cu atât este mai probabil ca
beneficiile să fie considerate a fi specifice respectivului tip
de înțelegere. În cazul înțelegerilor care generează
avantaje substanțiale prin combinarea unor tehnologii cu
funcționalități complementare și a randamentelor, chiar
natura beneficiilor obținute creează prezumția că respectiva
înțelegere este necesară în scopul obținerii lor.
74. Aceste principii pot fi ilustrate prin următorul
exemplu ipotetic:
Firmele A și B își combină într-o societate în comun
capacitățile de producție pentru a obține o producție mai
mare și un consum mai mic de materii prime. Societatea
în comun beneficiază de o licență exclusivă de producție
și părțile transferă facilitățile lor de producție către aceasta.
De asemenea, transferă și personalul-cheie pentru a se
asigura că economiile de experiență pot fi exploatate și
dezvoltate mai departe. Se estimează că aceste economii
vor reduce costurile de producție cu încă 5%. Producția
acestei societăți în comun este valorificată de firmele A
și B în mod independent. În acest caz, condiția de
indispensabilitate necesită raționamentul dacă beneficiile ar

MONITORUL OFICIAL AL ROMÂNIEI, PARTEA I, Nr. 598/11.VII.2005
fi putut sau nu să fie obținute în mod substanțial prin
intermediul unui acord de licență, care ar fi fost mult mai
puțin restrictiv, deoarece firmele A și B ar fi continuat să
producă în mod independent. În circumstanțele descrise
este puțin probabil, de vreme ce sub un acord de licență
părțile nu ar fi putut beneficia în același mod de propria
experiență corespunzătoare exploatării celor două tehnologii
de producție de care dispun, adică nu ar fi putut exploata
așa-numitele economii de experiență.
75. Odată ce s-a constatat că acordul în cauză este
necesar în scopul obținerii beneficiilor, trebuie evaluată
indispensabilitatea fiecărei restricționări a concurenței ce
decurge din acesta. În acest context trebuie evaluat dacă
restricționările specifice unui acord sunt în mod rezonabil
necesare în scopul obținerii beneficiilor. Părțile la acord
trebuie să demonstreze ceea ce susțin atât în legătură cu
natura restricționărilor, cât și cu privire la intensitatea
acestora.
76. O restricționare este indispensabilă dacă absența sa
ar elimina sau ar reduce substanțial avantajele care decurg
ca efecte ale unui anumit acord sau absența sa face puțin
probabilă materializarea acestora. Evaluarea soluțiilor
alternative trebuie să ia în considerare actuala și potențiala
ameliorare a condițiilor de concurență prin eliminarea unei
restricționări particulare sau prin aplicarea unei alternative
mai puțin restrictive. Cu cât este mai limitativă
restricționarea în cauză, cu atât mai strict trebuie să fie
criteriul prevăzut la lit. c) a art. 5 alin. (2) din lege.
Restricționările interzise de regulamentele referitoare la
exceptările pe categorii sau identificate ca fiind foarte grave
în instrucțiunile emise de Consiliul Concurenței sunt foarte
puțin probabil a fi considerate indispensabile.
77. Evaluarea indispensabilității trebuie făcută în
contextul actual în care acordul se aplică și trebuie să ia
în considerare în special structura pieței, riscurile
economice pe care respectiva înțelegere le presupune și
scopurile urmărite de părți. Cu cât este mai incert succesul
produsului ce face obiectul înțelegerii, cu atât mai mult
este necesară o restricționare pentru a se asigura
materializarea beneficiilor. Restricționările pot fi, de
asemenea, indispensabile în scopul de a armoniza
interesele părților și de a asigura faptul că acestea își
concentrează eforturile în scopul implementării acordului. O
restricționare poate fi, de exemplu, necesară în scopul
evitării problemelor ce generează întârzieri odată ce o
investiție specifică substanțială a fost făcută de către una
dintre părți. Odată ce un furnizor a realizat o substanțială
investiție specifică unui client în scopul aprovizionării
acestuia cu un anumit input, furnizorul a devenit dependent
de client. În scopul de a evita ca ex post clientul să
exploateze această dependență, în vederea obținerii unor
termeni sau condiții cât mai favorabile, poate fi necesar să
se impună clientului o obligație de a nu cumpăra
componente de la terți sau de a cumpăra o cantitate
minimă de componente de la furnizor.
78. În unele cazuri, o restricționare poate fi
indispensabilă numai pentru o anumită perioadă de timp,
caz în care exceptarea prevăzută la art. 5 alin. (2) din
lege se aplică doar pentru acea durată. Pentru această
evaluare este necesar să se ia în considerare perioada de
timp necesară pentru ca părțile să obțină beneficiile
scontate, justificându-se astfel aplicarea regulii de
exceptare. În cazurile în care beneficiile scontate nu pot fi
obținute fără investiții considerabile, trebuie luată în
considerare, în mod special, perioada de timp necesară
pentru recuperarea investițiilor (pct. 41).

11

79. Aceste principii pot fi ilustrate prin următoarele
exemple ipotetice:
• Firma P produce și distribuie pizza congelată,
deținând o cotă de 15% în zona de sud a României.
Livrările sunt făcute direct către detailiști. De vreme ce
majoritatea detailiștilor au capacități de depozitare limitate,
sunt necesare livrări relativ frecvente, ceea ce conduce la
o slabă utilizare a capacității și la folosirea unor vehicule
relativ mici. Firma T este un angrosist de pizza și alte
produse congelate, livrând în mare parte către aceiași
clienți ca și firma P, în zona de sud a României.
Produsele pizza distribuite de firma T dețin o cotă de 30%
din piață. Firma T are un parc de mașini mari și are
capacitate excedentară. Firma P încheie un acord de
distribuție exclusivă cu firma T pentru zona de sud a
României și se obligă ca distribuitori ai săi din alte zone
să nu vândă în teritoriul firmei T nici în mod activ, nici în
mod pasiv. Firma T se obligă să promoveze produsele, să
facă cercetări de piață în ceea ce privește gusturile
consumatorilor și să asigure livrările către detailiști în
termen de 24 de ore. Acest acord conduce la reducerea
costurilor de distribuție cu 30%, în timp ce capacitatea este
mai bine utilizată și se evită parcurgerea aceluiași drum de
două ori. Acordul conduce, de asemenea, la oferirea unor
servicii suplimentare consumatorilor. Interzicerea vânzărilor
pasive este o restricționare gravă conform regulamentului
de exceptare a înțelegerilor verticale și poate fi considerată
indispensabilă doar în circumstanțe excepționale. Poziția pe
piață deținută de firma T și natura obligațiilor impuse
acesteia indică faptul că acesta nu este un caz
excepțional. Interzicerea vânzărilor active, pe de altă parte,
este de natură a fi o restricționare indispensabilă. Firma T,
cel mai probabil, nu va dori să vândă și să promoveze
produsele firmei P dacă distribuitorii din alte zone vor
putea vinde în mod activ în zona reprezentând piața de
desfacere pentru firma T, beneficiind astfel de eforturile
sale. Aceasta cu atât mai mult cu cât firma T distribuie și
mărci concurente și astfel are posibilitatea de a promova
și de a se concentra mai mult asupra unor mărci ce nu
sunt expuse acestui pericol.
• Firma S este un producător de băuturi răcoritoare
carbogazoase cu o cotă de piață de 40%. Concurentul
următor are o cotă de piață de 20%. Firma S încheie
contracte de aprovizionare cu clienți ce reprezintă 25% din
cererea de pe piață, în timp ce aceștia se obligă să
cumpere numai de la firma S timp de 5 ani. Firma S
încheie și alte acorduri cu alți clienți, reprezentând 15% din
cererea de pe piață, și acestora le acordă disconturi de
target trimestriale dacă achiziționează cantități peste un
anumit target fixat. Firma S susține că aceste acorduri îi
dau posibilitatea să anticipeze cererea mult mai bine și
astfel să facă o mai bună planificare a producției, reducând
costurile de depozitare, costurile de finanțare a stocurilor și
evitând problemele de furnizare. Având în vedere poziția
pe piață a firmei S și puterea combinată de acoperire a
restricționărilor, acestea sunt foarte puțin probabil a fi
considerate indispensabile. Obligația de cumpărare
exclusivă excedează ceea ce este necesar în scopul
planificării producției și acest lucru este valabil și în cazul
schemei de disconturi de target. Predictibilitatea cererii se
poate realiza și prin mijloace mai puțin restrictive. Firma S
poate, de exemplu, să ofere stimulente clienților, în scopul
de a-i determina să solicite cantități mai mari la o singură
comandă, prin intermediul rabaturilor de cantitate sau prin
rabaturi pentru clienții care fac comenzi ferme în avans,
solicitând livrarea la o anumită dată ulterioară.

12

MONITORUL OFICIAL AL ROMÂNIEI, PARTEA I, Nr. 598/11.VII.2005

3.4. Asigurarea pentru consumatori a unui avantaj corespunzător
celui obținut de părțile la o anumită înțelegere
3.4.1. Prevederi generale

80. În conformitate cu condiția prevăzută la lit. b) a
art. 5 alin. (2) din lege, consumatorilor trebuie să li se
asigure un avantaj corespunzător celui realizat de părțile la
o anumită înțelegere restrictivă. Analiza îndeplinirii acestei
condiții se bazează pe constatarea că efectele pozitive
prevalează asupra celor negative ori sunt suficiente pentru
a compensa restrângerea concurenței provocată de
respectiva înțelegere restrictivă [condiția prevăzută la lit. a)
a art. 5 alin. (2) din lege].
81. Conceptul de consumator cuprinde toți utilizatorii
direcți sau indirecți ai produselor ce fac obiectul
contractelor, incluzând producătorii care folosesc aceste
produse în scopul unor prelucrări ulterioare, angrosiștii,
detailiștii, consumatorii finali. Cu alte cuvinte, consumatori,
în sensul art. 5 alin. (2) din lege, sunt clienții părților la
înțelegere și următorii cumpărători. Acești clienți pot fi
agenți economici, ca în cazul cumpărătorilor unor mașini
industriale sau unor inputuri, în vederea unor procesări
ulterioare, sau consumatorii finali, cum este cazul
cumpărătorilor de biciclete sau de înghețată.
82. Conceptul de avantaj corespunzător celui realizat de
părțile la respectiva înțelegere presupune ca beneficiile
transferate către consumatori să compenseze cel puțin
impactul negativ, actual sau probabil, asupra lor, ca urmare
a restricționărilor de concurență care intră sub incidența
art. 5 alin. (1) din lege. În concordanță cu scopul art. 5
din lege de a preveni înțelegerile anticoncurențiale, efectul
net al înțelegerii trebuie să fie cel puțin neutru din punctul
de vedere al consumatorilor direct sau indirect afectați de
aceasta. Dacă acești consumatori sunt afectați negativ ca
urmare a înțelegerii, condiția prevăzută la lit. b) a art. 5
alin. (2) din lege nu este îndeplinită. Efectele pozitive ale
înțelegerii asupra consumatorilor trebuie să compenseze
efectele negative și doar atunci când se întâmplă acest
lucru consumatorii nu sunt prejudiciați de respectiva
înțelegere. Mai mult, întreaga societate beneficiază acolo
unde efectele pozitive conduc fie la a produce cu mai
puține resurse, fie la obținerea unor produse mai valoroase,
cu efectul unei mai mari eficiențe în alocarea resurselor.
83. Nu este necesar să se transfere consumatorilor o
parte corespunzătoare din fiecare tip de efect pozitiv
despre care s-a discutat la condiția prevăzută la art. 5
alin. (2) lit. e) din lege. Este de ajuns să li se asigure
consumatorilor suficiente avantaje, astfel încât acestea să
compenseze efectele negative ale înțelegerii restrictive. În
acest caz consumatorii obțin un avantaj corespunzător celui
realizat de părțile la respectiva înțelegere. Dacă o
înțelegere restrictivă este posibil să conducă la practicarea
unor prețuri mai mari, consumatorii trebuie să fie
compensați pe deplin printr-o calitate mult mai bună a
produselor sau prin alte beneficii. Dacă nu se întâmplă
așa, condiția prevăzută la lit. b) a art. 5 alin. (2) din lege
nu este îndeplinită.
84. Factorul decisiv este impactul total asupra
consumatorilor pe care îl au produsele ce aparțin pieței
relevante și nu impactul asupra fiecărui individ consumator.
În unele cazuri este necesară o anumită perioadă de timp
înainte ca beneficiile să se materializeze și până atunci o
înțelegere restrictivă poate avea numai efecte negative.
Faptul că avantajele sunt transferate consumatorilor cu o
anumită întârziere nu exclude aplicarea art. 5 alin. (2) din
lege. Oricum, cu cât este mai mare întârzierea, cu atât
mai mari trebuie să fie avantajele care să compenseze și

acele pierderi suferite de consumatori în perioada care a
precedat materializarea lor.
85. În scopul analizei din perspectiva condiției prevăzute
la lit. b) a art. 5 alin. (2) din lege trebuie luat în
considerare faptul că valoarea avantajelor pentru
consumatori în viitor nu este aceeași cu valoarea din
prezent a acestora. Valoarea economisirii a 100 euro
astăzi este mai mare decât valoarea economisirii aceleiași
sume un an mai târziu. Un avantaj viitor pentru
consumatori nu compensează pe deplin o pierdere
prezentă de aceeași valoare nominală. Pentru a se putea
face o comparație potrivită între o pierdere prezentă și un
viitor câștig, valoarea viitorului câștig trebuie să fie
depreciată. Rata de depreciere aplicată trebuie să reflecte
rata inflației, dacă există, și dobânda pierdută ca o
indicație pentru valoarea mai mică a viitorului câștig.
86. În alte cazuri o anumită înțelegere dă părților
posibilitatea să obțină beneficii mai devreme decât ar fi de
așteptat. În asemenea circumstanțe este necesar să se ia
în considerare posibilul impact negativ asupra
consumatorilor, pe piața relevantă, odată ce această
perioadă de timp îîn avans“ este depășită. Dacă prin
intermediul înțelegerii restrictive părțile obțin poziții puternice
pe piață, acest lucru le dă posibilitatea să practice prețuri
semnificativ mai mari decât în situația în care acest lucru
nu s-ar fi întâmplat. Pentru ca cea de-a doua condiție
prevăzută la art. 5 alin. (2) din lege să fie îndeplinită,
beneficiul consumatorilor materializat prin accesul mai
devreme la produsele ce fac obiectul înțelegerii trebuie să
fie la fel de semnificativ ca și câștigul părților. Acesta
poate fi cazul unei înțelegeri care dă posibilitatea ca
2 producători de anvelope să scoată pe piață cu 3 ani mai
devreme anvelope noi, substanțial mai sigure din punct de
vedere tehnic, dar în același timp, consolidându-și puterea
de piață, ei cresc prețurile cu 5%. În acest caz este foarte
probabil că a avea acces mai devreme la produse de o
calitate substanțial mai bună să contrabalanseze creșterea
de prețuri.
87. Condiția prevăzută la lit. b) a art. 5 alin. (2) din
lege încorporează o scală progresivă. Cu cât este mai
mare restricționarea concurenței ce intră sub incidența
art. 5 alin. (1) din lege, cu atât mai mari trebuie să fie
avantajele obținute și transferate consumatorilor. Această
abordare implică faptul că, dacă efectele restrictive ale unei
înțelegeri sunt limitate, iar efectele pozitive obținute sunt
considerabile, este foarte posibil ca o parte
corespunzătoare din economiile de cost obținute să fie
transferată asupra consumatorilor. De aceea, în asemenea
cazuri, în mod normal, nu este necesară o analiză
detaliată privind verificarea îndeplinirii condiției prevăzute la
lit. b) a art. 5 alin. (2) din lege, demonstrând însă că
celelalte condiții prevăzute la art. 5 alin. (2) din lege sunt
îndeplinite.
88. Dacă, pe de altă parte, efectele restrictive ale
înțelegerii sunt substanțiale și economiile de cost sunt
relativ insignifiante, este puțin probabil ca a doua condiție
prevăzută la art. 5 alin. (2) din lege să fie îndeplinită.
Impactul restricționării asupra concurenței depinde de
intensitatea acestei restricții și de gradul de concurență
care subzistă ca urmare a înțelegerii.
89. Dacă înțelegerea are atât efecte negative, cât și
efecte pozitive substanțiale, atunci se impune o analiză
minuțioasă. În astfel de cazuri, în evaluarea acestor efecte,
trebuie să se țină cont de faptul că, pe termen lung,
concurența stă la baza creșterii eficienței și a inovației.
Agenții economici care nu sunt supuși unei presiuni

MONITORUL OFICIAL AL ROMÂNIEI, PARTEA I, Nr. 598/11.VII.2005
concurențiale efective, precum este situația firmelor aflate
în poziție dominantă, sunt mai puțin interesați să mențină
sau să crească eficiența activității lor. Cu cât impactul
înțelegerii asupra concurenței este mai puternic, cu atât
este mai probabil ca, pe termen lung, consumatorii să fie
afectați în sens negativ de aceasta.
90. Următoarele două secțiuni descriu mai detaliat
cadrul analitic care permite să se evalueze dacă
consumatorilor li se asigură avantaje corespunzătoare celor
obținute de părțile la o anumită înțelegere restrictivă. Prima
secțiune se referă la efectele pozitive generate de
economiile de cost, iar cea de-a doua secțiune abordează
avantajele de natură calitativă, cum ar fi oferirea de
produse noi sau îmbunătățite (efecte pozitive de natură
calitativă). Cadrul care a fost elaborat în aceste două
secțiuni este deosebit de important în cazurile de înțelegeri
restrictive pentru care nu reiese în mod evident faptul că
efectele negative prevalează asupra celor pozitive sau
invers.
91. În aplicarea principiilor enunțate mai jos Consiliul
Concurenței ține cont de faptul că în multe cazuri este
dificil de apreciat dacă li se asigură consumatorilor un
avantaj corespunzător celui obținut de părți la o anumită
înțelegere restrictivă. Agenților economici le revine sarcina
de a-și susține argumentele, furnizând Consiliului
Concurenței estimări și date, în măsura în care acest lucru
este în mod rezonabil posibil, ținând seama de
circumstanțele fiecărui caz în parte.
3.4.2. Avantajul consumatorilor și cuantificarea efectelor pozitive generate
de economiile de cost și a celor negative

92. În situația în care o piață nu este perfect
concurențială, agenții economici pot influența într-o măsură
mai mare sau mai mică prețul pieței, modificându-și nivelul
producției. Ei pot, de asemenea, să practice discriminări
prin preț față de clienții lor.
93. În anumite condiții, economiile de cost conduc la
creșterea producției și scăderea prețurilor pentru
consumatori. Dacă, în baza acestor economii de cost,
agenții economici în cauză aleg să își mărească profiturile
prin creșterea nivelului producției, este foarte posibil să se
realizeze transferarea către consumatori a acestor
economii, prin practicarea unor prețuri mai mici. Pentru
evaluarea gradului în care acest lucru chiar se întâmplă și
în vederea determinării efectului net al cântăririi efectelor
pozitive față de cele negative, în conformitate cu prima
condiție prevăzută la art. 5 alin. (2) din lege, următorii
factori sunt luați cu precădere în considerare:
a) caracteristicile și structura pieței;
b) natura și amploarea efectelor pozitive;
c) elasticitatea cererii;
d) gradul restricționării concurenței.
În principiu, toți factorii trebuie luați în considerare.
Avându-se în vedere că art. 5 alin. (2) din lege se aplică
numai în cazurile în care concurența pe piață este
apreciabil restrânsă (a se vedea pct. 23), nu se poate
prezuma că gradul de concurență care subzistă ca urmare
a înțelegerii va fi suficient pentru a se transfera
consumatorilor avantaje corespunzătoare celor obținute de
părțile la o anumită înțelegere restrictivă. Totuși, gradul de
concurență care subzistă ca urmare a înțelegerii și forma
de manifestare a acestei concurențe influențează
probabilitatea acestei transferări.
94. Cu cât gradul de restricționare a concurenței este
mai redus, cu atât este mai probabil ca agenții economici
să încerce să-și crească vânzările prin practicarea unor
prețuri mai mici. Dacă agenții economici concurează prin
preț și nu se confruntă cu semnificative constrângeri de
capacitate, efectele în beneficiul consumatorilor, adică

13

reducerea prețurilor, se fac simțite mult mai repede. În
schimb, dacă concurența se exercită în principal în funcție
de capacitățile de producție și adaptarea acestor capacități
la cererea pieței intervine cu un anumit decalaj, efectele în
beneficiul consumatorilor se vor face simțite mult mai lent.
Efectele asupra consumatorilor vor interveni, de asemenea,
cu întârziere dacă structura pieței este propice înțelegerilor
tacite. Dacă agenții economici concurenți sunt în măsură
să răspundă în mod similar la o creștere a nivelului
producției inițiată de una sau mai multe dintre părțile la o
anumită înțelegere, impulsul de a crește producția riscă să
fie limitat, cu excepția situației în care avantajul
concurențial conferit de obținerea beneficiilor este de așa
natură încât să determine agenții economici care le obțin
să abandoneze politica comună adoptată pe piață.
95. Natura efectelor pozitive joacă, de asemenea, un rol
important. Potrivit teoriei, agenții economici își maximizează
profitul la un nivel al producției pentru care venitul marginal
este egal cu costul marginal. Venitul marginal înseamnă
venitul suplimentar obținut din producerea și vânzarea unei
unități suplimentare și costul marginal este reprezentat de
variația costurilor totale datorată producției unei unități
suplimentare. Se desprinde din acest principiu regula
generală că deciziile unui agent economic referitoare la
nivelul producției și al prețurilor în scopul maximizării
profitului nu sunt determinate de costurile lui fixe (costuri
care nu variază în funcție de nivelul producției), ci de
costurile variabile (costurile care variază în funcție de
nivelul producției). După ce costurile fixe sunt angajate și
capacitatea de producție fixată, deciziile referitoare la
nivelul producției și al prețurilor sunt determinate în funcție
de costurile variabile și de cerere. De exemplu, cazul a
două societăți care produc fiecare două produse pe două
linii de fabricație funcționând numai cu jumătate din
capacitatea lor. Un acord de specializare poate permite ca
aceste două societăți să se specializeze în fabricarea
unuia dintre cele două produse și să renunțe la a doua
linie de fabricație destinată celuilalt produs. În același timp,
specializarea poate permite celor două societăți să reducă
costurile variabile și pe cele de stocare. Numai aceste
ultime economii de cost vor sta la baza deciziilor
referitoare la nivelul producției și al prețurilor, întrucât
acestea vor influența costurile marginale de producție.
Renunțarea la o linie de fabricație de către fiecare
societate nu va reduce costurile lor variabile și nu va avea
nici un impact asupra costurilor de producție. Rezultă că
fiecare dintre cele două societăți poate avea un interes
direct de a transfera către consumatori, sub forma unor
prețuri mai mici sau a unei cantități sporite a produselor
oferite, efectele pozitive ce rezultă din reducerea costurilor
marginale, în timp ce ele nu au același interes direct în
legătură cu efectele pozitive care rezultă din reducerea
costurilor fixe. Deci, în cazul economiilor de cost, este mult
mai probabil să se transfere asupra consumatorilor
avantaje corespunzătoare celor obținute de părțile la o
anumită înțelegere, ca urmare a reducerii costurilor
variabile, decât în cazul reducerii costurilor fixe.
96. Faptul că agenții economici pot avea interesul de a
transfera anumite tipuri de reduceri de cost asupra
consumatorilor, sub forma unor prețuri mai mici, nu
înseamnă că acest transfer se va întâmpla cu o rată de
100%. Într-adevăr, nivelul ratei de transfer al economiilor
de cost asupra consumatorilor depinde de măsura în care
aceștia sunt sensibili la prețuri, altfel spus, de elasticitatea
cererii. Cu cât este mai mare creșterea cererii datorată
unei reduceri de preț, cu atât rata de transfer al
economiilor de cost este mai mare. Aceasta se datorează

14

MONITORUL OFICIAL AL ROMÂNIEI, PARTEA I, Nr. 598/11.VII.2005

faptului că, cu cât sunt mai mari vânzările suplimentare de
produse generate de reducerea de preț (datorită creșterii
producției), cu atât este mai probabil ca aceste vânzări să
compenseze pierderea de venit generată de prețul mai
scăzut. În absența diferențierii prețurilor, scăderea prețurilor
afectează toate unitățile de producție vândute de agentul
economic, caz în care venitul marginal este inferior prețului
obținut pentru o unitate de producție suplimentară. Dacă
agenții economici în cauză sunt în măsură să practice
prețuri diferite către clienți diferiți, altfel spus, dacă practică
discriminări prin preț, de transferul economiilor de cost vor
profita numai acei consumatori sensibili la prețuri.
97. De asemenea, trebuie ținut cont de faptul că
adesea sporurile de eficiență nu afectează întregul
ansamblu al structurii de costuri ale agenților economici în
cauză, caz în care impactul asupra prețurilor oferite
consumatorilor este redus. De exemplu, dacă un acord
permite părților să reducă costurile de producție cu 6%,
dar aceste costuri nu reprezintă decât o treime din
costurile care stau la baza calculului prețurilor, impactul
asupra prețului final este de 2%, în ipoteza că întreaga
economie de cost este transferată asupra consumatorilor.
98. În cele din urmă, este necesar și important să se
pună în balanță efectele negative ale unei înțelegeri care
restricționează concurența și cele pozitive pe care
respectiva înțelegere le generează, sub forma economiilor
de cost. Pe de o parte, orice creștere a puterii de piață
generată de înțelegerea restrictivă conferă agenților
economici în cauză abilitatea și interesul de a ridica
prețurile. Pe de altă parte, economiile de cost obținute ca
urmare a respectivei înțelegeri creează premisa ca agenții
economici în cauză să ia decizii de scădere a prețurilor (a
se vedea pct. 95). A pune în balanță efectele pozitive și
cele negative ale unei înțelegeri restrictive și a stabili dacă
consumatorilor li se asigură un avantaj corespunzător celui
obținut de părțile la respectiva înțelegere presupune
raportarea la o scală progresivă. Dacă înțelegerea
antrenează o reducere substanțială a concurenței pe piață,
cu atât mai mari sunt economiile de cost necesar a fi
obținute pentru a putea fi transferate asupra consumatorilor
suficiente avantaje.
3.4.3. Avantajul consumatorilor și cuantificarea efectelor pozitive de natură
calitativă și a celor negative

99. Consumatorii pot beneficia și de efecte pozitive de
natură calitativă, cum ar fi o gamă de produse noi sau cu
caracteristici îmbunătățite, care aduc suficiente avantaje în
beneficiul acestora pentru a compensa efectele
anticoncurențiale ale înțelegerii, inclusiv creșterea prețurilor.
100. Acest tip de analiză presupune o judecată de
valoare. Este dificil să se atribuie o valoare precisă
efectelor pozitive de această natură. Oricum, obiectivul
fundamental al acestei analize rămâne același, și anume
acela de a stabili efectul total al unei înțelegeri restrictive
asupra consumatorilor, pe piața relevantă. Agenții
economici care invocă beneficiul prevăzut la art. 5 alin. (2)
din lege trebuie să demonstreze faptul că li se asigură
consumatorilor suficiente avantaje care să compenseze
eventualele efecte negative resimțite de aceștia ca urmare
a unei înțelegeri restrictive (a se vedea pct. 54 și 83).
101. Oferirea pe piață a unor produse noi sau
îmbunătățite constituie o sursă importantă a bunăstării
consumatorilor. Cât timp beneficiile de această natură ce
decurg dintr-o anume înțelegere restrictivă excedează
inconvenientelor menținerii sau creșterii prețului ca efecte
ale înțelegerii în cauză, se poate considera că existența
respectivei înțelegeri avantajează mai mult consumatorii
decât absența acesteia și că este îndeplinită condiția

prevăzută la lit. b) a art. 5 alin. (2) din lege. În cazurile în
care respectiva înțelegere este posibil să aibă ca efect pe
piața relevantă o creștere a prețurilor, trebuie să se
examineze cu atenție dacă preconizatele efecte pozitive
creează o valoare reală pentru consumatorii de pe această
piață, astfel încât să compenseze efectele negative ale
restricționării concurenței.
3.5. Neeliminarea concurenței

102. Conform condiției prevăzute la lit. d) a art. 5
alin. (2) din lege, înțelegerea, decizia luată de o asociație
de agenți economici sau practică concertată nu trebuie să
dea agenților economici ori asociațiilor de agenți economici
în cauză posibilitatea de a elimina concurența de pe o
parte substanțială a pieței produselor sau serviciilor la care
se referă. Protecția competiției și a procesului concurențial
are prioritate față de potențialele efecte pozitive care ar
putea rezulta ca efecte ale unei înțelegeri restrictive.
Condiția prevăzută la lit. d) a art. 5 alin. (2) din lege
subliniază faptul că rivalitatea dintre agenții economici
constituie un motor indispensabil al eficienței economice,
incluzând aici și eficiențele dinamice, cum ar fi inovația.
Altfel spus, obiectivul de bază al art. 5 din lege constă în
protecția procesului de concurență. Atunci când concurența
este eliminată, efectele pozitive pe termen scurt sunt
contracarate de pierderile pe termen lung ce decurg, inter
alia, ca urmare a investițiilor angajate de agentul economic
pentru a-și menține poziția pe piață, a unei alocări
ineficiente a resurselor, a diminuării inovației sau a creșterii
prețurilor.
103. Conceptul eliminării concurenței de pe o parte
substanțială a pieței produselor sau serviciilor la care se
referă o anumită înțelegere restrictivă este un concept
autonom al legislației concurenței și este propriu art. 5
alin. (2) din lege. În cazul aplicării acestui concept, este
necesar să se țină cont de relația care există între art. 5
și 6 din lege. Aplicarea art. 5 alin. (2) din lege nu poate
împiedica aplicarea art. 6 din lege. Mai mult, cum art. 5 și
6 din lege urmăresc amândouă scopul de a menține
concurența pe piață, pentru coerență se dorește ca art. 5
alin. (2) din lege să fie interpretat în sensul de a nu se
aplica dispozițiile sale unor înțelegeri restrictive care
constituie o formă de manifestare a unui abuz de poziție
dominantă. Totuși, nu toate înțelegerile restrictive încheiate
de un agent economic aflat în poziție dominantă constituie
o formă de manifestare a acestei puteri de piață. Acesta
este, de exemplu, cazul în care un agent economic ce
deține o poziție dominantă este parte la o societate în
comun ce nu funcționează la întreaga capacitate și care
restricționează concurența, dar în același timp implică și o
integrare substanțială a activelor.
104. Dacă concurența este eliminată în sensul condiției
prevăzute la lit. d) a art. 5 alin. (2) din lege depinde de
gradul de concurență care exista înainte de asumarea
respectivei înțelegeri restrictive și de impactul acesteia
asupra concurenței, adică gradul de restricționare a
concurenței indus de înțelegerea în cauză. Cu atât mai
ușor va acționa o restricționare (prevăzută într-o anumită
înțelegere) în sensul eliminării concurenței de pe o parte
substanțială a pieței relevante în cauză, cu cât concurența
ce se manifesta pe piață înainte de asumarea respectivei
înțelegeri era mai slabă. Mai mult, cu cât este mai mare
gradul de restricționare a concurenței generat de o anumită
înțelegere, cu atât mai mare este probabilitatea eliminării
concurenței de pe o parte substanțială a pieței relevante în
cauză.
105. Aplicarea condiției prevăzute la lit. d) a art. 5
alin. (2) din lege necesită o analiză realistă a diferitelor

MONITORUL OFICIAL AL ROMÂNIEI, PARTEA I, Nr. 598/11.VII.2005
surse de concurență de pe piață, a nivelului restricțiilor de
concurență impuse părților înțelegerii și a impactului
înțelegerii asupra acestor constrângeri. Trebuie luate în
considerare atât concurența actuală, cât și cea potențială.
106. Deși cotele de piață sunt relevante, importanța
surselor de concurență nu poate fi apreciată numai pe
baza acestora. Se impune o analiză calitativă și cantitativă
mai detaliată și trebuie examinate capacitatea și interesul
de a concura al agenților economici prezenți pe aceeași
piață relevantă. De exemplu, dacă anumiți agenți economici
se confruntă cu constrângeri de capacitate sau
înregistrează costuri de producție mai ridicate, posibilitatea
lor de a reacționa la presiuni concurențiale va fi limitată.
107. În evaluarea impactului unei înțelegeri, este
important să se examineze, de asemenea, influența sa
asupra diverselor forme de manifestare a concurenței.
Condiția de exceptare prevăzută la lit. d) a art. 5 alin. (2)
din lege nu este îndeplinită dacă înțelegerea în cauză
elimină cele mai importante forme de manifestare a
concurenței, cum ar fi cazul în care o înțelegere elimină
concurența prin preț sau concurența prin diversitatea și
inovația ofertei.
108. Comportamentul părților pe piață poate ajuta la
stabilirea impactului unei anumite înțelegeri. Dacă după
încheierea înțelegerii părțile aplică și mențin substanțiale
creșteri de preț sau adoptă un alt comportament care
denotă existența unei puteri de piață considerabile, se
poate concluziona că părțile la respectiva înțelegere nu se
confruntă cu reale presiuni concurențiale și că pe o parte
substanțială a pieței relevante în cauză concurența este
eliminată.
109. Interacțiunea concurențială trecută poate, de
asemenea, să furnizeze un indiciu al efectelor înțelegerii
asupra interacțiunii concurențiale viitoare. Un agent
economic poate să elimine concurența în sensul art. 5
alin. (2) din lege, încheind un acord cu un competitor care
în trecut nu ar fi acceptat să ia parte la o asemenea
înțelegere. O astfel de înțelegere poate influența inițiativele
pe piață ale respectivului competitor și, prin aceasta, să
înlăture o sursă importantă a concurenței pe piață.
110. În cazurile ce implică produse diferențiate, adică
produse care diferă din punctul de vedere al
consumatorilor, impactul unei înțelegeri poate depinde de
relațiile de concurență dintre produsele vândute de părțile
înțelegerii. Atunci când agenții economici oferă produse
diferențiate, presiunile concurențiale pe care fiecare dintre
aceste produse îl exercită asupra celuilalt diferă în funcție
de gradul de substituibilitate dintre ele. De aceea, este
important să se determine care este gradul de
substituibilitate dintre produsele oferite de părți, cu alte
cuvinte să se determine care este presiunea concurențială
pe care aceste produse o exercită unul asupra celuilalt. Cu
cât produsele oferite de părțile la înțelegere sunt într-o
măsură mai mare substituibile, cu atât este mai mare
posibilul efect restrictiv al înțelegerii. Altfel spus, cu cât
este mai mare gradul de substituibilitate între produse, cu
atât mai mare este probabila restricționare a concurenței
indusă de respectiva înțelegere și cu atât este mai probabil
să fie eliminată concurența de pe o parte substanțială a
pieței relevante în cauză.
111. Dacă sursele de concurență existente la momentul
analizei sunt în general cele mai importante, pentru că
sunt cel mai ușor de constatat și verificat, trebuie de
asemenea luate în considerare sursele de concurență
potențială. Evaluarea acestora din urmă necesită o analiză
a barierelor la intrare cu care se confruntă agenții
economici care doresc să intre pe piața în cauză.

15

Afirmațiile părților care declară că barierele la intrarea pe
piață sunt joase trebuie să fie susținute de informații care
să identifice sursele de concurență potențială. De
asemenea, părțile trebuie să demonstreze modul în care
acestea constituie o presiune concurențială reală asupra
părților.
112. În aprecierea barierelor la intrarea pe piață și a
posibilității reale de penetrare de o manieră semnificativă a
pieței, este relevant să se examineze, inter alia,
următoarele aspecte:
a) gradul de reglementare al pieței, din punctul de
vedere al modului în care acesta influențează intrarea pe o
anumită piață;
b) costul intrării, înțelegându-se costurile nerecuperabile,
adică acele costuri pe care nou-venitul nu va putea să le
recupereze, dacă în cele din urmă acesta se retrage de
pe piață. Cu cât costurile nerecuperabile sunt mai mari, cu
atât mai mare este riscul comercial pentru nou-intrații pe
piață;
c) scara minimă de eficiență în sectorul în cauză, adică
nivelul producției pentru care costurile medii sunt
minimizate. Dacă scara minimă de eficiență este mare
raportată la mărimea pieței, o intrare eficientă presupune
riscuri și costuri mult mai mari;
d) competitivitatea nou-intraților. O intrare reușită pe o
anumită piață este cea mai probabilă atunci când noii
competitori au acces la tehnologii cel puțin la fel de
performante ca cele ale operatorilor deja existenți sau
beneficiază de alte avantaje care le permit să concureze
eficient. Dacă noii competitori se află la același nivel
tehnologic sau la unul inferior în raport cu operatorii deja
existenți pe piața în cauză și nici nu beneficiază de nici un
avantaj concurențial semnificativ, atunci intrarea pe piață
este mai riscantă și mai puțin reușită;
e) poziția cumpărătorilor și capacitatea lor de a aduce
pe piață surse noi de concurență. Este mai puțin important
faptul că anumiți cumpărători puternici sunt în măsură să
obțină de la părțile unei înțelegeri condiții mai avantajoase
decât o pot face concurenții lor mai slabi. Prezența unor
cumpărători puternici nu poate servi decât pentru a
contracara o primă concluzie de eliminare a concurenței,
dacă există probabilitatea ca aceștia să faciliteze intrarea
pe piață a unor noi competitori;
f) reacția probabilă a concurenților deja existenți față de
tentativele de intrare pe piață a unor noi concurenți. Astfel,
prin comportamentul lor anterior, unii dintre operatorii deja
existenți pe o anumită piață și-au dezvoltat o reputație de
comportament agresiv, care va avea impact asupra
deciziilor viitoare de a intra sau nu pe acea piață;
g) perspectivele economice ale sectorului în cauză pot fi
un indicator asupra atractivității pe care acesta o reprezintă
pe termen lung. Într-adevăr, sectoarele care stagnează sau
sunt în declin sunt mai puțin atractive pentru nou-veniți
decât sectoarele caracterizate de un ritm de creștere;
h) gradul de penetrare al pieței în trecut sau absența
oricăror intrări.
113. Principiile de mai sus pot fi ilustrate prin exemplele
următoare, care sunt simple ipoteze și nu au ca scop să
fixeze limite:
• Societatea A este o fabrică de bere care deține o
cotă de 70% din piața relevantă, luând în calcul vânzările
de bere în cafenele și alte locații. În cursul ultimilor 5 ani,
societatea A și-a mărit cota sa de piață, care fusese inițial
de 60%. Mai există alți 4 concurenți pe piață, B, C, D și
E, cu cote de 10%, 10%, 5% și 5%. Nici un alt concurent
nu a intrat pe piață recent și modificările de preț aplicate
de societatea A au fost în general urmate și de concurenții

16

MONITORUL OFICIAL AL ROMÂNIEI, PARTEA I, Nr. 598/11.VII.2005

săi. Societatea A a încheiat acorduri cu parteneri
reprezentând 20% din sectorul cafenelelor și locațiilor tip
alimentație publică și care însumează 40% din vânzările
realizate pe această piață, în virtutea cărora părțile
contractante se angajează să cumpere bere în exclusivitate
de la societatea A pe o perioadă de 5 ani. Aceste
înțelegeri conduc la o creștere a costurilor și o diminuare a
profiturilor concurenților săi, cărora li s-a interzis astfel
accesul pe o piață importantă de desfacere. Ținându-se
cont de poziția societății A pe piață, care s-a consolidat în
cursul anilor precedenți, de absența intrării pe piață a unui
concurent nou și de poziția deja slabă a concurenților, este
foarte probabil că va fi eliminată concurența de pe piață în
sensul art. 5 alin. (2) din lege.
• Societățile de transport maritim A, B, C și D, care
dețin împreună mai mult de 70% din piața relevantă,
încheie o înțelegere în temeiul căreia acestea convin să-și
coordoneze programele și tarifele. Ca urmare a aplicării
acestei înțelegeri, prețurile cresc între 30% și 100%. Există
alți 4 concurenți, dintre care cel mai important deține în jur
de 14% din piața relevantă. Nu a existat nici o intrare
nouă pe piață în cursul ultimilor ani și părțile înțelegerii nu
au pierdut cote semnificative de piață ca urmare a
creșterilor de preț. Ținându-se cont de poziția pe piață a
părților la respectiva înțelegere și de absența reacției
concurenților față de comportamentul acestora, se poate
concluziona că părțile înțelegerii nu sunt supuse la presiuni
concurențiale reale și că înțelegerea le dă posibilitatea să
elimine concurența în sensul art. 5 alin. (2) din lege.
• Societatea A este un producător de aparate electrice
pentru uz profesional care deține o cotă de 65% din piața
relevantă. Societatea B este un producător concurent care

deține 5% din piață și a dezvoltat un nou tip de motor
care este mai puternic și are un consum mai mic de
electricitate. Societățile A și B încheie o înțelegere în
temeiul căreia convin să creeze o societate în comun de
producție pentru fabricarea acestui motor nou. Societatea B
se angajează să acorde o licență exclusivă acestei
societăți în comun. Aceasta reunește tehnologia nouă a
societății B și procesul eficient de fabricație și de control al
calității al societății A. Există un alt mare concurent, care
deține 15% din piață, și există și societatea C, un
important producător internațional de aparate electrice
concurente, care deține tehnologii eficiente și care până în
prezent nu a operat pe piața relevantă, deoarece această
afacere implică o prezență locală și un service postvânzare
oferit clienților. Un alt concurent a cărui cotă de piață este
de 5% este preluat de societatea C. Datorită acestei
achiziții, societatea C are acces la rețeaua de service de
care avea nevoie ca să penetreze această piață. Intrarea
societății C înseamnă de fapt că nu se elimină concurența
de pe o parte substanțială a pieței în cauză, ca urmare a
înțelegerii convenite între societățile A și B.
4. Dispoziții finale
114. Prezentele instrucțiuni transpun dispozițiile
Comunicării Comisiei Europene referitoare la Instrucțiunile
de aplicare a art. 81 paragraful (3) din Tratatul CE,
publicate în Jurnalul Oficial al Uniunii Europene (JOUE)
nr. C 101 din 27 aprilie 2004.
115. Prezentele instrucțiuni se pun în aplicare prin ordin
al președintelui Consiliului Concurenței și se publică în
Monitorul Oficial al României, Partea I.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 598/11.VII.2005 conține 16 pagini.

Prețul: 1,05 lei noi/10.500 lei vechi

&JUYDGY|033238]
ISSN 1453—4495

