PARTEA

Anul 173 (XVII) — Nr. 266

I

LEGI, DECRETE, HOTĂRÂRI ȘI ALTE ACTE

Joi, 31 martie 2005

SUMAR
Pagina
HOTĂRÂRI ALE CONSILIULUI
SUPERIOR AL MAGISTRATURII

Pagina
Hotărârea nr. 93 din 16 martie 2005 ...............................

6–8

Hotărârea nr. 94 din 16 martie 2005 ...............................

8–13

Hotărârea nr. 91 din 16 martie 2005 ...............................

1–4

Hotărârea nr. 95 din 16 martie 2005 ...............................

13–15

Hotărârea nr. 92 din 16 martie 2005 ...............................

4–6

Hotărârea nr. 96 din 16 martie 2005 ...............................

15–16

HOTĂRÂRI ALE CONSILIULUI SUPERIOR AL MAGISTRATURII
CONSILIUL SUPERIOR AL MAGISTRATURII
PLENUL

H O T Ă R Â R E A Nr. 91
din 16 martie 2005
În temeiul dispozițiilor art. 7 și ale art. 94 alin. (2) din Legea nr. 567/2004 privind statutul personalului auxiliar de
specialitate al instanțelor judecătorești și al parchetelor de pe lângă acestea,
Plenul Consiliului Superior al Magistraturii h o t ă r ă ș t e:
Art. 1. — Se aprobă Regulamentul privind concursul de
admitere la Școala Națională de Grefieri, prevăzut în anexa
care face parte integrantă din prezenta hotărâre.

Art. 2. — Prezentul regulament se trimite spre publicare
în Monitorul Oficial al României, Partea I, prin grija
Secretariatului tehnic.

Președintele Consiliului Superior al Magistraturii,
judecător dr. Dan Lupașcu
ANEXĂ

REGULAMENT
privind concursul de admitere la Școala Națională de Grefieri
CAPITOLUL I
Dispoziții generale
Art. 1. — Recrutarea în vederea ocupării funcției de grefier se
realizează, de regulă, prin Școala Națională de Grefieri.
Art. 2. — (1) Concursul de admitere se organizează anual, la
nivel național, de către Școala Națională de Grefieri, sub
coordonarea Consiliului Superior al Magistraturii.

(2) Concursul se desfășoară separat pentru posturile de
grefieri cu studii superioare juridice și grefieri cu studii medii sau
alte studii superioare.
Art. 3. — La concursul de admitere la Școala Națională de
Grefieri au dreptul să participe persoanele care îndeplinesc
următoarele condiții:
— au cetățenie română, domiciliul în România și capacitate
deplină de exercițiu;
— nu au antecedente penale, nu au cazier fiscal și se bucură
de o bună reputație;

2

MONITORUL OFICIAL AL ROMÂNIEI, PARTEA I, Nr. 266/31.III.2005

— cunosc limba română;
— sunt apte din punct de vedere medical pentru exercitarea
funcției;
— au studii superioare juridice și, respectiv, studii medii sau
alte studii superioare, după caz.
Art. 4. — (1) Tematica și data desfășurării concursului de
admitere sunt stabilite prin hotărâre a Consiliului Superior al
Magistraturii, la propunerea consiliului de conducere al Școlii
Naționale de Grefieri.
(2) Numărul de locuri se stabilește în funcție de necesarul de
personal calificat al instanțelor judecătorești și al parchetelor de
pe lângă acestea, prin hotărâre a Consiliului Superior al
Magistraturii.
Art. 5. — Pentru înscrierea la concursul de admitere la Școala
Națională de Grefieri, candidații vor plăti o taxă stabilită anual prin
hotărâre a Consiliului Superior al Magistraturii, taxă ce va fi
folosită pentru organizarea concursului, constând în cheltuieli de
logistică, închirieri de săli de concurs și plata comisiilor de
concurs, arătate mai jos în cuprinsul prezentului regulament.

(4) Contestațiile vor fi soluționate prin hotărâre definitivă de
comisia de organizare a concursului, în 48 de ore, rezultatele fiind
comunicate de îndată în condițiile art. 6 alin. (1).

CAPITOLUL II
Înscrierea candidaților

Art. 13. — Comisia de organizare a concursului este compusă
din președinte și cel puțin 5 membri, în funcție de numărul
candidaților.
Art. 14. — Comisia de organizare a concursului organizează și
supraveghează întreaga desfășurare a concursului și are
următoarele atribuții principale:
a) înregistrarea și verificarea cererilor și a documentelor
anexate, necesare înscrierii, și constituirea bazei de date privind
concursul de admitere;
b) repartizarea nominală a candidaților în sălile de concurs;
c) întocmirea listelor cuprinzând persoanele care vor asigura
supravegherea candidaților care vor susține probele scrise,
verificarea identității acestora și sigilarea lucrărilor scrise;
d) numirea, pentru fiecare sală, a persoanelor care vor
supraveghea desfășurarea probelor scrise, dintre care unul este
responsabil de sală; acestea nu trebuie să aibă rude până la
gradul al patrulea inclusiv printre candidați;
e) asigurarea tehnoredactării și multiplicării subiectelor;
f) distribuirea plicurilor sigilate cu subiecte în sălile de concurs,
astfel încât la ora de începere a concursului acestea să poată fi
desfăcute în prezența candidaților;
g) verificarea exactității și corectitudinii transcrierii pe tablă a
subiectelor, atunci când este cazul;
h) verificarea modului în care numărul lucrărilor și numărul
paginilor acestora, predate de candidați supraveghetorilor de sală,
corespund înscrisurilor din borderoul de predare a lucrărilor;
i) numerotarea și predarea lucrărilor candidaților, însoțite de un
borderou pentru fiecare disciplină, în care se menționează
numărul lucrărilor și al paginilor acestora, președinților comisiilor
de evaluare;
j) întocmirea și afișarea tabelului nominal cu rezultatele
concursului, în ordinea descrescătoare a mediilor;
k) primirea contestațiilor și transmiterea lor sub semnătură
președintelui comisiei de rezolvare a contestațiilor;
l) întocmirea clasificării finale a candidaților, după primirea
rezultatelor contestațiilor.

Art. 6. — (1) Data și locul susținerii concursului, tematica,
durata cursurilor, numărul de locuri și modalitatea repartizării pe
posturi, precum și cuantumul taxei de înscriere la concurs vor fi
afișate la sediile Consiliului Superior al Magistraturii, Școlii
Naționale de Grefieri și ale tribunalelor, cu cel puțin 60 de zile
înainte de data începerii concursului.
(2) Aceste date vor putea fi accesate și pe site-urile Școlii
Naționale de Grefieri și Consiliului Superior al Magistraturii.
Anunțul privind desfășurarea concursului se va publica și într-un
cotidian central.
Art. 7. — (1) Cererile de înscriere tipizate se elaborează de
Consiliul Superior al Magistraturii și se înaintează tribunalelor o
dată cu tematica concursului și prezentul regulament.
(2) Taxa de înscriere se plătește la casieria tribunalului la care
se face înscrierea. Pentru încasarea taxei, tribunalul va utiliza
chitanțier separat de cel folosit pentru activitatea curentă.
Chitanțele se întocmesc în trei exemplare, dintre care originalul se
va înmâna candidatului. Sumele astfel obținute se vor vira la
Consiliul Superior al Magistraturii, prin ordin de plată.
Art. 8. — (1) La înscriere candidații vor primi formularul cererii
tipizate, un exemplar al prezentului regulament, precum și
tematica stabilită pentru concursul la care participă.
(2) La cererea de înscriere se vor anexa:
a) actul de identitate (copie);
b) diploma de bacalaureat sau studii superioare (copie
legalizată);
c) certificatul de cazier judiciar (original);
d) certificatul de cazier fiscal (original);
e) curriculum vitae;
f) adeverință medicală din care să rezulte că sunt apți pentru
exercitarea profesiei;
g) chitanța de achitare a taxei de înscriere la concurs.
Art. 9. — (1) Cererile tipizate pentru înscrierea la concurs se
depun, cu cel puțin 40 de zile înainte de data concursului, la
cabinetele președinților tribunalelor în a căror rază teritorială
domiciliază candidații. Pe baza acestora se va completa baza de
date pusă la dispoziția tribunalelor de către Consiliul Superior al
Magistraturii.
(2) Președinții tribunalelor vor înainta dosarele candidaților și
baza de date, cu cel puțin 35 de zile înainte de data concursului,
la Consiliul Superior al Magistraturii.
Art. 10. — (1) Verificarea dosarelor candidaților privind
îndeplinirea condițiilor prevăzute la art. 3 se realizează de comisia
de organizare a concursului.
(2) Lista candidaților respinși se afișează în condițiile art. 6
alin. (1), cu 7 zile înainte de data concursului.
(3) Candidații respinși în urma verificării dosarelor pot formula
contestații în termen de 5 zile de la afișare, la tribunalele unde
s-au înscris.

CAPITOLUL III
Comisiile de concurs
SECȚIUNEA I
Dispoziții generale

Art. 11. — Coordonarea metodologică a concursului de
admitere este asigurată de Consiliul Superior al Magistraturii.
Art. 12. — Consiliul Superior al Magistraturii numește, la
propunerea Școlii Naționale de Grefieri, comisia de organizare a
concursului, comisiile de evaluare și comisiile de soluționare a
contestațiilor.
SECȚIUNEA a II-a
Comisia de organizare a concursului

SECȚIUNEA a III-a
Comisiile de evaluare

Art. 15. — (1) Comisiile de evaluare, una pentru concursul de
admitere pentru locurile de grefieri cu studii superioare juridice și
una pentru concursul de admitere pentru locurile de grefieri fără
studii superioare juridice, sunt formate din magistrați și cadre
didactice universitare.
(2) Fiecare comisie de evaluare este formată din cel puțin 4
membri pentru fiecare materie de concurs. Fiecare comisie are un
președinte, numit de Consiliul Superior al Magistraturii dintre
membrii ei.
(3) Din fiecare comisie de evaluare Consiliul Superior al
Magistraturii va desemna persoanele care vor elabora subiectele
și baremele de corectare.

MONITORUL OFICIAL AL ROMÂNIEI, PARTEA I, Nr. 266/31.III.2005
Art. 16. — Atribuțiile comisiei de evaluare sunt:
a) elaborarea subiectelor și a baremelor de corectare de către
persoanele desemnate potrivit art. 15 alin. (3);
b) corectarea lucrărilor pe baza baremelor stabilite;
c) înscrierea notelor pentru fiecare materie în borderoul de
notare;
d) predarea lucrărilor corectate și a borderourilor de notare
președintelui comisiei de evaluare, care le va preda, pe bază de
proces-verbal, președintelui comisiei de organizare a concursului.
SECȚIUNEA a IV-a
Comisiile de soluționare a contestațiilor

Art. 17. — (1) Comisiile de soluționare a contestațiilor, una
pentru concursul de admitere pentru locurile de grefieri cu studii
superioare juridice și una pentru concursul de admitere pentru
locurile de grefieri fără studii superioare juridice, sunt formate din
magistrați și cadre didactice universitare, alții decât cei care fac
parte din comisia de evaluare.
(2) Fiecare comisie de soluționare a contestațiilor este formată
din cel puțin 2 membri pentru fiecare materie de concurs. Fiecare
comisie are un președinte, numit de Consiliul Superior al
Magistraturii dintre membrii ei.
Art. 18. — Atribuțiile comisiei de soluționare a contestațiilor
sunt:
a) recorectarea lucrărilor pe baza baremelor stabilite;
b) înscrierea notelor finale în borderoul de notare a lucrărilor
contestate;
c) predarea lucrărilor recorectate și a borderourilor de notare
președintelui comisiei de soluționare a contestațiilor, care le va
preda, pe bază de proces-verbal, președintelui comisiei de
organizare a concursului.
CAPITOLUL IV
Desfășurarea concursului
Art. 19. — Examinarea candidaților se face prin susținerea
unei probe scrise la următoarele discipline:
a) pentru cursurile cu durata de 2 ani:
1. limba română;
2. organizare judecătorească;
3. Constituția României;
b) pentru cursurile cu durata de un an:
1. organizare judecătorească;
2. procedură penală;
3. procedură civilă.
Art. 20. — Subiectele de concurs vor fi elaborate în ziua
concursului, multiplicate, puse în plicuri separate, sigilate, care vor
fi predate președintelui comisiei de organizare a concursului, cu o
jumătate de oră înainte de începerea probei scrise.
Art. 21. — (1) Comisia de organizare a concursului afișează
pe ușa fiecărei săli tabele nominale cu candidații repartizați în
sală.
(2) Candidații trebuie să fie prezenți în sala de concurs cu cel
puțin o jumătate de oră înainte de începerea probei scrise,
accesul acestora având loc pe baza actului de identitate, potrivit
listelor întocmite pentru fiecare sală, în care se va menționa
prezența sau absența candidaților. După verificarea identității,
fiecare candidat va păstra la vedere actul de identitate până la
predarea lucrării scrise.
(3) Candidații care nu se vor afla în sală în momentul
deschiderii plicului cu subiecte pierd dreptul de a mai susține
proba respectivă.
(4) Înainte de comunicarea subiectelor candidații își înscriu
numele și prenumele pe colțul foii care urmează să fie lipit la
predarea lucrării, după care se aplică ștampila Consiliului Superior
al Magistraturii.
(5) Ora stabilită de comisia de organizare a concursului pentru
începerea probei scrise va fi aceeași pentru toate sălile în care
se desfășoară concursul. Plicurile cu subiectele de concurs vor fi
înmânate de președintele comisiei de organizare a concursului
fiecărui responsabil de sală, în prezența câte unui candidat din
fiecare sală, cu un sfert de oră înaintea începerii probelor scrise.

3

(6) Pe toată durata desfășurării probelor scrise, în sălile de
concurs au acces persoanele care supraveghează desfășurarea
probelor, membrii comisiilor de organizare și evaluare și
persoanele desemnate cu aplicarea ștampilei pe colțul îndoit al
colilor, destinate probei scrise. Accesul altor persoane este
interzis cu desăvârșire.
(7) În vederea elaborării lucrării scrise, candidații vor primi coli
de hârtie având ștampila Consiliului Superior al Magistraturii. Se
va putea folosi numai cerneală de culoare albastră sau pix cu
pastă de culoare albastră.
(8) În sala de concurs candidații nu pot avea asupra lor
mijloace de comunicare la distanță, precum și orice aparate
electronice. Încălcarea acestei dispoziții atrage eliminarea din
concurs.
(9) Timpul total destinat pentru elaborarea lucrărilor scrise este
de 3 ore. După redactarea lucrărilor, candidații le predau
responsabililor de sală și semnează în borderoul de predare a
lucrărilor, după menționarea numărului de pagini.
(10) Dacă examinarea se face în mai multe săli, se va
întocmi câte un borderou pentru fiecare sală. Responsabilii de
sală predau lucrările comisiei de organizare a concursului, care le
numerotează și le înscrie în borderoul centralizator, pe baza unui
proces-verbal.
(11) Pe toată durata desfășurării probei scrise este interzisă
părăsirea sălii de concurs de către candidați. În cazuri
excepționale părăsirea temporară a sălii de concurs se va putea
face numai cu însoțitor.
(12) Orice fraudă sau încercare de fraudă dovedită se
sancționează prin eliminarea din concurs. În aceste cazuri
responsabilii de sală întocmesc un proces-verbal în care
consemnează constatările făcute și măsurile luate, iar lucrarea se
anulează cu mențiunea îfraudă“. Procesul-verbal se comunică
președintelui comisiei de organizare a concursului.
Art. 22. — (1) Corectarea lucrărilor se face pe baza unui
barem stabilit de membrii comisiei de evaluare pentru fiecare
disciplină de concurs, barem care se afișează la sfârșitul fiecărei
probe scrise.
(2) Fiecare lucrare scrisă este verificată independent de 2
membri ai comisiei de evaluare și apreciată separat cu note de la
1 la 10, conform baremului de corectare.
(3) După terminarea evaluării, fiecare corector trece, sub
semnătură, nota în borderoul de notare. La corectare nu se fac
însemnări pe lucrare. Un corector nu are acces la borderoul
celuilalt.
(4) Președintele comisiei de evaluare verifică borderourile și
semnalează diferențele mai mari de un punct dintre notele
acordate de cei 2 corectori. În acest caz solicită recorectarea
lucrării, în condițiile prevăzute la alineatele precedente.
(5) După verificarea menționată la alin. (4), cei 2 corectori
calculează nota finală, care reprezintă media aritmetică a notelor
obținute, cu două zecimale, pe care o înscriu, sub semnătură, în
borderoul de notare.
(6) Pe timpul verificării lucrările nu vor fi dezlipite, păstrându-se
secret numele candidatului. În prezența tuturor membrilor comisiei
de evaluare se înscrie pe fiecare lucrare nota finală trecută în
borderou și se aplică semnătura președintelui comisiei, după care
se introduc în baza de date și se procedează la deschiderea
lucrărilor.
(7) După deschiderea lucrărilor comisia de organizare a
concursului procedează la corelarea numerelor lucrărilor cu
numele candidaților și la centralizarea notelor obținute la cele 3
materii de concurs și calculează media generală.
(8) Pe baza mediei generale obținute se întocmește tabelul de
clasificare a candidaților, pe care comisia de organizare a
concursului îl va afișa la sediile instituțiilor arătate la art. 7 alin. (1),
și se aduce la cunoștință publică pe paginile de Internet ale
Consiliului Superior al Magistraturii și Școlii Naționale de Grefieri.
(9) Pentru a fi admis la Școala Națională de Grefieri
candidatul trebuie să aibă cel puțin media 6, dar nu mai puțin de
5 la fiecare probă de concurs.
Art. 23. — (1) Candidații nemulțumiți de notele acordate la
concurs pot depune, în termen de 48 de ore de la data afișării
rezultatelor, contestații la tribunalele la care au depus cererile de

4

MONITORUL OFICIAL AL ROMÂNIEI, PARTEA I, Nr. 266/31.III.2005

înscriere. Acestea se vor transmite imediat după înregistrare, prin
fax, Consiliului Superior al Magistraturii. După înregistrarea
contestațiilor, comisia de organizare a concursului resigilează și
renumerotează lucrările a căror notare este contestată, înscriindu-le
într-un borderou separat. Acestea se predau comisiei de
soluționare a contestațiilor.
(2) Contestațiile se soluționează în termen de cel mult 5 zile
de la înregistrarea lor, de către comisia de soluționare a
contestațiilor, în condițiile prevăzute la art. 22.
(3) Notele acordate de comisia de soluționare a contestațiilor
sunt definitive.
(4) Tabelul cu rezultatele definitive se va aduce la cunoștință
publică potrivit dispozițiilor art. 22 alin. (8).
Art. 24. — (1) Sunt declarați admiși candidații care îndeplinesc
condițiile prevăzute la art. 22 alin. (9), în ordinea descrescătoare
a mediilor, în limita numărului de locuri aprobat, dacă îndeplinesc
condițiile privind buna reputație și sunt apți din punct de vedere
medical.
(2) Verificarea bunei reputații se face de către curțile de apel
și parchetele de pe lângă acestea prin judecători inspectori și
procurori inspectori.
(3) Verificarea din punct de vedere medical se face de
comisia constituită potrivit dispozițiilor art. 13 alin. (2) lit. e) din
Legea nr. 303/2004 privind statutul magistraților, cu modificările
ulterioare.
(4) În cazul în care ultima medie de admitere este obținută
de mai mulți candidați decât locurile rămase, Consiliul Superior al

Magistraturii va suplimenta numărul de locuri în condițiile legii sau
va stabili un criteriu de departajare pe baza notei obținute la una
dintre disciplinele de concurs.
CAPITOLUL V
Dispoziții finale
Art. 25. — (1) Lucrările de concurs și borderourile de
corectare se păstrează în arhiva Consiliului Superior al
Magistraturii.
(2) Dosarele de înscriere la concurs ale candidaților admiși se
predau Școlii Naționale de Grefieri în termen de 15 zile de la
afișarea rezultatelor finale.
Art. 26. — Dispozițiile prezentului regulament se aplică în mod
corespunzător și în cazul organizării concursului național prevăzut
la art. 36 din Legea nr. 567/2004 privind statutul personalului
auxiliar de specialitate al instanțelor judecătorești și al parchetelor
de pe lângă acestea.
Art. 27. — La data intrării în vigoare a prezentului regulament
se abrogă dispozițiile privind organizarea și desfășurarea
concursului de admitere din Regulamentul de organizare și
desfășurare a concursului de admitere la Centrul de Pregătire și
Perfecționare a Grefierilor și a Celuilalt Personal Auxiliar
de Specialitate, aprobat prin Ordinul ministrului justiției
nr. 1.788/C/2002
Art. 28 — Prezentul regulament se va publica în Monitorul
Oficial al României, Partea I.

CONSILIUL SUPERIOR AL MAGISTRATURII
PLENUL

H O T Ă R Â R E A Nr. 92
din 16 martie 2005
În temeiul dispozițiilor art. 8 alin. (3) și ale art. 94 alin. (2) din Legea nr. 567/2004 privind statutul personalului
auxiliar de specialitate al instanțelor judecătorești și al parchetelor de pe lângă acestea,
Plenul Consiliului Superior al Magistraturii

h o t ă r ă ș t e:

Art. 1. — Se aprobă Regulamentul privind organizarea
și desfășurarea concursului pentru ocuparea posturilor
vacante

de

informaticieni

din

cadrul

instanțelor

judecătorești și al parchetelor de pe lângă acestea,

prevăzut în anexa care face parte integrantă din prezenta
hotărâre.
Art. 2. — Prezentul regulament se trimite spre publicare
în Monitorul Oficial al României, Partea I, prin grija
Secretariatului tehnic.

Președintele Consiliului Superior al Magistraturii,
judecător dr. Dan Lupașcu
ANEXĂ

REGULAMENT
privind organizarea și desfășurarea concursului pentru ocuparea posturilor vacante de informaticieni
din cadrul instanțelor judecătorești și al parchetelor de pe lângă acestea
CAPITOLUL I
Dispoziții generale
Art. 1. — (1) Ocuparea posturilor vacante de informaticieni din
cadrul instanțelor judecătorești și al parchetelor de pe lângă
acestea se face prin concurs, organizat de fiecare curte de apel
sau fiecare parchet de pe lângă curtea de apel ori, după caz, de
Înalta Curte de Casație și Justiție, Parchetul de pe lângă Înalta
Curte de Casație și Justiție sau Parchetul Național Anticorupție.
(2) Curțile de apel și parchetele de pe lângă acestea
organizează concursul pentru ocuparea posturilor vacante de
informaticieni din circumscripțiile lor, cu sprijinul Direcției de
exploatare a tehnologiei informației din cadrul Ministerului Justiției
sau, după caz, al compartimentului informatic din cadrul Parchetului
de pe lângă Înalta Curte de Casație și Justiție.
(3) Înalta Curte de Casație și Justiție, Parchetul de pe lângă
Înalta Curte de Casație și Justiție și Parchetul Național

Anticorupție organizează concursul pentru ocuparea posturilor
vacante de informaticieni, cu sprijinul compartimentului informatic
din cadrul acestora.
Art. 2. — (1) La concursul pentru ocuparea posturilor vacante
de informaticieni se poate înscrie persoana care îndeplinește
următoarele condiții:
a) are cetățenia română, domiciliul în România și capacitate
deplină de exercițiu;
b) nu are antecedente penale, nu are cazier fiscal și se
bucură de o bună reputație;
c) cunoaște limba română;
d) este aptă, din punct de vedere medical, pentru exercitarea
funcției;
e) a absolvit studii superioare de specialitate în domeniul
informatic, automatic, cibernetic, matematic, electronic sau
electrotehnic.

MONITORUL OFICIAL AL ROMÂNIEI, PARTEA I, Nr. 266/31.III.2005
(2) Condiția prevăzută la alin. (1) lit. e) se consideră
îndeplinită și de către absolvenții de studii superioare în domeniul
tehnic sau economic care au urmat în timpul studiilor universitare
sau postuniversitare cursuri de informatică, cu avizul Direcției de
exploatare a tehnologiei informației din cadrul Ministerului Justiției
sau, după caz, al compartimentului informatic din cadrul
Parchetului de pe lângă Înalta Curte de Casație și Justiție.
CAPITOLUL II
Organizarea și desfășurarea concursului
Art. 3. — (1) Data, locul, modul de desfășurare a concursului,
tematica, bibliografia și lista posturilor vacante scoase la concurs
se afișează la sediul instanței sau al parchetului care organizează
concursul și se aduc la cunoștință publică printr-un comunicat de
presă cu cel puțin 45 de zile înainte de data stabilită pentru
concurs.
(2) În cazul concursului organizat de Înalta Curte de Casație
și Justiție, de Parchetul de pe lângă Înalta Curte de Casație și
Justiție și de Parchetul Național Anticorupție, informațiile prevăzute
la alin. (1) se publică și pe pagina de Internet a acestora, iar în
cazul concursului organizat de curțile de apel ori de parchetele de
pe lângă curțile de apel, informațiile prevăzute la alin. (1) se
publică și pe pagina de Internet a Ministerului Justiției sau, după
caz, a Parchetului de pe lângă Înalta Curte de Casație și Justiție
și se afișează la sediul tribunalelor ori al parchetelor de pe lângă
acestea, care au scos la concurs posturi vacante.
Art. 4. — (1) Cererile de înscriere la concurs se depun cu cel
puțin 15 zile înainte de data acestuia la sediul instanței sau, după
caz, al parchetului care organizează concursul.
(2) În cazul concursurilor organizate de curțile de apel sau de
parchetele de pe lângă acestea, cererile se pot depune și la
tribunalele ori, după caz, la parchetele de pe lângă acestea care
au scos la concurs posturi vacante.
(3) Cererile depuse potrivit alin. (2) se transmit de către
conducerea tribunalului sau a parchetului de pe lângă tribunal la
curtea de apel ori la parchetul de pe lângă curtea de apel care
organizează concursul.
(4) La cererea de înscriere se anexează următoarele acte:
copii de pe certificatul de naștere, actul de identitate și diploma
de licență, certificatul de cazier judiciar și certificatul de cazier
fiscal. În cazul prevăzut la art. 2 alin. (2), candidații anexează la
cererea de înscriere și acte doveditoare din care să rezulte că au
urmat în timpul studiilor universitare sau postuniversitare cursuri
de informatică.
Art. 5. — (1) Verificarea dosarelor candidaților și îndeplinirea
condițiilor prevăzute la art. 2 se efectuează de comisia de
organizare și supraveghere a concursului din cadrul instanței sau
al parchetului care organizează concursul.
(2) Comisia de organizare și supraveghere a concursului are
următoarea componență:
a) un magistrat;
b) un reprezentant al compartimentului de resurse umane;
c) un reprezentant al compartimentului informatic.
(3) Componența nominală a comisiei de organizare și
supraveghere a concursului se stabilește de președintele instanței
sau de conducătorul parchetului care organizează concursul.
Art. 6. — (1) Subiectele și baremul de corectare se
elaborează de reprezentanți ai Direcției de exploatare a
tehnologiei informației din Ministerul Justiției sau ai
compartimentului informatic din Parchetul de pe lângă Înalta Curte
de Casație și Justiție, desemnați prin ordin al ministrului justiției
ori al procurorului general al Parchetului de pe lângă Înalta Curte
de Casație și Justiție, pentru concursurile organizate de curțile de
apel sau, după caz, de parchetele de pe lângă acestea.
(2) În cazul concursului organizat de Înalta Curte de Casație
și Justiție, de Parchetul de pe lângă Înalta Curte de Casație și
Justiție sau de Parchetul Național Anticorupție, subiectele și
baremul de corectare se elaborează de reprezentanți ai
compartimentului informatic din cadrul acestora sau de alți
specialiști în domeniul informatic, desemnați de președintele
instanței sau al parchetului.

5

Art. 7. — (1) Examinarea candidaților se face prin susținerea
unei probe scrise de verificare a cunoștințelor teoretice în
domeniul informatic și a unei probe practice.
(2) Proba practică se susține, de regulă, în cel mult 5 zile
lucrătoare de la data susținerii probei scrise.
Art. 8. — (1) Intrarea candidaților în sălile de concurs, pentru
proba scrisă, se face pe baza listelor întocmite pentru fiecare sală
și a actului de identitate.
(2) Candidații care nu se află în sală în momentul deschiderii
plicului cu subiecte pierd dreptul de a mai susține proba scrisă.
(3) Înainte de a dicta subiectele, candidații înscriu numele și
prenumele pe colțul foii ce urmează să fie lipit, după care se
aplică ștampila instanței sau a parchetului.
(4) Plicul cu subiectele de concurs este desfăcut de un
candidat care semnează și procesul-verbal încheiat în ziua
susținerii probei scrise.
(5) Pe toată durata desfășurării probei scrise, în sălile de
concurs au acces numai membrii comisiei de organizare și
supraveghere a concursului.
(6) În vederea elaborării lucrării scrise, candidații primesc coli
de hârtie având ștampila instanței sau a parchetului.
(7) La expirarea timpului prevăzut pentru susținerea probei
scrise, candidații predau lucrarea, sub semnătură, comisiei de
organizare și supraveghere a concursului.
(8) Pe toată durata desfășurării probei scrise este interzisă
părăsirea sălii de concurs de către candidați. În cazuri
excepționale, părăsirea temporară a sălii de concurs se face
numai cu însoțitor.
(9) Orice fraudă sau încercare de fraudă dovedită se
sancționează cu eliminarea din concurs. În aceste cazuri se
întocmește un proces-verbal cu privire la constatările făcute și la
măsurile luate, iar lucrarea se anulează cu mențiunea îfraudă“.
Art. 9. — (1) Corectarea lucrărilor scrise și evaluarea probei
practice se efectuează de o comisie de specialiști în domeniul
informatic, desemnată de președintele Înaltei Curți de Casație și
Justiție, procurorul general al Parchetului de pe lângă Înalta Curte
de Casație și Justiție, procurorul general al Parchetului Național
Anticorupție, președintele curții de apel sau, după caz, de
procurorul general al parchetului de pe lângă curtea de apel care
organizează concursul.
(2) În cazul concursurilor organizate de curțile de apel și
parchetele de pe lângă acestea, un membru al comisiei prevăzute
la alin. (1) poate fi desemnat de conducerea Direcției de
exploatare a tehnologiei informației din cadrul Ministerului Justiției
sau, după caz, de conducerea compartimentului informatic din
cadrul Parchetului de pe lângă Înalta Curte de Casație și Justiție.
Art. 10. — (1) Probele de concurs se notează de la 1 la 10.
(2) Promovarea probelor se face ca urmare a obținerii notei
minime 5 pentru fiecare probă, iar promovarea concursului, ca
urmare a obținerii notei finale minime 7. Ponderea fiecărei probe
de concurs în nota finală este de 50%.
Art. 11. — (1) La finalizarea fiecărei probe se întocmește câte
un proces-verbal.
(2) La finalizarea concursului se întocmește un proces-verbal
care să conțină modul de desfășurare a concursului și rezultatele
obținute de candidați, semnat de membrii comisiei de organizare
și supraveghere a concursului și ai comisiei prevăzute la art. 9.
Art. 12. — (1) Rezultatele concursului se afișează la sediul
instanței sau al parchetului care a organizat concursul.
(2) În termen de 48 de ore de la data afișării rezultatelor,
candidații nemulțumiți pot formula contestație cu privire la nota
obținută la proba scrisă.
(3) Contestațiile se depun la sediul instanței sau al parchetului
care a organizat concursul și se soluționează de o comisie de
contestații desemnată prin ordin al ministrului justiției sau al
procurorului general al Parchetului de pe lângă Înalta Curte de
Casație și Justiție, pentru concursurile organizate de curțile de
apel ori de parchetele de pe lângă curțile de apel, sau, după caz,
prin ordin al președintelui Înaltei Curți de Casație și Justiție, al
procurorului general al Parchetului de pe lângă Înalta Curte de
Casație și Justiție ori al procurorului general al Parchetului
Național Anticorupție.
(4) Rezultatele contestațiilor se afișează la sediul instanței sau
al parchetului care a organizat concursul.

6

MONITORUL OFICIAL AL ROMÂNIEI, PARTEA I, Nr. 266/31.III.2005

Art. 13. — În cazul concursurilor organizate de curțile de apel
și de parchetele de pe lângă acestea, candidații declarați admiși
optează, în ordinea descrescătoare a notelor finale obținute
pentru posturile scoase la concurs din circumscripția curții de apel
sau a parchetului de pe lângă curtea de apel.
Art. 14. — Candidații declarați admiși sunt numiți, în condițiile
legii, pe baza notei finale obținute, prin decizie a președintelui
Înaltei Curți de Casație și Justiție, a procurorului general al
Parchetului de pe lângă Înalta Curte de Casație și Justiție, a
procurorului general al Parchetului Național Anticorupție, a
președintelui curții de apel sau, după caz, a procurorului general
al parchetului de pe lângă curtea de apel.

Art. 15. — Lucrările scrise și rezultatele concursului se
anexează la dosarele personale ale candidaților declarați admiși.
Art. 16. — Dosarele și procesele-verbale, precum și alte
lucrări privind concursul se arhivează și se păstrează potrivit
nomenclatoarelor arhivistice.
CAPITOLUL III
Dispoziții finale
Art. 17. — Dispozițiile prezentului regulament se aplică în mod
corespunzător și concursurilor pentru ocuparea posturilor vacante
de informaticieni din cadrul instanțelor și al parchetelor militare.
Art. 18. — Prezentul regulament se publică în Monitorul Oficial
al României, Partea I.

CONSILIUL SUPERIOR AL MAGISTRATURII
PLENUL

H O T Ă R Â R E A Nr. 93
din 16 martie 2005
În temeiul dispozițiilor art. 9 alin. (2) și ale art. 94 alin. (2) din Legea nr. 567/2004 privind statutul personalului
auxiliar de specialitate al instanțelor judecătorești și al parchetelor de pe lângă acestea,
Plenul Consiliului Superior al Magistraturii h o t ă r ă ș t e:
Art. 1. — Se aprobă Regulamentul privind modul de
organizare și desfășurare a concursului pentru recrutarea grefierilor
arhivari, a registratorilor și a personalului conex, prevăzut în anexa
care face parte integrantă din prezenta hotărâre.

Art. 2. — Prezentul regulament se trimite spre publicare
în Monitorul Oficial al României, Partea I, prin grija
Secretariatului tehnic.

Președintele Consiliului Legislativ al Magistraturii,
judecător dr. Dan Lupașcu

ANEXĂ

REGULAMENT
privind modul de organizare și desfășurare a concursului pentru recrutarea grefierilor arhivari,
a registratorilor și a personalului conex
CAPITOLUL I
Dispoziții generale
Art. 1. — (1) Ocuparea posturilor vacante de grefieri arhivari,
registratori și personal conex se face prin concurs, potrivit
dispozițiilor art. 9 din Legea nr. 567/2004 privind statutul
personalului auxiliar de specialitate al instanțelor judecătorești și
al parchetelor de pe lângă acestea.
(2) Concursul pentru ocuparea posturilor vacante se
organizează de către curțile de apel, parchetele de pe lângă
acestea sau, după caz, de Înalta Curte de Casație și Justiție,
Parchetul de pe lângă Înalta Curte de Casație și Justiție ori
Parchetul Național Anticorupție, cu sprijinul Școlii Naționale de
Grefieri.
Art. 2. — La concurs poate participa persoana care
îndeplinește următoarele condiții:
a) are cetățenia română, domiciliul în România și capacitate
deplină de exercițiu;
b) nu are antecedente penale, cazier fiscal și se bucură de o
bună reputație;
c) cunoaște limba română;
d) este aptă din punct de vedere medical pentru exercitarea
funcției;
e) are studii medii (bacalaureat).

CAPITOLUL II
Organizarea și desfășurarea concursului
SECȚIUNEA I
Comisiile de concurs

Art. 3 — (1) Pentru fiecare concurs, președintele instanței sau
procurorul general al parchetului care organizează concursul, la
propunerea colegiului de conducere, stabilește numărul de posturi
scoase la concurs, data concursului, taxa de înscriere și numește
comisia de examinare, comisia de soluționare a contestațiilor,
președinții acestora, precum și secretariatul concursului.
(2) Din comisia de examinare fac parte 2 magistrați, dintre
care cel puțin unul de la instanța sau parchetul unde se află
postul vacant, un grefier cu funcție de conducere și, acolo unde
este posibil, un formator al Școlii Naționale de Grefieri.
(3) Din comisia de soluționare a contestațiilor fac parte 3
magistrați, alții decât cei din comisia de examinare, dintre care
unul, acolo unde este posibil, trebuie să fie formator al Școlii
Naționale de Grefieri.
(4) Secretariatul concursului este compus din 2 grefieri, dintre
care unul cu funcție de conducere.
Art. 4. — Comisia de examinare are următoarele atribuții:
a) întocmește tematica de concurs;
b) verifică dosarele candidaților;

MONITORUL OFICIAL AL ROMÂNIEI, PARTEA I, Nr. 266/31.III.2005
c) stabilește subiectele și baremele de corectare pentru proba
scrisă și, după caz, criteriile de evaluare a candidaților la proba
practică;
d) evaluează candidații care susțin proba practică;
e) corectează lucrările scrise, pe baza baremelor stabilite;
f) predă secretariatului concursului lucrările corectate, pe bază
de proces-verbal.
Art. 5. — Comisia de soluționare a contestațiilor are
următoarele atribuții:
a) soluționează contestațiile prin recorectarea lucrărilor pe
baza baremelor stabilite de comisia de examinare;
b) predă secretariatului concursului lucrările recorectate, pe
bază de proces-verbal.
Art. 6. — Secretariatul concursului are următoarele atribuții:
a) asigură publicitatea organizării concursului;
b) primește dosarele candidaților, pe care le pune la dispoziție
comisiei de examinare în vederea verificării;
c) întocmește și afișează lista candidaților înscriși la concurs;
d) stabilește locul și ora desfășurării concursului;
e) pregătește materialele necesare desfășurării concursului;
f) întocmește și afișează tabelele de clasificare a candidaților;
g) primește contestațiile și pregătește lucrările pentru
recorectare;
h) îndeplinește orice sarcini specifice necesare pentru buna
desfășurare a concursului.
Art. 7. — Taxa de înscriere se achită la casieria instanței sau
parchetului care organizează concursul.
SECȚIUNEA a II-a
Înscrierea candidaților

Art. 8. — (1) Posturile vacante, data, locul susținerii
concursului, tematica și regulamentul de concurs se vor afișa de
către secretariatul concursului, cu cel puțin 20 de zile înainte, la
sediul instanței sau parchetului care organizează concursul.
(2) În același termen, concursul va fi anunțat într-un ziar de
largă răspândire, pe pagina de Internet a instanței sau parchetului
respectiv, precum și a Școlii Naționale de Grefieri.
Art. 9. — (1) Cererile pentru înscriere la concurs se
adresează conducătorului instanței sau parchetului organizator și
se depun cu cel puțin 10 zile înainte de data concursului la
secretariatul acestuia.
(2) La cererea de înscriere se vor anexa următoarele acte:
a) cartea de identitate, în copie;
b) certificatul de naștere și, după caz, certificatul de căsătorie,
în copie;
c) diploma de bacalaureat, în copie;
d) certificatul de cazier judiciar;
e) certificatul de cazier fiscal;
f) curriculum vitae;
g) adeverință medicală din care să rezulte că este apt pentru
exercitarea profesiei;
h) două fotografii;
i) recomandare privind profilul profesional și moral;
j) chitanța de achitare a taxei de concurs.
(3) La depunerea dosarului, candidaților li se va comunica
regulamentul de concurs.
Art. 10. — (1) Comisia de examinare verifică îndeplinirea
condițiilor prevăzute de art. 2, după care secretariatul concursului
afișează, la sediul instanței sau al parchetului organizator, lista
candidaților care îndeplinesc condițiile legale pentru a participa la
concurs.
(2) Candidații respinși pot face contestații în termen de 24 de
ore de la afișarea listei, care vor fi soluționate de comisia de
soluționare a contestațiilor.
(3) Tabelul final al candidaților înscriși va fi afișat, în condițiile
prevăzute la alin. (1), cel mai târziu în preziua concursului.
SECȚIUNEA a III-a
Procedura de desfășurare a concursului

Art. 11. — (1) Concursul constă în susținerea unei probe
practice eliminatorii, și anume realizarea unei lucrări specifice

7

postului ce urmează să fie ocupat, precum și a unei probe scrise
de verificare a cunoștințelor teoretice din tematica anunțată.
(2) Pentru funcțiile de grefier arhivar și registrator proba
practică eliminatorie va consta în verificarea cunoștințelor de
operare pe calculator.
(3) Tematica de concurs va cuprinde noțiuni generale de
procedură civilă, procedură penală și de organizare judiciară.
(4) Timpul destinat pentru elaborarea lucrărilor scrise este cel
stabilit de comisia de examinare.
Art. 12. — (1) Proba practică se notează cu note de la 1 la
10 de către fiecare membru al comisiei de examinare.
(2) Pentru a fi declarați admiși la proba eliminatorie candidații
trebuie să obțină cel puțin nota 7.
(3) După susținerea probei practice, secretariatul concursului
va întocmi și va afișa tabelul candidaților admiși.
(4) La proba practică nu se admit contestații.
Art. 13. — (1) Candidații trebuie să fie prezenți în sala de
concurs cu cel puțin o jumătate de oră înaintea începerii probei
scrise, accesul acestora având loc pe baza actului de identitate.
După verificarea identității, fiecare candidat va păstra la vedere
actul de identitate până la predarea lucrării scrise.
(2) Candidații care nu se vor afla în sală în momentul
deschiderii plicului cu subiecte pierd dreptul de a mai susține
proba respectivă.
(3) Înainte de comunicarea subiectelor candidații își scriu
numele, prenumele și inițiala tatălui pe colțul foii care va fi lipit,
după care se aplică ștampila instituției organizatoare a concursului.
(4) Plicurile cu subiectele de concurs vor fi desfăcute de
președintele comisiei de examinare în fața candidaților.
(5) Pe toată durata desfășurării probei scrise, în sălile de
concurs au acces membrii comisiei de examinare și ai
secretariatului concursului. Accesul altor persoane este interzis.
(6) Redactarea lucrărilor se va face numai cu cerneală sau
cu pix de culoare albastră.
(7) În sala de concurs candidații nu pot avea asupra lor
mijloace de comunicare la distanță sau orice alte aparate
electronice. Încălcarea acestei dispoziții atrage eliminarea din
concurs.
(8) După redactarea lucrărilor, candidații predau, sub
semnătură, lucrările comisiei de examinare, care le numerotează
și le înscrie în borderoul centralizator.
(9) Pe toată durata desfășurării probei scrise este interzisă
părăsirea sălii de concurs de către candidați. În cazuri
excepționale, părăsirea temporară a sălii de concurs se va putea
face numai cu însoțitor.
(10) Orice fraudă sau încercare de fraudă dovedită se
sancționează prin eliminarea din concurs. În aceste cazuri,
comisia de examinare întocmește un proces-verbal în care se
consemnează constatările făcute și măsurile luate, iar lucrarea se
anulează cu mențiunea îfraudă“.
Art. 14. — (1) Corectarea lucrărilor se face pe baza baremului
stabilit de membrii comisiei de examinare, barem care se
afișează la sfârșitul probei scrise.
(2) Fiecare lucrare scrisă este verificată independent de
membrii comisiei de examinare și apreciată cu note de la 1 la
10, conform baremului de corectare.
(3) După terminarea corectării, fiecare corector trece, sub
semnătură, nota în borderoul de corectare.
(4) La corectare nu se fac însemnări pe lucrare. Un corector
nu are acces la borderoul celuilalt.
(5) Președintele comisiei de examinare calculează nota finală,
care reprezintă media aritmetică a notelor obținute, cu două
zecimale, pe care o înscrie în borderoul de notare.
(6) Pe timpul corectării lucrările nu vor fi dezlipite, păstrânduse secret numele candidatului. În prezența tuturor membrilor
comisiei de examinare se înscrie pe fiecare lucrare nota finală
trecută în borderou și se aplică semnătura președintelui comisiei
de examinare, după care se procedează la deschiderea lucrărilor.
(7) Comisia de examinare predă secretariatului concursului, în
baza unui proces-verbal, lucrările candidaților și borderourile de
corectare.
(8) Pe baza mediei obținute secretariatul concursului
întocmește și afișează tabelul de clasificare a candidaților.

8

MONITORUL OFICIAL AL ROMÂNIEI, PARTEA I, Nr. 266/31.III.2005

Art. 15. — (1) Candidații nemulțumiți de notele acordate la
concurs pot depune contestații în termen de 48 de ore de la
data afișării rezultatelor.
(2) Contestațiile se depun la secretariatul concursului.
(3) Imediat după înregistrare, secretariatul concursului
resigilează lucrările, le renumerotează, le înscrie într-un borderou
separat și le predă comisiei de soluționare a contestațiilor.
(4) Contestațiile se soluționează potrivit procedurii prevăzute la
art. 14, în termen de 48 de ore de la data înregistrării lor de
către comisia de soluționare a contestațiilor.
Art. 16. — În urma rezultatelor primite de la comisia de
soluționare a contestațiilor, secretariatul concursului întocmește și
afișează tabelul final al candidaților declarați admiși.
Art. 17. — Pentru a fi declarați admiși, candidații trebuie să
obțină cel puțin media generală 7, dar nu mai puțin de nota 5 la
proba scrisă.
Art. 18. — Repartizarea pe posturi a candidaților declarați
admiși se va face de către comisia de examinare, în ordinea
descrescătoare a mediilor generale obținute, în limita locurilor
scoase la concurs.
Art. 19. — La medii egale, comisia de examinare va stabili
candidatul declarat admis în raport cu nivelul studiilor de bază
suplimentare absolvite, având prioritate cel care are studii juridice
sau, în subsidiar, în raport cu vechimea în specialitate.

CAPITOLUL III
Numirea candidaților admiși
Art. 20. — Candidații declarați admiși sunt numiți, în condițiile
legii, prin decizie a președintelui Înaltei Curți de Casație și
Justiție, a procurorului general al Parchetului de pe lângă Înalta
Curte de Casație și Justiție, a procurorului general al Parchetului
Național Anticorupție, a președintelui curții de apel sau, după caz,
a procurorului general al parchetului de pe lângă curtea de apel.
Art. 21. — Lucrările scrise și rezultatele concursului se
anexează la dosarele personale ale candidaților declarați admiși.
CAPITOLUL IV
Dispoziții finale
Art. 22. — Dispozițiile prezentului regulament se aplică în mod
corespunzător pentru personalul auxiliar de specialitate de la
instanțele și parchetele militare, precum și de la Secția Militară a
Parchetului de pe lângă Înalta Curte de Casație și Justiție și de
la Secția de combatere a infracțiunilor de corupție săvârșite de
militari a Parchetului Național Anticorupție.
Art. 23. — La data intrării în vigoare a prezentului regulament,
orice dispoziții contrare prevăzute în alte regulamente se abrogă.
Art. 24. — Prezentul regulament se publică în Monitorul Oficial
al României, Partea I.

CONSILIUL SUPERIOR AL MAGISTRATURII
PLENUL

H O T Ă R Â R E A Nr. 94
din 16 martie 2005
În temeiul dispozițiilor art. 17 și ale art. 94 alin. (2) din Legea nr. 567/2004 privind statutul personalului auxiliar de
specialitate al instanțelor judecătorești și al parchetelor de pe lângă acestea,
Plenul Consiliului Superior al Magistraturii

h o t ă r ă ș t e:

Art. 1. — Se aprobă Regulamentul de organizare și
funcționare a Școlii Naționale de Grefieri, prevăzut în anexa
care face parte integrantă din prezenta hotărâre.

Art. 2. — Prezentul regulament se trimite spre publicare
în Monitorul Oficial al României, Partea I, prin grija
Secretariatului tehnic.

Președintele Consiliului Superior al Magistraturii,
judecător dr. Dan Lupașcu
ANEXĂ

REGULAMENT
de organizare și funcționare a Școlii Naționale de Grefieri
CAPITOLUL I
Dispoziții generale
Art. 1. — Școala Națională de Grefieri este organizată și
funcționează potrivit Legii nr. 567/2004 privind statutul personalului
auxiliar de specialitate al instanțelor judecătorești și al parchetelor
de pe lângă acestea, publicată în Monitorul Oficial al României,
Partea I, nr. 1.197 din 14 decembrie 2004, și potrivit prevederilor
prezentului regulament.
Art. 2. — (1) Școala Națională de Grefieri este instituție
publică cu personalitate juridică și cu sediul în municipiul
București, bd. Regina Elisabeta nr. 53, sectorul 5, aflată în
coordonarea Consiliului Superior al Magistraturii, având ca
obiective pregătirea și perfecționarea personalului auxiliar de
specialitate pentru instanțele judecătorești și pentru parchetele de
pe lângă acestea, potrivit prevederilor legii.
(2) Consiliul Superior al Magistraturii poate înființa sedii
secundare ale Școlii Naționale de Grefieri și în alte localități.

Art. 3. — (1) Școala Națională de Grefieri are următoarea
structură:
a) conducerea școlii;
b) departamentul de formare inițială;
c) departamentul de formare continuă;
d) departamentul de formare a formatorilor;
e) compartimentul relații internaționale;
f) departamentul administrativ.
(2) În cadrul departamentului administrativ funcționează:
a) compartimentul financiar-contabil;
b) biroul resurse umane;
c) compartimentul secretariat, protocol și administrativ;
d) compartimentul de informatică și documentare.
Art. 4. — (1) Formarea inițială a personalului auxiliar de
specialitate constă în:
a) cunoașterea principalelor instituții juridice și a noțiunilor
elementare de informatică;
b) dobândirea de cunoștințe practice necesare pentru a deveni
grefier sau alt personal auxiliar de specialitate;

MONITORUL OFICIAL AL ROMÂNIEI, PARTEA I, Nr. 266/31.III.2005
c) efectuarea de stagii de practică în cadrul instanțelor
judecătorești și parchetelor, sub îndrumarea personalului de
instruire al școlii.
(2) Formarea continuă se organizează potrivit specificului
activității grefierilor și a celorlalte categorii de personal auxiliar de
specialitate și constă în:
a) consolidarea cunoștințelor dobândite în școală și în instanțe
și parchete;
b) actualizarea cunoștințelor în raport cu modificările legislative,
cu evoluția dotărilor tehnice în instanțe și parchete, precum și cu
atribuțiile stabilite.
CAPITOLUL II
Conducerea școlii
Art. 5. — Școala Națională de Grefieri este condusă de un
consiliu de conducere, un director, 2 directori adjuncți și un
director economic.
Art. 6. — (1) Consiliul de conducere al școlii este format din 9
membri, după cum urmează: un judecător și un procuror
desemnați de Consiliul Superior al Magistraturii; 2 reprezentanți
aleși ai personalului de instruire al Școlii Naționale de Grefieri;
directorul Institutului Național al Magistraturii; un reprezentant al
Direcției de organizarea instanțelor și resurse umane din cadrul
Consiliului Superior al Magistraturii; 2 reprezentanți aleși ai
cursanților, dintre care unul dintre cursanții cu studii superioare
juridice și unul dintre cursanții cu studii medii. Directorul Școlii
Naționale de Grefieri face parte de drept din consiliul de
conducere și prezidează ședințele acestuia.
(2) Durata mandatului membrilor consiliului de conducere este
de 4 ani, cu excepția mandatului reprezentanților cursanților, care
sunt aleși pe durata studiilor.
(3) La ședințele consiliului de conducere al școlii pot participa,
fără drept de vot, reprezentanți ai sindicatelor grefierilor, la
invitația consiliului de conducere.
Art. 7. — (1) Alegerea reprezentanților personalului de instruire
în consiliul de conducere se face în adunarea generală a
acestuia, convocată de director, cu majoritatea voturilor celor
prezenți.
(2) Votul este secret, iar procesele-verbale cuprinzând
rezultatul votării se păstrează în arhiva școlii.
Art. 8. — (1) Alegerea reprezentanților cursanților în consiliul
de conducere al școlii se va face separat pentru cursanții cu
studii superioare juridice și pentru cei cu studii medii, în adunarea
generală a acestora, convocată de directorul școlii în termen de
cel mult 30 de zile de la începutul anului de învățământ, cu
majoritatea voturilor celor prezenți.
(2) Aceste alegeri sunt prezidate, spre a se asigura
respectarea procedurii de alegere, de director sau de unul dintre
directorii adjuncți, fără drept de vot.
Art. 9. — (1) Consiliul de conducere al școlii exercită, potrivit
legii, următoarele atribuții principale:
a) stabilește direcțiile de studiu ale Școlii Naționale de Grefieri;
b) propune spre aprobare Consiliului Superior al Magistraturii
programele de studii pentru cursurile de formare inițială și
continuă a grefierilor și a celorlalte categorii de personal auxiliar
de specialitate, organizate de școală;
c) deliberează asupra problemelor care privesc organizarea și
funcționarea școlii;
d) propune proiectul de buget al Școlii Naționale de Grefieri;
e) aprobă derularea programelor de cooperare internațională
ale școlii;
f) analizează și propune spre aprobare Consiliului Superior al
Magistraturii Regulamentul de organizare și funcționare a Școlii
Naționale de Grefieri, Regulamentul de organizare a concursului
de admitere la Școala Națională de Grefieri, Regulamentul intern
al Școlii Naționale de Grefieri, precum și strategiile privind
activitatea școlii;
g) propune spre aprobare Consiliului Superior al Magistraturii
statele de funcții și statele de personal ale școlii;
h) propune spre aprobare Consiliului Superior al Magistraturii
numirea comisiilor de concurs, de elaborare a subiectelor și de
soluționare a contestațiilor pentru concursul de admitere la Școala
Națională de Grefieri;

9

i) exercită orice alte atribuții ce îi revin potrivit legii și
hotărârilor Consiliului Superior al Magistraturii.
(2) Hotărârile consiliului de conducere al școlii privind atribuțiile
prevăzute la alin. (1) lit. a), b), d), f), g) și h) devin executorii
după aprobarea lor de către Consiliul Superior al Magistraturii.
Art. 10. — (1) Consiliul de conducere al Școlii Naționale de
Grefieri își desfășoară activitatea în prezența a cel puțin două
treimi din numărul membrilor care îl compun și adoptă hotărâri cu
majoritatea voturilor membrilor prezenți.
(2) În caz de paritate a voturilor, votul directorului este decisiv.
Art. 11. — (1) Lucrările fiecărei ședințe sunt consemnate
într-un proces-verbal întocmit de secretarul consiliului de
conducere, desemnat de director.
(2) Hotărârile și avizele consiliului de conducere, precum și
procesele-verbale de ședință sunt semnate de directorul școlii.
Art. 12. — (1) Consiliul pedagogic este un organ consultativ al
consiliului de conducere al școlii.
(2) Din consiliul pedagogic fac parte directorul, directorii
adjuncți, formatorii din cadrul pregătirii inițiale.
(3) Consiliul pedagogic se întrunește la inițiativa unei treimi din
numărul membrilor săi sau a directorului școlii și își desfășoară
activitatea în prezența a jumătate plus unu din numărul membrilor
săi.
(4) La cererea consiliului de conducere, consiliul pedagogic
formulează propuneri referitoare la:
a) direcțiile de studiu ale școlii;
b) planul de învățământ și programele analitice întocmite
pentru fiecare disciplină în cadrul formării inițiale;
c) modul de organizare a activității de formare inițială;
d) orice aspecte privind activitatea didactică a școlii.
Art. 13. — Directorul școlii este ordonator terțiar de credite și
are următoarele atribuții principale:
a) asigură conducerea curentă a activității școlii;
b) convoacă consiliul de conducere al școlii în ședințe
trimestriale sau ori de câte ori este necesar și stabilește proiectul
ordinii de zi;
c) reprezintă școala în relațiile cu autoritățile publice din țară și
din străinătate;
d) numește și eliberează din funcție personalul auxiliar al
școlii;
e) duce la îndeplinire hotărârile consiliului de conducere al
școlii;
f) exercită orice alte atribuții ce îi revin potrivit legii și
hotărârilor Consiliului Superior al Magistraturii;
g) informează consiliul de conducere cu privire la activitatea
curentă a școlii.
Art. 14. — Directorii adjuncți ai școlii au următoarele atribuții
principale, ce sunt prevăzute pentru fiecare prin fișa postului:
a) elaborează proiectul statului de funcții și al statului de
personal ale Școlii Naționale de Grefieri;
b) asigură respectarea programelor de studiu și a normelor de
disciplină interioară;
c) coordonează activitatea cursanților în timpul cursurilor și în
stagiile de practică;
d) coordonează activitatea de formare continuă;
e) asigură ducerea la îndeplinire a hotărârilor consiliului de
conducere al școlii;
f) asigură coordonarea activității compartimentelor în care
funcționează personalul auxiliar;
g) asigură, în lipsa directorului, ducerea la îndeplinire a
atribuțiilor acestuia;
h) exercită orice alte atribuții din dispoziția directorului, în
condițiile legii.
Art. 15. — Directorul economic al Școlii Naționale de Grefieri
are următoarele atribuții:
a) conduce și răspunde de activitatea departamentului
administrativ;
b) asigură buna funcționare a instituției, coordonând alături de
directorii adjuncți activitatea compartimentelor în care funcționează
personalul auxiliar;
c) acordă viză de control preventiv, potrivit dispozițiilor legale;
d) participă la realizarea activității curente a școlii;
e) exercită orice alte atribuții ce îi revin potrivit legii și
hotărârilor Consiliului Superior al Magistraturii.

10

MONITORUL OFICIAL AL ROMÂNIEI, PARTEA I, Nr. 266/31.III.2005

Art. 16. — Directorul și directorii adjuncți ai școlii sunt numiți
prin hotărâre a Consiliului Superior al Magistraturii, din rândul
personalului de instruire care are calitatea de magistrat, pentru o
perioadă de 4 ani, fără posibilitatea reînvestirii.
CAPITOLUL III
Personalul Școlii Naționale de Grefieri
Art. 17. — Statul de personal și statul de funcții ale Școlii
Naționale de Grefieri se aprobă de Consiliul Superior al
Magistraturii.
Art. 18. — Personalul de execuție al școlii este compus din:
a) personalul de instruire;
b) personalul auxiliar.
Art. 19. — (1) Personalul de instruire al școlii este format din:
a) personalul propriu al școlii, care poate fi încadrat în
condițiile legii, recrutat, de regulă, din rândul magistraților și
grefierilor cu studii superioare juridice sau al altor specialiști,
care pot fi detașați, potrivit dispozițiilor legale în vigoare, în cadrul
școlii;
b) colaboratorii externi al Școlii Naționale de Grefieri, recrutați,
de regulă, din rândul magistraților, grefierilor cu studii superioare,
cadrelor didactice universitare sau al altor specialiști români ori
străini.
(2) Colaboratorii externi ai Școlii Naționale de Grefieri sunt
salarizați în raport cu numărul de ore prestate, raportat la
indemnizația de bază de încadrare.
(3) Personalul de instruire al școlii are obligația să asigure
desfășurarea programelor de formare inițială și continuă a
grefierilor și a celuilalt personal auxiliar de specialitate, a stagiilor
de practică, în conformitate cu orarul activității școlii și cu
programele de studii aprobate, realizarea programelor
internaționale de care beneficiază Școala Națională de Grefieri.
Art. 20. — (1) Personalul auxiliar funcționează în cadrul
următoarelor structuri:
a) compartimentul financiar-contabil;
b) biroul resurse umane;
c) compartimentul secretariat, protocol și administrativ;
d) compartimentul de informatică și documentare.
(2) În vederea realizării atribuțiilor ce le revin, cele patru
structuri colaborează între ele.
CAPITOLUL IV
Departamentul de formare inițială
SECȚIUNEA 1
Admiterea și desfășurarea cursurilor

Art. 21. — Admiterea se desfășoară potrivit dispozițiilor
Regulamentului de organizare și desfășurare a concursului de
admitere la Școala Națională de Grefieri, aprobat prin hotărâre a
Consiliului Superior al Magistraturii.
Art. 22. — (1) Durata cursurilor de pregătire specifică a
grefierilor și a celuilalt personal de specialitate este de un an
pentru grefierii cu studii superioare juridice și de 2 ani pentru
grefierii cu studii superioare de altă specialitate sau cu studii medii.
(2) Numărul de cursanți se stabilește anual de Consiliul
Superior al Magistraturii, în funcție de necesarul de personal din
instanțele judecătorești și parchete.
(3) Durata cursurilor constituie vechime în muncă și în
specialitate, cu condiția absolvirii Școlii Naționale de Grefieri.
(4) La intrarea în școală, fiecare cursant are obligația de a
încheia un contract de școlarizare.
Art. 23. — Pentru buna desfășurare a cursurilor și a stagiilor
de practică, în cadrul fiecărei serii de cursanți se vor organiza
grupe de studii.
Art. 24. — (1) Cursanții vor fi înscriși în catalogul alfabetic al
anului de pregătire, care va cuprinde rubrici pentru mediile notelor
obținute la fiecare materie de studiu, precum și pentru rezultatele
activității practice.
(2) Pentru a se cunoaște rezultatele obținute de cursanți în
perioada de formare inițială, personalul de instruire va ține

evidența corespunzătoare cu note, calificative, frecvența la cursuri
și activitatea practică.
(3) Notările vor fi centralizate la finele studiului fiecărei
discipline sau perioadei de practică, mediile fiind trecute în
catalog.
Art. 25. — (1) Pe durata cursurilor de pregătire inițială,
personalul de instruire realizează evaluarea continuă, pe fișe
individuale, a fiecărui cursant, prin note sau calificative, în ceea
ce privește nivelul de evaluare a cunoștințelor, precum și alte
criterii stabilite de consiliul de conducere al școlii, pentru fiecare
disciplină.
(2) Notările se centralizează la sfârșitul fiecărei perioade de
studiu și se iau în considerare la calcularea mediei finale de
absolvire, alături de rezultatele examenelor de absolvire a școlii.
(3) Nota minimă de promovare la fiecare disciplină este 5.
(4) Cursantul care nu obține nota de promovare la o disciplină
are dreptul la o singură reexaminare, data acesteia fiind fixată
înainte de sfârșitul cursurilor. Nepromovarea după reexaminare
atrage exmatricularea de drept, cu plata cheltuielilor de
școlarizare.
(5) Contestarea notelor obținute în timpul formării inițiale nu
este admisă.
Art. 26. — În perioada cursurilor, cursanții vor desfășura stagii
de practică în cadrul instanțelor judecătorești și parchetelor de pe
lângă acestea; cursanții vor efectua, sub îndrumarea personalului
de instruire și a magistraților din instanțe și parchete, lucrări de
grefă în cadrul tuturor serviciilor, vor asista la ședințele de
judecată, pentru a cunoaște în mod direct activitățile pe care le
desfășoară grefierii și alte categorii de personal auxiliar.
Art. 27. — Periodic, consiliul de conducere și directorul Școlii
Naționale de Grefieri fac o analiză a modului de desfășurare a
procesului de învățământ și de practică, luându-se, dacă se
impune, măsuri de îmbunătățire a activității.
SECȚIUNEA a 2-a
Disciplina interioară

Art. 28. — (1) Cursanții sunt obligați să respecte orarul fixat
de conducerea școlii.
(2) În cursul pregătirii în cadrul Școlii Naționale de Grefieri,
absențele vor fi constatate prin foile de prezență completate de
personalul de instruire și de îndrumătorii de stagiu. Pentru 8 ore
de absențe nemotivate în decursul unei luni calendaristice se
deduce din indemnizația lunară de cursant suma aferentă unei
zile de muncă.
Art. 29. — (1) În cazul în care cursanții săvârșesc cu
vinovăție o abatere de la îndatoririle prevăzute în contractul de
școlarizare, vor fi sancționați disciplinar de către directorul școlii
sau de către consiliul de conducere al școlii.
(2) Sancțiunile disciplinare ce pot fi aplicate cursanților sunt:
a) avertismentul;
b) diminuarea indemnizației cu până la 15% pe o perioadă de
la o lună la 3 luni sau proporțional cu numărul absențelor
nemotivate, dacă acestea depășesc 8 ore într-o lună;
c) exmatricularea din Școala Națională de Grefieri, cu
restituirea cheltuielilor de școlarizare, avansate până la data
exmatriculării.
Art. 30. — (1) Avertismentul se aplică în scris, de către
directorul școlii, în termen de 30 de zile de la constatarea
abaterii, și poate fi contestat la consiliul de conducere al școlii, în
termen de 30 de zile de la comunicare.
(2) Sancțiunile privind diminuarea indemnizației și
exmatricularea se aplică de consiliul de conducere al școlii, la
propunerea directorului.
(3) Hotărârile consiliului de conducere prevăzute la alin. (1) și
(2) pot fi atacate la instanța de contencios administrativ
competentă.
(4) Sancțiunile aplicate cursanților se consemnează în dosarul
personal al acestora.
Art. 31. — (1) Aplicarea unei sancțiuni disciplinare este în
mod obligatoriu precedată de efectuarea unei cercetări cu privire
la faptele care constituie încălcări ale prevederilor legale sau
regulamentare.

MONITORUL OFICIAL AL ROMÂNIEI, PARTEA I, Nr. 266/31.III.2005
(2) Cercetarea prealabilă se efectuează de către unul dintre
directorii adjuncți. În cursul acestei proceduri se stabilesc faptele
și urmările acestora, împrejurările în care au fost săvârșite,
existența sau inexistența vinovăției și orice alte date concludente.
Sunt obligatorii ascultarea cursantului cercetat și verificarea
apărărilor acestuia.
(3) Cercetarea se finalizează printr-un referat în care se
consemnează rezultatul constatărilor. Persoana cercetată are
dreptul să cunoască toate actele cercetării și să solicite probe în
apărare.
(4) Decizia de sancționare se motivează și se comunică în
termen de 10 zile de la aplicarea sancțiunii.
Art. 32. — Cursanții răspund material pentru pagubele
produse în cadrul școlii, precum și pentru degradarea sau
pierderea obiectelor care le-au fost încredințate.
SECȚIUNEA a 3-a
Examenul de absolvire a Școlii Naționale de Grefieri

Art. 33. — (1) La absolvirea Școlii Naționale de Grefieri
cursanții vor susține un examen care va consta preponderent în
probe practice prin care să demonstreze că și-au însușit
cunoștințele necesare funcției de grefier sau a altei categorii de
personal auxiliar de specialitate. Disciplinele la care se va susține
examenul de absolvire sau la care cursanții vor fi evaluați pe
parcursul anului, precum și modalitățile de evaluare vor fi stabilite
de către consiliul de conducere al școlii.
(2) Examenul va fi susținut în fața unei comisii numite prin
hotărâre a Consiliului Superior al Magistraturii, la propunerea
consiliului de conducere al școlii, formată din 6 membri ai
personalului de instruire al Școlii Naționale de Grefieri.
(3) Pentru absolvirea Școlii Naționale de Grefieri candidații
trebuie să obțină la examenele finale minimum nota 5 la fiecare
disciplină, iar media minimă de absolvire a școlii este 6.
(4) Notele obținute la examenele finale, cu excepția celor de
la proba de dactilografie, pot fi contestate în termen de 48 de
ore de la afișare. Recorectarea lucrărilor pentru care s-au
formulat contestații se face de comisia de soluționare a
contestațiilor, formată din 4 membri, numită de Consiliul Superior
al Magistraturii în condițiile alin. (2).
(5) Absolvenților Școlii Naționale de Grefieri li se eliberează
un atestat.
Art. 34. — (1) În cazul în care un cursant nu promovează
examenul de absolvire în prima sesiune, are dreptul să participe
la cea de-a doua sesiune organizată de conducerea Școlii
Naționale de Grefieri.
(2) Neprezentarea imputabilă sau respingerea acestuia la a
doua sesiune atrage pierderea dreptului de a fi numit în postul
de grefier sau în alt post de personal auxiliar de specialitate, cu
restituirea către Școala Națională de Grefieri a cheltuielilor
avansate pe perioada cursurilor.
SECȚIUNEA a 4-a
Numirea în funcție

Art. 35. — (1) Absolvenții care au obținut cel puțin media 7 la
examenul de absolvire sunt încadrați în treapta profesională
imediat superioară celei de debutant.
(2) Absolvenții care au obținut medii între 6 și 7 vor fi
încadrați ca debutanți.
Art. 36. — (1) Absolvenții Școlii Naționale de Grefieri au
obligația de a rămâne 5 ani în cadrul instituțiilor autorității
judecătorești, în caz contrar având obligația de a restitui Școlii
Naționale de Grefieri cheltuielile avansate cu școlarizarea pe
perioada cursurilor, proporțional cu durata rămasă neefectuată, în
condițiile legii.
(2) Dispozițiile alin. (1) nu se aplică în situația în care
plecarea din sistemul justiției se face din motive neimputabile
absolvenților.

11

SECȚIUNEA a 5-a
Pregătirea inițială a grefierilor arhivari și a registratorilor

Art. 37. — (1) Grefierii arhivari și registratorii recrutați prin
concurs organizat în condițiile legii pentru ocuparea posturilor
vacante vor efectua un stagiu de specializare de două luni în
cadrul instanțelor sau parchetelor în care au fost încadrați, sub
îndrumarea și controlul personalului de instruire al Școlii Naționale
de Grefieri.
(2) Evaluarea acestui stagiu se realizează de către
îndrumătorii de stagiu din cadrul Școlii Naționale de Grefieri, cu
consultarea persoanelor din cadrul instanțelor sau parchetelor care
s-au ocupat de stagiari în perioada stagiului.
CAPITOLUL V
Departamentul de formare continuă
Art. 38. — Școala Națională de Grefieri organizează pregătirea
continuă a grefierilor și a celuilalt personal auxiliar de specialitate
conform unui program anual aprobat prin hotărâre a Consiliului
Superior al Magistraturii.
Art. 39. — Proiectul programului este elaborat de conducerea
școlii cu consultarea magistraților și grefierilor din instanțele
judecătorești și de la parchete, după care va fi analizat de către
consiliul de conducere al școlii și va fi propus spre aprobare
Consiliului Superior al Magistraturii.
Art. 40. — Grefierii și celălalt personal auxiliar de specialitate
sunt obligați să efectueze cursuri de formare continuă cel puțin o
dată la 5 ani, conform programării făcute de conducerea instanței
în baza opțiunilor exprimate.
Art. 41. — Grefierii și celălalt personal auxiliar de specialitate
optează pentru una sau mai multe dintre temele propuse, la
sfârșitul fiecărui an calendaristic, în funcție de programul care
le-a fost comunicat de Școala Națională de Grefieri.
Art. 42. — Pregătirea continuă este organizată sub formă de
seminarii, sesiuni de pregătire, conferințe, vizite de lucru, stagii de
formare în străinătate.
Art. 43. — (1) Cursurile de pregătire continuă se organizează
la sediul Școlii Naționale de Grefieri sau la centrele de
perfecționare din țară.
(2) Activitățile de pregătire continuă sunt organizate și
coordonate de către unul dintre directorii adjuncți și de personalul
de instruire din cadrul școlii.
(3) Școala Națională de Grefieri poate desemna și câte un
coordonator de pregătire continuă în fiecare dintre centrele de
perfecționare din țară, dintre formatorii școlii, care are sarcina să
pregătească, să coordoneze și să modereze cursurile de pregătire
continuă.
Art. 44. — (1) Școala Națională de Grefieri procedează, prin
coordonatorul de pregătire continuă, la controlul prezenței pe
toată durata cursurilor.
(2) Eventualele renunțări din partea grefierilor și a celuilalt
personal auxiliar de specialitate care s-au înscris la un curs
trebuie să fie trimise la sediul școlii într-un timp rezonabil și să
fie temeinic motivate.
Art. 45. — (1) La finalul fiecărui curs participanții primesc
adeverințe în care pot fi consemnate și rezultatele obținute în
urma evaluării cunoștințelor acumulate.
(2) Personalul auxiliar de specialitate care participă la cursurile
de pregătire continuă în calitate de formator sau cursant se
consideră delegat în interesul serviciului pe toată durata cursurilor,
beneficiind de drepturile prevăzute de dispozițiile legale.
(3) Formarea profesională a personalului auxiliar de
specialitate se realizează din fonduri bugetare prevăzute în
bugetele Școlii Naționale de Grefieri și ale instanțelor judecătorești
și parchetelor, precum și din fonduri provenite din programe de
cooperare internațională.
Art. 46. — Școala Națională de Grefieri sprijină activitatea de
formare profesională continuă a personalului auxiliar, organizată în
cadrul instanțelor judecătorești și parchetelor de pe lângă acestea,
prin furnizarea materialelor documentare și formarea formatorilor.

12

MONITORUL OFICIAL AL ROMÂNIEI, PARTEA I, Nr. 266/31.III.2005
CAPITOLUL VI
Departamentul de formare a formatorilor

Art. 47. — Școala Națională de Grefieri realizează recrutarea
și formarea formatorilor potrivit strategiei aprobate de Consiliul
Superior al Magistraturii.
Art. 48. — Selecția candidaților care își anunță intenția de a
deveni formatori ai școlii se realizează de către o comisie numită
prin hotărâre a consiliului de conducere, conform unei proceduri
publice, transparente, cu aplicarea unor criterii obiective, stabilite
prin strategia de selecție și formare a formatorilor.
Art. 49. — Formatorii Școlii Naționale de Grefieri pot beneficia
de formare în domeniul tehnicilor pedagogice, care se realizează
prin seminarii, conferințe, stagii și vizite de lucru la instituții
similare din străinătate etc.
CAPITOLUL VII
Compartimentul relații internaționale
Art. 50. — Școala Națională de Grefieri poate avea relații de
colaborare cu organisme sau organizații internaționale și instituții
similare din alte țări în scopul îmbunătățirii activității acesteia.
Art. 51. — Programele internaționale sunt aprobate de consiliul
de conducere al școlii.
Art. 52. — Atribuțiile compartimentului relații internaționale
sunt:
a) reprezintă instituția, în limita mandatului acordat de director,
în relațiile cu partenerii străini;
b) coordonează realizarea activităților cuprinse în programele
de cooperare internațională;
c) identifică potențiali parteneri externi în vederea extinderii
relațiilor de cooperare cu organisme internaționale și instituții
similare din alte țări;
d) propune teme și modalități practice de realizare a
cooperării cu partenerii externi;
e) înaintează Consiliului Superior al Magistraturii propuneri cu
privire la persoanele ce urmează să se deplaseze în străinătate;
f) întocmește situații, rapoarte și baze de date cu privire la
programele internaționale desfășurate;
g) elaborează proiectele convențiilor de înfrățire cu instituții
similare din străinătate, precum și alte documente referitoare la
aceste programe;
h) realizează corespondența necesară derulării programelor
internaționale;
i) asigură traducerea documentelor și materialelor aferente
diferitelor programe;
j) îndeplinește orice alte atribuții prevăzute de lege sau
încredințate de conducerea școlii privind cooperarea internațională.
CAPITOLUL VIII
Departamentul administrativ
Art. 53. — Compartimentul financiar-contabil are următoarele
atribuții:
a) asigură și răspunde de buna desfășurare a activității
financiar-contabile;
b) angajează Școala Națională de Grefieri, alături de director,
prin semnătura directorului economic, iar în lipsa acestuia, a
înlocuitorului său, în toate operațiunile patrimoniale;
c) organizează și răspunde de efectuarea lucrărilor de
planificare financiară, întocmirea lucrărilor privitoare la veniturile și
cheltuielile școlii, planul de casă, cerute de Consiliul Superior al
Magistraturii, sau, după caz, de Ministerul Finanțelor;
d) răspunde de respectarea condițiilor cerute de lege pentru
încadrarea personalului Școlii Naționale de Grefieri în ceea ce
privește salarizarea;
e) fundamentează fondul pentru salarii și statul de funcții,
precum și alte lucrări financiar-contabile și asigură controlul
gestiunilor și efectuarea inventarierii patrimoniului școlii;
f) păstrează registrele și dosarele administrative privind
activitatea financiar-contabilă;
g) verifică documentele financiare primite și întocmește notele
contabile pentru operațiunile economico-financiare din activitatea
școlii;

h) înregistrează notele contabile, ține evidența conturilor și
întocmește balanțele de verificare lunare;
i) organizează activitatea casieriei în conformitate cu
prevederile legale, asigurând efectuarea tuturor plăților în numerar,
precum și operațiunile curente cu băncile finanțatoare;
j) ține evidența contabilă a consumurilor de materiale pentru
activitatea școlii, pe baza evidenței tehnico-operative;
k) îndeplinește orice alte atribuții cu caracter financiar-contabil
încredințate de conducerea Școlii Naționale de Grefieri.
Art. 54. — Biroul resurse umane are următoarele atribuții:
a) răspunde de respectarea condițiilor cerute de lege pentru
încadrarea personalului Școlii Naționale de Grefieri (vechimea
necesară ocupării posturilor, condițiile de studii);
b) alcătuiește și gestionează dosarele profesionale ale
angajaților școlii și asigură confidențialitatea acestora;
c) primește și rezolvă corespondența privind drepturile ce
decurg din executarea raporturilor de muncă;
d) asigură ținerea la zi a evidenței personalului, cu modificările
ce intervin în statutul acestuia;
e) stabilește criteriile pentru întocmirea aprecierilor personalului
angajat și le propune spre aprobare conducerii școlii;
f) elaborează fișele postului, fișele și rapoartele de evaluare
pentru personalul încadrat;
g) elaborează și redactează deciziile de încadrare, evaluare,
promovare și încetare a raporturilor de muncă ale personalului;
h) elaborează proiectul Regulamentului intern, proiectul
Regulamentului de organizare și funcționare a Școlii Naționale de
Grefieri în ceea ce privește atribuțiile Biroului resurse umane și
administrative și proiectul Regulamentului de organizare și
desfășurare a concursului de admitere la Școala Națională de
Grefieri;
i) îndeplinește atribuțiile referitoare la organizarea concursurilor
privind selectarea și recrutarea personalului auxiliar al școlii;
j) ține evidența tuturor hotărârilor Consiliului Superior al
Magistraturii, a ordinelor și instrucțiunilor emise de ministrul
justiției, care conțin principii de organizare ori care se dau în
aplicarea unor prevederi exprese ale unui act normativ privind
activitatea școlii;
k) elaborează și redactează contractele individuale de muncă
și răspunde de efectuarea operațiunilor necesare în registrul
general de evidență a salariaților;
l) gestionează cărțile de muncă și celelalte documente care
presupun cunoștințe în domeniul resurselor umane;
m) redactează contractele de instruire a cursanților;
n) asigură evidența cursanților pe ani de studiu și elaborează,
redactează și completează registrul matricol;
o) asigură efectuarea lunară a protecției muncii pentru
personalul contractual, în conformitate cu dispozițiile legale, și
efectuează înscrierile necesare în Fișa individuală de instructaj
privind protecția muncii;
p) eliberează, sub semnătura conducerii, adeverințe pentru
cursanți și personalul încadrat.
Art. 55. — Biroul secretariat, protocol și administrativ are
următoarele atribuții:
a) asigură relațiile cu mass-media și cu publicul care se
adresează Școlii Naționale de Grefieri, precum și efectuarea
lucrărilor privind primirea în audiență la conducerea școlii;
b) efectuează activitățile administrative necesare pentru buna
desfășurare a relațiilor cu autoritățile din străinătate, instituțiile de
învățământ, personalul didactic și specialiștii străini, precum și cu
reprezentanțele diplomatice străine din România, în vederea
promovării intereselor școlii în raporturile cu acestea;
c) înscrie cursanții reușiți la concursul de admitere, asigură
depunerea, completarea și păstrarea actelor necesare în acest
scop pentru fiecare cursant;
d) întocmește foile matricole, cataloagele și alte evidențe
necesare privind activitățile de învățământ, frecventarea și
absolvirea cursurilor, asigură eliberarea atestatelor pentru cursanți;
e) primește și distribuie corespondența școlii, redactează
corespondența trimisă de către școală sub semnătura directorului;
f) asigură arhivarea documentelor primite sau elaborate de
Școala Națională de Grefieri și răspunde de păstrarea și
conservarea acestora;

MONITORUL OFICIAL AL ROMÂNIEI, PARTEA I, Nr. 266/31.III.2005
g) întocmește lunar foaia colectivă de prezență în vederea
plății drepturilor bănești;
h) comunică celorlalte compartimente datele și documentele
necesare în vederea îndeplinirii atribuțiilor ce le revin;
i) asigură aprovizionarea școlii cu bunurile și materialele
necesare desfășurării în bune condiții a activității și asigură
gestionarea acestora;
j) duce la îndeplinire măsurile stabilite pentru asigurarea
condițiilor de lucru în școală, a pazei clădirii, securității bunurilor
și a pazei contra incendiilor;
k) se ocupă de activitatea administrativ-gospodărească a școlii,
asigurând buna întreținere a imobilelor, instalațiilor, mobilierului și
a celorlalte obiecte de inventar;
l) îndeplinește orice alte atribuții încredințate de conducerea
școlii.
Art. 56. — Biroul informatică și documentare are următoarele
atribuții:
a) gestionează mijloacele informatice de care dispune școala;
b) coordonează crearea și întreținerea rețelei informatice a
școlii;
c) actualizează pagina web a școlii sub îndrumarea conducerii
școlii;

13

d) contribuie la realizarea activităților de formare inițială și
continuă;
e) gestionează fondul de carte și publicații.
Art. 57. — Atribuțiile și răspunderile fiecărui salariat se
stabilesc prin fișa postului, care se va întocmi sub coordonarea
conducerii școlii.
CAPITOLUL IX
Dispoziții finale
Art. 58. — Prezentul regulament intră în vigoare de la data
publicării în Monitorul Oficial al României, Partea I, a hotărârii
Consiliului Superior al Magistraturii prin care a fost aprobat, cu
excepția dispozițiilor privind formarea profesională, care intră în
vigoare la 16 iulie 2005. De la aceeași dată se abrogă
Regulamentul de organizare și funcționare a Centrului de
Pregătire și Perfecționare a Grefierilor și a Celuilalt Personal
Auxiliar de Specialitate, aprobat prin Ordinul ministrului justiției
nr. 3.167/C/2003.

CONSILIUL SUPERIOR AL MAGISTRATURII
PLENUL

H O T Ă R Â R E A Nr. 95
din 16 martie 2005
În temeiul dispozițiilor art. 65 alin. (3) și ale art. 94 alin. (2) din Legea nr. 567/2004 privind statutul personalului
auxiliar de specialitate al instanțelor judecătorești și al parchetelor de pe lângă acestea,
Plenul Consiliului Superior al Magistraturii

h o t ă r ă ș t e:

Art. 1. — Se aprobă Regulamentul privind condițiile de
efectuare și de plată a concediului de odihnă al
personalului auxiliar de specialitate și personalului conex al
instanțelor judecătorești și al parchetelor de pe lângă

acestea, prevăzut în anexa care face parte integrantă din
prezenta hotărâre.
Art. 2. — Prezentul regulament se trimite spre publicare
în Monitorul Oficial al României, Partea I, prin grija
Secretariatului tehnic.

Președintele Consiliului Superior al Magistraturii,
judecător dr. Dan Lupașcu
ANEXĂ

REGULAMENT
privind condițiile de efectuare și de plată a concediului de odihnă al personalului auxiliar de specialitate
și personalului conex al instanțelor judecătorești și al parchetelor de pe lângă acestea
CAPITOLUL I
Dispoziții generale

CAPITOLUL II
Concediul de odihnă

Art. 1. — (1) Prezentul regulament se aplică personalului
auxiliar de specialitate din instanțele judecătorești și parchetele de
pe lângă acestea, format din grefieri, grefieri arhivari, grefieri
statisticieni, grefieri documentariști, informaticieni, registratori,
precum și personalului conex reprezentat de agenți procedurali și
aprozi, potrivit dispozițiilor Legii nr. 567/2004 privind statutul
personalului auxiliar de specialitate al instanțelor judecătorești și
al parchetelor de pe lângă acestea.
(2) Persoanele prevăzute la alin. (1) au dreptul la concediu de
odihnă anual plătit, la concedii de studii de specialitate plătite
pentru participarea la cursuri sau la alte forme de specializare
organizate în țară ori în străinătate, la concedii fără plată pentru
studii sau pentru alte evenimente, precum și la alte concedii, în
conformitate cu legislația în vigoare.

Art. 2. — (1) Personalul auxiliar de specialitate și personalul
conex prevăzut la art. 1 alin. (1) beneficiază anual de un
concediu de odihnă plătit de 30 de zile lucrătoare.
(2) Durata concediului de odihnă prevăzută în prezentul
regulament este corespunzătoare activității desfășurate timp de un
an calendaristic.
(3) Personalul auxiliar de specialitate și personalul conex
efectuează concediul anual de odihnă, de regulă, în perioada
vacanței judecătorești. Pentru motive temeinic justificate
conducerea instanței sau a parchetului poate aproba efectuarea
concediului de odihnă în altă perioadă decât cea a vacanței
judecătorești.
(4) Conducerea Înaltei Curți de Casație și Justiție, conducerile
instanțelor judecătorești și ale parchetelor de pe lângă aceasta au
obligația să asigure efectuarea concediului de odihnă de către
întregul personal auxiliar de specialitate și personalul conex în
cursul anului calendaristic în care s-a născut acest drept.

14

MONITORUL OFICIAL AL ROMÂNIEI, PARTEA I, Nr. 266/31.III.2005

Art. 3. — Personalul auxiliar de specialitate care îndeplinește,
în condițiile legii, prin cumul, pe lângă funcția de bază de la
instanțe sau parchete, o funcție didactică în învățământul
universitar acreditat, are dreptul la concediu de odihnă plătit
numai de la instanța sau parchetul la care are funcția de bază.
Art. 4. — Pentru personalul încadrat în timpul anului, durata
concediului de odihnă se stabilește proporțional cu perioada
lucrată de la data încadrării, până la sfârșitul anului calendaristic.
Art. 5. — (1) Concediul de odihnă se efectuează în fiecare
an calendaristic.
(2) Efectuarea concediului de odihnă în anul următor este
permisă numai în situațiile prevăzute de prezentul regulament.
(3) Concediul de odihnă poate fi fracționat la cerere, cu
condiția ca una dintre fracțiuni să fie de cel puțin 15 zile
lucrătoare de concediu neîntrerupt.
Art. 6. — (1) Pe durata concediului de odihnă personalul
auxiliar de specialitate și personalul conex beneficiază de o
indemnizație de concediu, care nu poate fi mai mică decât
valoarea totală a drepturilor salariale cuvenite pentru perioada
respectivă.
(2) Indemnizația de concediu de odihnă se stabilește în raport
cu numărul zilelor de concediu înmulțite cu media zilnică a
indemnizației de încadrare brute lunare, a majorării indemnizației
de încadrare brute lunare, precum și a celorlalte sporuri cu
caracter permanent, luate împreună, corespunzătoare lunii
calendaristice în care se efectuează zilele de concediu. În cazul
în care concediul de odihnă se efectuează în cursul a două luni
consecutive, media zilei se calculează distinct pentru fiecare lună.
(3) Media zilnică a veniturilor prevăzută la alin. (2) se
stabilește în raport cu numărul zilelor lucrătoare din fiecare lună
în care se efectuează zilele de concediu.
(4) Indemnizația de concediu de odihnă se plătește, la cerere,
cu cel puțin 5 zile înaintea plecării în concediu.
Art. 7. — (1) Dacă personalul prevăzut la art. 1 nu a putut
efectua concediul de odihnă, total sau parțial, în anul calendaristic
respectiv, din cauza unor situații obiective pentru care există o
temeinică justificare, îl poate efectua în cursul anului următor, pe
baza programării aprobate de președintele Înaltei Curți de Casație
și Justiție, de președinții instanțelor judecătorești și de conducerile
parchetelor. În acest caz drepturile de concediu se suportă din
fondurile aferente anului în care se efectuează concediile de
odihnă.
(2) Compensarea în bani a concediului de odihnă neefectuat
este permisă numai în cazul încetării raporturilor de muncă/de
serviciu.
(3) Compensarea se calculează pe baza numărului de zile de
concediu neefectuat și a mediei zilnice a indemnizației de
încadrare brute lunare, precum și a celorlalte sporuri cu caracter
permanent, luate împreună, corespunzător lunii decembrie a
anului pentru care se acordă compensarea.
(4) În cazul decesului persoanei îndreptățite la concediu de
odihnă, suma reprezentând compensarea în bani a concediului de
odihnă neefectuat se va acorda membrilor de familie, conform
legii.
Art. 8. — (1) Programarea concediilor de odihnă se face la
sfârșitul anului, pentru anul următor, de către conducerea Înaltei
Curți de Casație și Justiție, precum și de conducerile instanțelor
și parchetelor, cu consultarea personalului auxiliar de specialitate
și a personalului conex.
(2) Programarea se va face în așa fel încât să se asigure
funcționarea permanentă și desfășurarea în bune condiții a
activității fiecărei secții sau a fiecărui compartiment de muncă.
(3) Programarea concediului de odihnă al personalului auxiliar
de specialitate și al personalului conex se face cu respectarea
dispozițiilor art. 2 alin. (3).
Art. 9. — (1) Concediul de odihnă poate fi întrerupt, la
cererea persoanei care îl efectuează, pentru motive obiective.
(2) Concediul de odihnă poate fi întrerupt și în cazul în care
persoana este rechemată, prin dispoziție scrisă a conducerii
instituției, numai în caz de forță majoră sau pentru nevoi de
serviciu urgente, care fac necesară prezența acesteia. În situația
rechemării, cel în cauză are dreptul la rambursarea cheltuielilor
de transport și a cheltuielilor legate de efectuarea concediului de

odihnă în altă localitate, egale cu sumele cheltuite pentru
prestația de care nu a mai putut beneficia din cauza neefectuării
concediului de odihnă.
(3) În cazul întreruperii concediului de odihnă, persoana are
dreptul să efectueze restul zilelor de concediu, după ce au
încetat situațiile respective sau, când aceasta nu mai este posibil,
la data stabilită printr-o nouă programare, în cursul aceluiași an
calendaristic.
Art. 10. — (1) În cazul în care concediul de odihnă început la
o anumită dată este întrerupt, indemnizația nu se restituie. În
această situație se va proceda la regularizarea plăților în raport
cu indemnizația de concediu aferentă zilelor de concediu
neefectuat și cu remunerația cuvenită persoanei în cauză pentru
perioada lucrată după întreruperea concediului sau cu drepturile
cuvenite pe această perioadă, după caz, potrivit legii.
(2) La data programată pentru efectuarea părții restante din
concediul de odihnă se acordă persoanei în cauză indemnizația
de concediu cuvenită pentru această parte, în condițiile
prezentului regulament.
Art. 11. — (1) Concediul de odihnă cuvenit personalului
detașat la alte instanțe sau parchete ori în cadrul Ministerului
Justiției, Consiliului Superior al Magistraturii sau al unităților
subordonate acestora, precum și în cadrul Școlii Naționale de
Grefieri se acordă de către instituțiile la care acesta își
desfășoară activitatea.
(2) Personalul detașat la o instanță sau parchet cu sediul în
altă localitate, precum și cel din alte localități detașat în cadrul
Ministerului Justiției, Consiliului Superior al Magistraturii sau
instituțiilor subordonate acestora ori la Școala Națională de
Grefieri au dreptul la rambursarea cheltuielilor de transport
dus/întors, potrivit legii, din localitatea unde este detașat în
localitatea unde se află instanța sau parchetul la care este
încadrat, pentru cazul în care concediul de odihnă se efectuează
în timpul detașării.
Art. 12. — Concediul de odihnă neacordat personalului
transferat la o altă instanță sau la un alt parchet, de către
instanța sau parchetul de la care s-a efectuat transferul, se va
acorda acestuia de instanța sau parchetul la care a fost
transferat, iar indemnizația de concediu acordată potrivit legii va fi
suportată de către cele două instanțe sau parchete implicate,
proporțional cu timpul lucrat la fiecare dintre acestea în cursul
anului calendaristic respectiv. În același mod se va proceda și în
cazul în care concediul de odihnă a fost efectuat înainte de
transfer.
Art. 13. — Personalul auxiliar de specialitate, respectiv
personalul conex, este obligat să restituie instituției partea din
indemnizația de concediu corespunzătoare perioadei nelucrate din
anul pentru care a fost acordat acel concediu, în situația în care
a fost eliberat din funcție pentru următoarele cazuri prevăzute de
art. 52 din Legea nr. 567/2004:
a) demisia;
b) ca sancțiune disciplinară;
c) condamnarea definitivă pentru săvârșirea unei infracțiuni;
d) neîndeplinirea oricăreia dintre condițiile prevăzute de Legea
nr. 567/2004 pentru numirea în funcție;
e) incapacitate profesională.
Art. 14. — Dreptul la concediu de odihnă anual nu poate
forma obiectul vreunei cesiuni, renunțări sau limitări.
CAPITOLUL III
Acordarea de zile libere plătite
pentru evenimente familiale deosebite
Art. 15. — (1) În afara concediului de odihnă, personalul
auxiliar de specialitate și personalul conex au dreptul la zile libere
plătite, care nu se includ în durata concediului de odihnă, în
cazul unor evenimente familiale deosebite:
a) căsătorita persoanei prevăzute la art. 1 alin. (1) — 5 zile;
b) nașterea sau căsătoria unui copil — 3 zile;
c) decesul soțului sau al unei rude până la gradul al II-lea
inclusiv — 3 zile.
(2) Zilele libere plătite, prevăzute la alin. (1), se acordă, la
cererea solicitantului, de către conducerea instituției.

MONITORUL OFICIAL AL ROMÂNIEI, PARTEA I, Nr. 266/31.III.2005
CAPITOLUL IV
Concediul pentru formare profesională
Art. 16. — Personalul auxiliar de specialitate și personalul
conex beneficiază de concedii pentru formare profesională, la
cerere, cu plată sau fără plată.
Art. 17. — (1) Personalul prevăzut la art. 16 are dreptul să
beneficieze, la cerere, de concedii plătite pentru formare
profesională, în cazul participării la cursuri sau la alte forme de
specializare, organizate în țară sau în străinătate potrivit
dispozițiilor art. 63 alin. (2) lit. b) din Legea nr. 567/2004.
(2) Durata acestor concedii se aprobă de conducerea
instituției, în funcție de durata cursurilor ori a specializărilor
efectuate, fără a putea depăși 10 zile lucrătoare.
(3) Conducerea instituției poate respinge solicitarea persoanei
în cauză numai dacă absența acesteia ar prejudicia grav
desfășurarea activității.
Art. 18. — Concediul pentru formare profesională fără plată
poate fi acordat pentru situațiile prevăzute la art. 17 alin. (1) pe o
durată stabilită potrivit art. 20 alin. (3).
Art. 19. — Durata concediului cu plată pentru formare
profesională nu poate fi dedusă din durata concediului de odihnă
anual și este asimilată unei perioade de muncă efectivă în ceea
ce privește drepturile cuvenite persoanei.
CAPITOLUL V
Concediul fără plată
Art. 20. — (1) Personalul auxiliar de specialitate și personalul
conex au dreptul la concedii fără plată, a căror durată însumată
nu poate depăși 90 de zile lucrătoare anual, pentru rezolvarea
unor situații personale deosebite, apreciate ca atare de
conducerea instituției.
(2) Personalul prevăzut la alin. (1) are dreptul la concedii fără
plată, fără limita prevăzută la alin. (1), în următoarele situații:
a) îngrijirea copilului bolnav în vârstă de peste 3 ani, în
perioada indicată în certificatul medical; de acest drept pot
beneficia atât mama salariată, cât și tatăl salariat, dacă mama
copilului nu beneficiază, pentru aceleași motive, de concediu fără
plată;
b) însoțirea soțului sau, după caz, a soției ori a unei rude
apropiate, respectiv copil, soră, frate, părinte, pe timpul cât

15

aceștia se află la tratament în străinătate, în ambele situații cu
avizul obligatoriu al Ministerului Sănătății.
(3) Concediul fără plată poate fi acordat și pentru interese
personale, altele decât cele prevăzute la alin. (1) și (2), pe
durata stabilită prin acordul părților.
Art. 21. — Pe durata concediilor fără plată persoanele
respective își păstrează calitatea de salariat.
CAPITOLUL VI
Dispoziții finale
Art. 22. — (1) Persoana care a lipsit de la serviciu întregul an
calendaristic nu are dreptul la concediu de odihnă pentru acel an.
(2) În cazul în care perioadele de concedii medicale și de
concedii fără plată, însumate, au fost de 12 luni sau mai mari și
s-au întins pe 2 sau mai mulți ani calendaristici, persoana are
dreptul la un singur concediu de odihnă, acordat în anul
reînceperii activității.
Art. 23. — Efectuarea concediilor prevăzute de prezentul
regulament se aprobă de conducătorii fiecărei instituții.
Art. 24. — Evidența efectuării concediilor prevăzute în
prezentul regulament va fi ținută de prim-grefierii sau grefierii-șefi
ai instanțelor judecătorești și ai parchetelor de pe lângă acestea.
Art. 25. — Compensarea acordată în condițiile art. 7 se
suportă din resursele bugetare ale anului în care se face această
compensare.
Art. 26. — Pe data intrării în vigoare a prezentului regulament
își încetează aplicabilitatea dispozițiile referitoare la concediile
grefierilor și ale celuilalt personal auxiliar de specialitate,
prevăzute în Regulamentul privind concediul de odihnă și alte
concedii ale personalului din Ministerul Justiției, de la instanțele
judecătorești, Institutul Național al Magistraturii, Centrul de
Pregătire și Perfecționare a Grefierilor și a Celuilalt Personal
Auxiliar de Specialitate, Institutul Național de Criminologie și
Institutul Național de Expertize Criminalistice, aprobat prin Ordinul
ministrului justiției nr. 817/C/2004.
Art. 27. — Prezentul regulament se publică în Monitorul Oficial
al României, Partea I.

CONSILIUL SUPERIOR AL MAGISTRATURII
PLENUL

H O T Ă R Â R E A Nr. 96
din 16 martie 2005
În temeiul dispozițiilor art. 71 alin. (2) și ale art. 94 alin. (2) din Legea nr. 567/2004 privind statutul personalului
auxiliar de specialitate al instanțelor judecătorești și al parchetelor de pe lângă acestea,
Plenul Consiliului Superior al Magistraturii h o t ă r ă ș t e:
Art.

1.

—

Se

aprobă

Regulamentul

privind

condițiile de acordare a Diplomei Meritul Judiciar
clasele II și III personalului auxiliar de specialitate
din instanțele judecătorești și parchete, prevăzut în

anexa care face parte integrantă din prezenta
hotărâre.
Art. 2. — Prezentul regulament se trimite spre
publicare în Monitorul Oficial al României, Partea I,
prin grija Secretariatului tehnic.

Președintele Consiliului Superior al Magistraturii,
judecător dr. Dan Lupașcu

16

MONITORUL OFICIAL AL ROMÂNIEI, PARTEA I, Nr. 266/31.III.2005
ANEXĂ

REGULAMENT
privind condițiile de acordare a Diplomei Meritul Judiciar clasele II și III personalului auxiliar de specialitate
din instanțele judecătorești și parchete

Art. 1. — Prezentul regulament cuprinde norme privind
condițiile și procedura acordării Diplomei Meritul Judiciar clasele II
și III personalului auxiliar de specialitate din instanțele
judecătorești și parchete, în baza dispozițiilor Legii nr. 567/2004
privind statutul personalului auxiliar de specialitate al instanțelor
judecătorești și al parchetelor de pe lângă acestea.
Art. 2. — Diploma Meritul Judiciar clasele II și III se acordă
de Președintele României prin decret, în baza propunerilor
formulate de Consiliul Superior al Magistraturii.
Art. 3. — Modelul diplomelor și modul de confecționare a
acestora se stabilesc prin ordin al ministrului justiției, cu avizul
conform al Consiliului Superior al Magistraturii.

de apel, procurorul general al Parchetului de pe lângă Înalta
Curte de Casație și Justiție, procurorul general al Parchetului
Național Anticorupție și procurorul general al parchetului de pe
lângă curtea de apel transmit Consiliului Superior al Magistraturii
lista nominală a persoanelor care îndeplinesc condițiile prevăzute
la art. 4 sau 5.
(2) Listele cuprinzând persoanele care îndeplinesc condițiile
prevăzute la art. 5 vor fi întocmite de către colegiile de conducere
ale instanțelor și parchetelor, cu consultarea prim-grefierului sau
grefierului-șef de la judecătorii sau de la parchetele de pe lângă
acestea.
(3) Consiliul Superior al Magistraturii realizează selecția finală
și transmite propunerile pentru acordarea distincțiilor către
Președinția României.

CAPITOLUL II
Condițiile de acordare

CAPITOLUL III
Retragerea distincțiilor

Art. 4. — Diploma Meritul Judiciar clasa II pentru merite
deosebite în activitate se poate acorda persoanelor din cadrul
personalului auxiliar de specialitate al instanțelor judecătorești și
parchetelor, care îndeplinesc următoarele condiții:
a) au o vechime de 25 de ani în activitate;
b) au obținut în decursul întregii activități numai calificativul
îfoarte bine“;
c) și-au îndeplinit în mod exemplar îndatoririle de serviciu,
respectând dispozițiile legilor, regulamentelor și ale codului
deontologic.
Art. 5. — Diploma Meritul Judiciar clasa III se poate acorda
pentru merite deosebite în activitate persoanelor din cadrul
personalului auxiliar de specialitate al instanțelor judecătorești și
parchetelor, care îndeplinesc următoarele condiții:
a) au o vechime de 20 de ani în activitate;
b) au obținut în decursul întregii activități numai calificativul
îfoarte bine“;
c) și-au îndeplinit în mod exemplar îndatoririle de serviciu,
respectând dispozițiile legilor, regulamentelor și ale codului
deontologic.
Art. 6. — Numărul de diplome acordat în fiecare an este
propus de Consiliul Superior al Magistraturii.
Art. 7. — (1) În vederea nominalizării persoanelor care vor fi
propuse pentru acordarea Diplomei Meritul Judiciar clasele II și III,
președintele Înaltei Curți de Casație și Justiție, președintele curții

Art. 8. — Distincția poate fi retrasă în următoarele situații:
a) condamnarea, prin hotărâre judecătorească definitivă și
irevocabilă, la o pedeapsă privativă de libertate;
b) pentru fapte dezonorante, altele decât cele prevăzute la
lit. a) sau care aduc grave prejudicii justiției.
Art. 9. — Propunerea de retragere a distincției se face de
către Consiliul Superior al Magistraturii, pe baza sesizării înaintate
de președintele Înaltei Curți de Casație și Justiție, președintele
curții de apel sau, după caz, de procurorul general al Parchetului
de pe lângă Înalta Curte de Casație și Justiție, procurorul general
al Parchetului Național Anticorupție și procurorul general al
parchetului de pe lângă curtea de apel.

CAPITOLUL I
Dispoziții generale

CAPITOLUL IV
Dispoziții finale
Art. 10. — (1) Pierderea ori distrugerea distincției se
va publica de către titular în Monitorul Oficial al României,
Partea a III-a.
(2) Eliberarea unui duplicat al diplomei se face la propunerea
Consiliului Superior al Magistraturii, pe baza solicitării titularului,
după publicarea prevăzută la alin. (1).
Art. 11. — Prezentul regulament se publică în Monitorul Oficial
al României, Partea I.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 266/31.III.2005 conține 16 pagini.

Prețul: 10.500 lei vechi/1,05 lei noi

&JUYDGY|015197]
ISSN 1453—4495

