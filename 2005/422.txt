Anul 173 (XVII) — Nr. 422

PARTEA

I

LEGI, DECRETE, HOTĂRÂRI ȘI ALTE ACTE

Joi, 19 mai 2005

SUMAR

Nr.

Pagina
HOTĂRÂRI ALE GUVERNULUI ROMÂNIEI

413.

— Hotărâre pentru aprobarea indicatorilor tehnicoeconomici ai obiectivului de investiții îMărirea
gradului de siguranță a Sistemului Energetic
Național prin retehnologizarea stației 220 kV
Paroșeni“ ..................................................................

Programului
pentru
sprijinirea
dezvoltării
întreprinderilor mici și mijlocii prin fonduri în limita
sumelor plătite pentru impozitul pe profitul
reinvestit ...................................................................

— Ordin al președintelui Agenției Naționale pentru
Întreprinderi Mici și Mijlocii și Cooperație privind
aprobarea Procedurii de implementare a

HOTĂRÂRI

ALE

2–6

ACTE ALE CURȚII EUROPENE
A DREPTURILOR OMULUI

1–2

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
79.

Pagina

Hotărârea din 3 iunie 2003 în cauza Silvestru Cotleț
împotriva României ..................................................

6–12

Hotărârea din 5 octombrie 2004 în cauza Barbu
Anghelescu împotriva României .............................

12–16

GUVERNULUI

ROMÂNIEI

GUVERNUL ROMÂNIEI

HOTĂRÂRE
pentru aprobarea indicatorilor tehnico-economici ai obiectivului de investiții îMărirea gradului
de siguranță a Sistemului Energetic Național prin retehnologizarea stației 220 kV Paroșeni“
În temeiul art. 108 din Constituția României, republicată, și al art. 42 alin. (2) din Legea nr. 500/2002 privind
finanțele publice, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă indicatorii tehnico-economici ai
obiectivului de investiții îMărirea gradului de siguranță a
Sistemului Energetic Național prin retehnologizarea stației
220 kV Paroșeni“, prevăzuți în anexa*) care face parte
integrantă din prezenta hotărâre.
Art. 2. — Finanțarea obiectivului de investiții prevăzut la
art. 1 se face din economiile înregistrate în cadrul creditului
extern angajat de România de la Banca Europeană de
Investiții, conform Acordului de împrumut nr. 20.864,
ratificat prin Ordonanța de urgență a Guvernului
*) Anexa se comunică Ministerului Economiei și Comerțului.

nr. 53/2001 pentru ratificarea Acordului de împrumut dintre
România, Banca Europeană de Investiții și Compania
Națională de Transport al Energiei Electrice îTranselectrica“ —
S.A. privind finanțarea Proiectului pentru Compania Națională
de Transport al Energiei Electrice îTranselectrica“ — S.A.,
semnat la Luxemburg la 5 decembrie 2000 și la București
la 8 decembrie 2000, aprobată prin Legea nr. 325/2001, și
în completare din surse proprii ale Companiei Naționale de
Transport al Energiei Electrice îTranselectrica“ — S.A.

2

MONITORUL OFICIAL AL ROMÂNIEI, PARTEA I, Nr. 422/19.V.2005

Art. 3. — Rambursarea creditului extern și plata
dobânzilor, comisioanelor și a costurilor aferente se vor

efectua din fonduri proprii ale Companiei Naționale de
Transport al Energiei Electrice îTranselectrica“ — S.A.

PRIM-MINISTRU

CĂLIN POPESCU-TĂRICEANU
Contrasemnează:
Ministrul economiei și comerțului,
Codruț Ioan Șereș
Ministrul finanțelor publice,
Ionel Popescu
București, 5 mai 2005.
Nr. 413.

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
AGENȚIA NAȚIONALĂ PENTRU ÎNTREPRINDERI MICI ȘI MIJLOCII ȘI COOPERAȚIE

ORDIN
privind aprobarea Procedurii de implementare a Programului pentru sprijinirea dezvoltării
întreprinderilor mici și mijlocii prin fonduri în limita sumelor plătite pentru impozitul
pe profitul reinvestit
Având în vedere prevederile art. 26 1 din Legea nr. 346/2004
întreprinderilor mici și mijlocii, cu modificările și completările ulterioare, ale
Guvernului nr. 1.461/2004 privind aprobarea Programului pentru sprijinirea
fonduri în limita sumelor plătite pentru impozitul pe profitul reinvestit și
autorizarea ajutorului de stat nr. 305/2004,
în temeiul art. 5 alin. (4) din Hotărârea Guvernului nr. 753/2003
Naționale pentru Întreprinderi Mici și Mijlocii și Cooperație,

privind stimularea înființării și dezvoltării
subpct. 6.1 alin. (2) din anexa la Hotărârea
dezvoltării întreprinderilor mici și mijlocii prin
ale Deciziei Consiliului Concurenței pentru
privind organizarea și funcționarea Agenției

președintele Agenției Naționale pentru Întreprinderi Mici și Mijlocii și Cooperație emite prezentul ordin.
Articol

unic.

—

(1)

Se

aprobă

Procedura

de

implementare a Programului pentru sprijinirea dezvoltării
întreprinderilor mici și mijlocii prin fonduri în limita
sumelor plătite pentru impozitul pe profitul reinvestit,

prevăzută în anexa care face parte integrantă din
prezentul ordin.
(2) Prezentul ordin va fi publicat în Monitorul Oficial al
României, Partea I, și va intra în vigoare de la data
publicării.

Președintele Agenției Naționale pentru Întreprinderi Mici și Mijlocii și Cooperație,
Eugen Ovidiu Chirovici
București, 21 aprilie 2005.
Nr. 79.
ANEXĂ

PROCEDURA DE IMPLEMENTARE
a Programului pentru sprijinirea dezvoltării întreprinderilor mici și mijlocii prin fonduri în limita sumelor plătite
pentru impozitul pe profitul reinvestit
1. Obiectivul Programului
Obiectivul principal al Programului pentru sprijinirea
dezvoltării întreprinderilor mici și mijlocii prin fonduri în
limita sumelor plătite pentru impozitul pe profitul reinvestit,
denumit în continuare Programul, îl constituie creșterea
competitivității și capitalizarea întreprinderilor mici și mijlocii
prin alocarea de fonduri în limita sumelor plătite pentru
impozitul pe profitul reinvestit, realizându-se astfel o mai
bună consolidare a capitalului autohton în perspectiva
integrării României în Uniunea Europeană și a competiției
la care vor fi supuse aceste societăți pe piața unică.

2. Bugetul Programului
Bugetul alocat Programului pentru anul bugetar 2005
este de 245 miliarde lei, din care:
a) 99% pentru alocarea de fonduri conform pct. 4.1;
b) 1% la dispoziția Agenției Naționale pentru Întreprinderi
Mici și Mijlocii și Cooperație, constând în cheltuieli pentru
implementarea, promovarea, administrarea, monitorizarea și
evaluarea Programului.
3. Beneficiari eligibili
3.1. Pot beneficia de prevederile Programului agenții
economici, astfel cum sunt definiți în art. 2 din Legea

MONITORUL OFICIAL AL ROMÂNIEI, PARTEA I, Nr. 422/19.V.2005
nr. 346/2004 privind stimularea înființării și dezvoltării
întreprinderilor mici și mijlocii.
3.2. Agenții economici menționați la pct. 3.1 pot
beneficia de prevederile Programului, dacă îndeplinesc
cumulativ la data solicitării următoarele criterii de
eligibilitate:
a) au capital social integral privat;
b) îndeplinesc condițiile prevăzute de Legea
nr. 346/2004, de Regulamentul privind ajutorul de stat
pentru întreprinderile mici și mijlocii, pus în aplicare prin
Ordinul președintelui Consiliului Concurenței nr. 55/2004, cu
modificările și completările ulterioare, și de Instrucțiunile
privind încadrarea unei întreprinderi în categoria
întreprinderilor mici și mijlocii, puse în aplicare prin Ordinul
președintelui Consiliului Concurenței nr. 57/2005, pentru a fi
întreprinderi mici și mijlocii;
c) și-au îndeplinit la termen obligațiile exigibile de plată
a contribuțiilor, impozitelor și taxelor către bugetul de stat,
bugetul asigurărilor sociale de stat, bugetul asigurărilor
pentru șomaj, bugetul Fondului național unic de asigurări
sociale de sănătate, bugetul asigurărilor pentru accidente
de muncă și boli profesionale și bugetele locale, prevăzute
de legislația în vigoare;
d) nu sunt în stare de faliment ori de lichidare, nu au
afacerile administrate de un judecător-sindic, nu au
activitățile comerciale suspendate sau nu se află într-o
situație similară cu cele menționate mai sus, reglementată
de lege;
e) nu fac obiectul unei proceduri legale pentru
declararea lor în una dintre situațiile prevăzute la lit. d);
f) au încheiat anul fiscal anterior anului în curs cu bilanț
pozitiv și au reinvestit în tot sau în parte profitul;
g) nu au aplicat amortizarea accelerată prevăzută de
Legea nr. 571/2003 privind Codul fiscal, cu modificările și
completările ulterioare, pentru activul respectiv.
3.3. Nu beneficiază de prevederile Programului agenții
economici care desfășoară activități legate de producția,
procesarea sau comercializarea produselor prevăzute în
anexa nr. 3 la Regulamentul privind ajutorul de stat pentru
întreprinderile mici și mijlocii, pus în aplicare prin Ordinul
președintelui Consiliului Concurenței nr. 55/2004, cu
modificările și completările ulterioare.
4. Tipurile de ajutor financiar
4.1. (1) Prin Program, beneficiarii eligibili primesc fonduri
în limita impozitului aferent profitului pe care societatea l-a
reinvestit (de exemplu: profitul unei societăți la sfârșitul
anului 2004 este de 10 milioane lei. Din acest profit
societatea investește 5 milioane lei. Valoarea ajutorului de
stat este în acest caz 5.000.000 lei x 25% = 1.250.000 lei.
Dacă societatea ar fi investit întregul profit realizat, de
10 milioane lei, atunci ar fi putut beneficia de un ajutor de
stat în valoare maximă de 10.000.000 lei x 25% =
2.500.000 lei), dar nu mai mult de 2 miliarde lei pentru
fiecare beneficiar.
(2) Beneficiarii fondurilor alocate prin Program sunt
obligați să asigure din surse proprii, care nu sunt atinse de
ajutor de stat, minimum 25% din costurile eligibile aferente
investiției.
4.2. Profitul brut reinvestit reprezintă sumele utilizate
pentru efectuarea de investiții în active corporale
(echipamente tehnologice, respectiv mașini, unelte și
instalații, precum și pentru computerele și echipamentele
periferice ale acestora) și necorporale (brevete, drepturi de
autor, licențe, mărci de comerț sau de fabrică și alte valori
similare, precum și achiziționarea ori producerea programelor
informatice) prevăzute la art. 24 alin. (6) lit. b) și alin. (10)
din Legea nr. 571/2003, cu modificările și completările

3

ulterioare, aferente obiectului de activitate, exclusiv cele care
au alte surse de finanțare decât profitul brut, cum sunt:
credite, împrumuturi nerambursabile sau civile.
4.3. Suma maximă asupra căreia se calculează
valoarea fondului de stimulare este cea plătită cu titlu de
impozit pe profitul reinvestit, dar nu mai mult de 2 miliarde
lei pentru fiecare beneficiar, începând cu trimestrul IV al
anului 2004.
4.4. Fondurile vor fi alocate în anul 2005 în limita
sumelor plătite pentru impozitul aferent profitului pe care
societatea l-a reinvestit în activele menționate la pct. 4.2,
dar nu mai mult de 2 miliarde lei pentru fiecare beneficiar,
achiziționate după data de 1 octombrie 2004 și puse în
funcțiune până la sfârșitul anului 2004.
4.5. În cazul echipamentelor tehnologice, respectiv al
mașinilor, uneltelor și instalațiilor, precum și al computerelor
și echipamentelor periferice ale acestora, ajutorul financiar
va fi acordat numai dacă acestea sunt noi, introduse pe
piață și puse în funcțiune cu respectarea reglementărilor
tehnice aplicabile și pentru care nu s-a aplicat amortizarea
accelerată prevăzută de Legea nr. 571/2003.
4.6. Nu se acordă ajutor financiar pentru activele
corporale și necorporale achiziționate în sistem de leasing
și pentru activele corporale second hand.
4.7. Agenții economici beneficiari ai fondurilor alocate
conform acestui Program se angajează să mențină
investiția pentru care au primit fonduri pentru o perioadă
de minimum 5 ani, în caz contrar fiind obligați să restituie
fondurile alocate.
4.8. Intensitatea brută a ajutorului de stat nu poate
depăși pragul pentru ajutor de stat regional cu mai mult de
15% procentul brut, cu condiția ca intensitatea netă a
ajutorului de stat să nu depășească 75%.
5. Modalitatea de derulare a Programului
5.1. (1) Beneficiarul potențial va înainta, personal sau
prin poștă, cu confirmare de primire, cererea-tip pentru
alocarea de fonduri, prevăzută în anexa nr. 1 la prezenta
procedură, la sediul Agenției Naționale pentru Întreprinderi
Mici și Mijlocii și Cooperație — Unitatea de implementare a
Programului (UIP), însoțită de următoarele documente
justificative:
a) certificatul constatator, în original, emis de oficiul
registrului comerțului de pe lângă tribunalul în a cărui rază
teritorială își are sediul societatea, în care să menționeze
acționarii/asociații, reprezentanții legali ai societății, situația
juridică, precum și toate domeniile de activitate principale
și secundare ale societății solicitante;
b) declarația pe propria răspundere privind numărul
mediu anual al salariaților;
c) copie de pe bilanțul contabil din anul precedent, vizat
și înregistrat de organele competente, semnată, pentru
conformitate cu originalul, de reprezentantul legal al
societății;
d) declarația pe propria răspundere și certificatul de
obligații fiscale, din care rezultă că nu are datorii exigibile
de plată a contribuțiilor, impozitelor și taxelor către bugetul
de stat, bugetul asigurărilor sociale de stat, bugetul
asigurărilor pentru șomaj, bugetul Fondului național unic de
asigurări sociale de sănătate, bugetul asigurărilor pentru
accidente de muncă și boli profesionale și bugetele locale,
prevăzute de legislația în vigoare;
e) documentele care atestă plata impozitului pe profit
datorat la nivelul anului 2004;
f) documente în copie certificată care atestă valoarea
investiției (contracte, facturi fiscale, extrase de cont, ordine
de plată, chitanțe fiscale și alte documente fiscale care pot
dovedi efectuarea de plăți care atestă investiția);

4

MONITORUL OFICIAL AL ROMÂNIEI, PARTEA I, Nr. 422/19.V.2005

g) declarația pe propria răspundere, prevăzută în anexa
nr. 2 la prezenta procedură;
h) declarația pe propria răspundere că nu aplică
amortizarea accelerată, cu privire la activul respectiv.
(2) Formularul cererii-tip și modelul declarației pe propria
răspundere sunt disponibile și pe pagina web a ANIMMC
la adresa www.animmc.ro.
5.2. Evaluarea cererilor-tip pentru alocarea de fonduri în
condițiile pct. 4.1 va fi efectuată de către Unitatea de
implementare a Programului.
5.3. Decizia cu privire la acordarea fondurilor prevăzute
la pct. 4.1 este de competența UIP.
5.4. (1) Acordarea fondurilor se face pe baza
documentelor justificative prezentate de beneficiar.
(2) Fondurile vor fi acordate după vărsarea la bugetul
de stat a impozitului aferent profitului realizat.
6. Procedura de înregistrare, evaluare și selecție a
beneficiarilor
6.1. (1) Cererea-tip pentru alocarea de fonduri,
completată, însoțită de documentele justificative, va fi
înregistrată la UIP—ANIMMC, în Registrul special al
Programului, menționându-se data, ora și numărul de
înregistrare al cererii.
(2) Înregistrarea cererilor pentru alocarea de fonduri va
începe după intrarea în vigoare a prezentului ordin și se
va efectua conform următorului program: Luni—Vineri,
ora 8,30—16,30.
6.2. Solicitările vor fi analizate și selectate în
concordanță cu data și ora înregistrării la ANIMMC a
documentelor prevăzute la pct. 5.1, în baza verificării
cererii-tip pentru finanțare, conformității criteriilor de
eligibilitate a beneficiarilor, activităților și investițiilor eligibile.
6.3. (1) UIP va finaliza procesul de evaluare a solicitării
în termen de maximum 30 de zile calendaristice de la data
înregistrării cererii-tip pentru alocarea de fonduri, însoțită de
toate documentele justificative, sau de la data primirii
clarificărilor solicitate conform alin. (3).
(2) În cazul în care cererea-tip pentru alocarea de
fonduri nu este completată corect sau nu este însoțită de
toată documentația necesară ori există neconcordanțe în
informațiile furnizate, procesul de evaluare se va relua de
la data înregistrării unei noi cereri-tip pentru alocarea de
fonduri cu completările și corecțiile corespunzătoare
efectuate.
(3) Verificarea cantitativă a conținutului dosarului se face
la momentul depunerii acestuia, iar existența

neconcordanțelor în informațiile furnizate se va comunica
solicitantului în termen de maximum 15 zile de la
depunerea sa.
6.4. UIP va transmite solicitanților o notificare cu privire
la alocarea sau nealocarea fondurilor respective și
modalitatea de plată a acestora.
7. Confidențialitate
Documentele justificative depuse de solicitanți în cadrul
Programului sunt confidențiale, membrii UIP având obligația
de a nu dezvălui informațiile menționate în acestea către
terțe persoane.
8. Soluționarea contestațiilor
8.1. Orice persoană vătămată poate formula contestație
împotriva deciziilor UIP sau poate depune sesizări cu
privire la activitatea acesteia. Contestațiile se depun la
sediul ANIMMC, în scris, personal, prin poștă sau fax.
8.2. Contestațiile formulate împotriva deciziilor UIP sau
sesizările privind activitatea acesteia vor fi prezentate
Comitetului consultativ pentru dezvoltarea întreprinderilor
mici și mijlocii și vor fi soluționate în baza avizului
acestuia.
8.3. Termenul de soluționare a contestațiilor și
sesizărilor este de 7 zile lucrătoare de la depunerea
acestora.
8.4. Persoanele nemulțumite de răspunsurile la
contestații pot solicita soluționarea acestora de către
instanțele judecătorești competente.
8.5. Obiectul contestațiilor și modul de soluționare a
acestora vor fi publicate pe site-ul ANIMMC.
9. Prevederi finale
9.1. ANIMMC, prin membrii UIP, are dreptul să verifice
respectarea de către beneficiari a condițiilor impuse de
prezentul ordin.
9.2. ANIMMC, prin UIP, va prezenta lunar Comitetului
consultativ pentru dezvoltarea întreprinderilor mici și mijlocii
un raport de activitate privind derularea Programului.
9.3. În vederea asigurării monitorizării, beneficiarii
alocațiilor financiare nerambursabile au obligația de a
raporta efectele participării la Program către UIP din cadrul
ANIMMC, pentru o perioadă de 5 ani, începând cu anul
următor acordării alocației financiare nerambursabile, prin
completarea și transmiterea prin poștă, fax sau e-mail a
formularului prevăzut în anexa nr. 3 la prezenta procedură.
Perioada de transmitere a formularului de raportare tehnică
este 1—30 aprilie a anului următor expirării exercițiului
financiar de referință.
ANEXA Nr. 1
la procedură

CERERE-TIP

pentru alocarea de fonduri în limita sumelor plătite pentru impozitul pe profitul reinvestit
(Se completează toate rubricile în limba română, prin tehnoredactare.)
Subscrisa ..............................................................., având datele de identificare menționate mai jos, reprezentată
legal prin domnul/doamna ..................................................................., având calitatea de .......................................................,
identificat/identificată cu actul de identitate seria ................... nr. ............................., eliberat de ..................................... la
data de ................................., cu domiciliul în localitatea ..........................................., str. ................................. nr. ..............,
bl. ......., sc. .........., ap. .............., sectorul/județul ................................................., codul poștal ............................................. ,
solicit alocarea sumei de ................................ lei reprezentând 25% din profitul reinvestit, dar nu mai mult de 2 miliarde
lei, în condițiile prevederilor Hotărârii Guvernului nr. 1.461/2004, ale Deciziei Consiliului Concurenței pentru autorizarea
ajutorului de stat nr. 305/2004 și ale Ordinului președintelui Agenției Naționale pentru Întreprinderi Mici și Mijlocii și
Cooperație nr. ................................................... .
Datele de identificare a societății solicitante:
Denumirea societății comerciale ...........................................................................................................................................
Adresa ............................................................................................................................................................................
Telefon ..............................................................., fax ..............................................., e-mail ..............................................
Data înregistrării societății comerciale ..........................................................................................................................

5

MONITORUL OFICIAL AL ROMÂNIEI, PARTEA I, Nr. 422/19.V.2005

Numărul de înmatriculare în registrul comerțului ............................................................................................................
Codul fiscal ............................................................................................................................................................................
Codul unic de înregistrare ...............................................................................................................................................
Cont IBAN nr. .................................................................. deschis la Trezoreria ...........................................................
Anexez la prezenta următoarele documente prevăzute la pct. 5 din Procedura de implementare a Programului
pentru sprijinirea dezvoltării întreprinderilor mici și mijlocii prin fonduri în limita sumelor plătite pentru impozitul pe profitul
reinvestit:
• certificatul constatator, în original, emis de oficiul registrului comerțului de pe lângă tribunalul în a cărui
rază teritorială își are sediul societatea, în care să menționeze acționarii/asociații, reprezentanții legali ai societății,
situația juridică, precum și toate domeniile de activitate principale și secundare ale societății solicitante;
• declarația pe propria răspundere privind numărul mediu anual al salariaților;
• copie de pe bilanțul contabil din anul precedent, vizat și înregistrat de organele competente, semnată,
pentru conformitate cu originalul, de reprezentantul legal al societății;
• declarația pe propria răspundere și certificatul de obligații fiscale, din care rezultă că nu are datorii
exigibile de plată a contribuțiilor, impozitelor și taxelor către bugetul de stat, bugetul asigurărilor sociale de stat,
bugetul asigurărilor pentru șomaj, bugetul Fondului național unic de asigurări sociale de sănătate, bugetul
asigurărilor pentru accidente de muncă și boli profesionale și bugetele locale, prevăzute de legislația în vigoare;
• documente în copie certificată care atestă valoarea investiției (contracte, facturi fiscale, extrase de cont,
ordine de plată, chitanțe fiscale și alte documente fiscale care pot dovedi efectuarea de plăți care atestă
investiția);
• declarația pe propria răspundere prevăzută în anexa nr. 2 la procedură;
• declarația pe propria răspundere că nu aplică amortizarea accelerată, cu privire la activul respectiv.
NOTĂ:

Solicitantul nu este obligat să suporte nici o taxă din partea nici unei persoane sau instituții care îl ajută în
completarea acestei cereri. Reprezentanții ANIMMC pot discuta cu solicitanții toate sau doar o parte din elementele
acestei cereri, dar le este interzis să completeze cererea în locul acestora.
Semnătura autorizată și ștampila solicitantului*)
.............................................................................

Funcția
........................

Data semnării
.......................
*) Toate cererile depuse pentru Program vor fi semnate de aceeași persoană autorizată să reprezinte legal societatea.
ANEXA Nr. 2
la procedură
APLICANT

..........................
(denumirea/numele)
DECLARAȚIE PE PROPRIA RĂSPUNDERE

1. Subsemnatul ............................................................................................................................................................,
(numele, prenumele, funcția în cadrul societății comerciale, cartea de identitate: seria, numărul, data eliberării
și instituția care a emis-o)

reprezentant împuternicit al ............................................................................................................................................................,
(denumirea/numele și sediul/adresa aplicantului)

declar pe propria răspundere, sub sancțiunile aplicate faptei de fals în acte publice și respingerii cererii-tip pentru alocarea
de fonduri în limita sumelor plătite pentru impozitul pe profitul reinvestit, că societatea comercială pe care o reprezint
îndeplinește criteriile de eligibilitate prevăzute la pct. 3.2 lit. a)—g) din Programul pentru sprjinirea dezvoltării
întreprinderilor mici și mijlocii prin fonduri în limita sumelor plătite pentru impozitul pe profitul reinvestit.
2. Subsemnatul declar că informațiile furnizate sunt complete și corecte în fiecare detaliu și înțeleg că ANIMMC,
prin Unitatea de implementare a Programului, are dreptul de a solicita, în scopul verificării și confirmării, orice informații
suplimentare privind eligibilitatea noastră, precum și experiența, competența și resursele de care dispunem.
3. Subsemnatul declar că societatea comercială a luat cunoștință de prevederile procedurii de implementare a
Programului, de dispozițiile legale referitoare la ajutorul de stat.
4. Subsemnatul declar că societatea comercială se angajează să mențină investiția pentru care a beneficiat de
fondurile alocate prin Program pentru o perioadă de minimum 5 ani.
5. Subsemnatul declar că societatea comercială pe care o reprezint se angajează să restituie fondurile alocate în
limita sumelor plătite pentru impozitul pe profitul reinvestit împreună cu dobânzile și penalitățile stabilite de prevederile
Ordonanței Guvernului nr. 92/2003 privind Codul de procedură fiscală, republicată, cu modificările ulterioare, pentru
întârzierea plății datoriilor bugetare în situația în care se constată ulterior că societatea comercială nu îndeplinea criteriile
de eligibilitate prevăzute la pct. 3.2 lit. a)—g) din Program.
Data completării .........................................
Aplicant,
.......................................
(semnătura autorizată)

6

MONITORUL OFICIAL AL ROMÂNIEI, PARTEA I, Nr. 422/19.V.2005
ANEXA Nr. 3
la procedură
F O R M U L A R D E R A P O R T A R E T E H N I C Ă*)

pentru Programul pentru sprijinirea dezvoltării întreprinderilor mici și mijlocii prin fonduri în limita sumelor plătite
pentru impozitul pe profitul reinvestit
(Se completează toate rubricile în limba română, prin tehnoredactare.)
Perioada pentru raportare:

anul .............................

Datele de identificare a societății:
Denumirea societății comerciale ....................................................................................................................................
Adresa .................................................................................................................................................................................
Telefon ................................................, fax ..................................................., e-mail ...................................................
Data înregistrării societății comerciale .........................................................................................................................
Numărul de înmatriculare în registrul comerțului .............................................................................................................
Codul unic de înregistrare ................................................................................................................................................
Am obținut Notificarea de alocare a sumei de .................................... nr. ......................................................./zz.ll.aa.
Date de raportare tehnică:
— Cifra de afaceri ................................................. lei;
— Profitul brut ........................................................ lei;
— Ponderea valorii investiției finanțate din profit în totalul cifrei de afaceri .................................................... %;
— Numărul mediu scriptic anual de personal ..............................................................................................................;
Subsemnatul/Subsemnata ...................................................., identificat/identificată cu actul de identitate seria .......
nr. ..................., eliberat de .............................. la data de ............................, cu domiciliul în localitatea ..........................,
str. .................................. nr. ...................., bl. ..........., sc. ......................., ap. ....................., sectorul/județul .....................,
în calitate de reprezentant legal al societății ................................., declar pe propria răspundere că toate informațiile
furnizate și consemnate în prezentul formular sunt corecte și complete.
Semnătura autorizată și ștampila solicitantului
.............................................................................

Funcția ...........................................

Data semnării ..................................................................
*) Transmiterea formularului este obligatorie pentru toți beneficiarii de alocații financiare nerambursabile în cadrul Programului, pentru o
perioadă de 5 ani, începând cu anul următor acordării alocației financiare de către ANIMMC.

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI

HOTĂRÂREA
din 3 iunie 2003

în cauza Silvestru Cotleț împotriva României*)
(Cererea nr. 38.565/97)
În cauza Silvestru Cotleț împotriva României,
Curtea Europeană a Drepturilor Omului (secția a IV-a), statuând în cadrul unei Camere formate din: domnul Nicolas Bratza,
președinte; domnii M. Pellonpaa, C. Bîrsan, R. Maruste, S. Pavlovschi, L. Garlicki și doamna V. Straznicka, judecători; și domnul M.
O’Boyle, grefier de secție,
după ce a deliberat în Camera de consiliu la data de 13 mai 2003,
pronunță hotărârea următoare, adoptată la această ultimă dată:
PROCEDURA

1. La originea cauzei se află Cererea nr. 38.565/97, îndreptată
împotriva României, prin care un cetățean al acestui stat, domnul
Silvestru Cotleț (reclamantul), s-a adresat Comisiei Europene a
Drepturilor Omului (Comisia) la data de 16 noiembrie 1995, în
*) Traducere.

temeiul fostului articol 25 din Convenția pentru apărarea drepturilor
omului și a libertăților fundamentale (Convenția).
2. Reclamantul care beneficiază de asistență judiciară este
reprezentat în fața Curții de către domnul D. Mihai, avocat în
Baroul București. Guvernul român (Guvernul) este reprezentat de
agentul său, doamna C.I. Tarcea.

MONITORUL OFICIAL AL ROMÂNIEI, PARTEA I, Nr. 422/19.V.2005
3. Reclamantul s-a plâns de o încălcare a dreptului său la
respectarea corespondenței, prevăzut de articolul 8 și de fostul
articol 25 (actual articol 34) din Convenție, datorită întârzierilor în
primirea corespondenței și deschiderii corespondenței destinate
sau provenind de la Curtea Europeană a Drepturilor Omului
(Curtea) și de la Comisie, precum și de refuzul autorităților de a-i
pune la dispoziție hârtie, plicuri și timbre pentru corespondența sa
cu Curtea.
4. Cererea a fost transmisă Curții la data de 1 noiembrie
1998, data intrării în vigoare a Protocolului 11 la Convenție (art. 5
§ 2 din Protocolul 11).
5. Cererea a fost atribuită primei Secții a Curții (art. 52 § 1
din regulament). În cadrul acesteia s-a constituit, în conformitate
cu art. 26 § 1 din regulament, Camera însărcinată cu examinarea
cererii (art. 27 § 1 din Convenție).
6. Printr-o decizie din 10 octombrie 2000 Camera a declarat
cererea parțial admisibilă.
7. La 1 noiembrie 2001 Curtea a modificat compunerea
secțiilor (art. 25 § 1 din regulament). Prezenta cerere a fost
atribuită Secției a IV-a, astfel modificată (art. 52 § 1).
8. Printr-o decizie din 16 aprilie 2002 Camera a declarat
restul plângerii admisibile.
9. Atât reclamantul, cât și Guvernul au depus observații scrise
asupra fondului cauzei (art. 59 § 1 din regulament).
ÎN FAPT

I. Circumstanțele cauzei
10. Reclamantul, Silvestru Cotleț, este cetățean român, născut
în anul 1964, și are domiciliul în Gura Humorului.
11. La data de 23 iulie 1992 reclamantul a fost condamnat
de către Tribunalul Caraș-Severin la 18 ani de închisoare pentru
săvârșirea infracțiunii de omor. Curtea Supremă de Justiție a
menținut această hotărâre printr-o decizie definitivă din data de
20 ianuarie 1993.
12. După condamnare reclamantul a fost depus în
Penitenciarul Drobeta-Turnu Severin. A fost apoi transferat la
penitenciarele din Timișoara, Gherla, Jilava, Rahova, Craiova,
Târgu Ocna și Mărgineni.
13. Reclamantul a sesizat Comisia la data de 16 noiembrie
1995. Scrisoarea sa a sosit la secretariatul Comisiei în data de
5 ianuarie 1996, într-un plic purtând antetul Ministerului Justiției,
trimis din București. Reclamantul informa Comisia că aceasta era
îultima lui speranță“.
14. Prin scrisoarea din 19 februarie 1996, secretariatul
Comisiei a solicitat reclamantului să își precizeze cererile și să îi
pună la dispoziție copii de pe deciziile judiciare pertinente pentru
cererile sale. I s-a trimis, de asemenea, în anexă textul
Convenției și o notă explicativă.
15. Prin scrisoarea din 10 octombrie 1996 reclamantul a
răspuns că întârzierea în primirea răspunsurilor se datora
formalităților necesare pentru a obține copii de pe documentele
cerute. A explicat, de asemenea, că nu putea pune la dispoziție
copii de pe dosarul său de penitenciar de la Timișoara, deoarece
nu avea suficienți bani pentru a le fotocopia.
16. Această scrisoare a sosit la secretariatul Comisiei în data
de 16 decembrie 1996, cu o scrisoare datată 26 noiembrie 1996
a directorului Direcției Generale a Penitenciarelor, generalul de
divizie I.C. Cele două scrisori au sosit într-un plic ce purta antetul
Ministerului Justiției, trimis din București.
17. Prin scrisoarea din 17 ianuarie 1997 secretariatul Comisiei
i-a cerut reclamantului explicații cu privire la întârzierea
corespondenței. Reclamantul a răspuns printr-o scrisoare, datată
17 februarie 1997, prin care susținea că întârzierile în
corespondența sa cu Comisia nu îi erau imputabile, și a cerut
ajutor în asigurarea respectării art. 8 din Convenție. A confirmat
primirea notei explicative pe care Comisia i-a trimis-o la data de
19 februarie 1996. Această scrisoare a sosit la Comisie la data
de 27 martie 1997, cu o scrisoare de însoțire din 18 martie
1997, provenind de la directorul Direcției Generale a
Penitenciarelor, I.C. Cele două scrisori au fost trimise într-un plic
purtând antetul Ministerului Justiției, expediat din București.
18. La data de 30 aprilie 1997, secretariatul Comisiei
l-a informat pe reclamant că cererea sa referitoare la caracterul
pretins inechitabil al procedurii prin care s-a ajuns la condamnare

7

prezenta anumite probleme și i-a cerut precizări în legătură cu
cererea întemeiată pe art. 8 din Convenție, pe care acesta îl
invocase în scrisoarea precedentă.
19. La data de 19 mai 1997 reclamantul a răspuns că i-au
fost înmânate deschise toate scrisorile trimise de către Comisie și
a fost obligat să înmâneze autorităților penitenciare scrisorile sale
destinate Comisiei, într-un plic deschis. Aceste scrisori erau apoi
trimise Direcției Generale a Penitenciarelor din București, unde
erau înregistrate și trimise la destinație. El se plângea și de faptul
că șeful închisorii îuitase“ să îi înmâneze textul Convenției care îi
fusese trimis în anexă la scrisoarea secretariatului Comisiei din
19 februarie 1996. El sublinia faptul că doar datorită celorlalte
scrisori ale Comisiei și în urma insistențelor repetate comandantul
îi înmânase în cele din urmă textul Convenției.
20. Scrisoarea din 9 mai 1997 a sosit la Comisie în data de
4 iulie 1997, împreună cu o scrisoare de însoțire a directorului
adjunct al Direcției Generale a Penitenciarelor, colonelul M.V.
Cele două scrisori fuseseră trimise împreună din București, într-un
plic purtând antetul Ministerului Justiției.
21. La data de 22 august 1997 reclamantul a trimis Comisiei
formularul de cerere. Formularul a fost, de asemenea, trimis din
București împreună cu o scrisoare de însoțire provenind de la
Direcția Generală a Penitenciarelor într-un singur plic sosit la
Comisie la data de 20 octombrie 1997.
22. Mai multe scrisori ale reclamantului din 8 martie,
16 septembrie și 31 decembrie 1999, 15 octombrie, 11 noiembrie,
12, 4 și 21 decembrie 2000 au sosit la Curte, respectiv în plicuri
obișnuite închise, în termen de o săptămână după expediere.
23. Printr-o scrisoare din 8 martie 1999 reclamantul a informat
Curtea că era împiedicat să comunice cu aceasta, deoarece
autoritățile refuzau să îi pună la dispoziție hârtie de scris și
plicuri. Reclamantul cerea ajutorul Curții pentru a remedia această
situație și arăta că reușise, în cele din urmă, să obțină un plic
doar prin intermediul unui alt deținut.
24. Printr-o scrisoare din 16 septembrie 1999 reclamantul a
prezentat Curții scuzele sale deoarece fusese obligat, din lipsă de
timbru, să pună scrisoarea sa alături de cea a unui alt deținut
care scria Curții.
25. Prin scrisoarea din 11 noiembrie 2000, trimisă din Spitalulpenitenciar Târgu Ocna, reclamantul a comunicat faptul că a
primit la data de 8 noiembrie 2000 o scrisoare din partea Grefei
Curții, care îi fusese trimisă la data de 27 octombrie 2000, și
sublinia faptul că această scrisoare îi parvenise într-un plic
deschis.
El arăta, de asemenea, că introducerea cererii sale la
Strasbourg și corespondența sa cu Secretariatul provocase
ostilitatea gardienilor față de el. Reclamantul se exprima în
termenii următori: îîn închisoare, gardienii nu sunt mulțumiți de
corespondența mea cu dumneavoastră și, pentru acest motiv, se
pare că voi fi transferat și s-ar putea să mai am și alte probleme“.
El informa, de asemenea, Curtea că un alt deținut care cunoștea
limba franceză îl ajutase să traducă formularul de cerere, dar că
nu putea dezvălui numele persoanei în cauză, deoarece aceasta
ar putea avea probleme cu conducerea penitenciarului.
26. Printr-o scrisoare din 15 mai 2002 conducerea
Penitenciarului din Mărgineni, răspunzând unei cereri de informații,
adresată de către agentul Guvernului român, confirma în primul
rând faptul că reclamantul fusese deținut succesiv în Penitenciarul
Mărgineni din 27 martie 1998 până în 3 octombrie 1999, din 27
iunie în 19 iulie 2000 și din 29 mai 2001 în 13 ianuarie 2002. Se
arăta apoi de către aceasta că, în perioadele amintite,
reclamantul avea în contul său suma de 592.000 lei și că nu
făcuse nici o cerere în vederea obținerii unei eventuale finanțări
care i-ar fi fost necesară pentru a putea introduce o cerere la
Curte. Conducerea penitenciarului arăta apoi că, în perioadele
amintite, reclamantul se adresase o singură dată Ministerului
Justiției, și aceasta doar pentru a solicita grațierea, și că nimic
nu dovedea faptul că s-ar fi adresat ulterior Curții.
II. Drept intern aplicabil
27. Dispozițiile legale și jurisprudența internă aplicabile sunt
descrise în Hotărârea Petra împotriva României (Hotărârea din
23 septembrie 1998, Culegere de hotărâri și decizii 1998—VII,
p. 2853, §§ 25—26).

8

MONITORUL OFICIAL AL ROMÂNIEI, PARTEA I, Nr. 422/19.V.2005

28. Din punctul de vedere al Guvernului, Ordinul nr. 2.036/C
sau nr. 2.037/C, care garantează secretul corespondenței
deținuților, a fost adoptat la data de 24 noiembrie 1997 de către
ministrul justiției. Guvernul nu a depus o copie a ordinului în
discuție și nu rezultă din elementele prezentate de Guvern că
Curtea și-ar putea procura singură acest ordin sau că acesta ar fi
fost publicat.
ÎN DREPT

I. Asupra pretinsei încălcări a art. 8 din Convenție
29. Reclamantul se plânge de încălcări ale dreptului său la
corespondență cu Comisia și cu Curtea. El invocă sub acest
aspect art. 8 din Convenție, care prevede că:
î1. Orice persoană are dreptul la respectarea vieții sale private și
de familie.
2. Nu este admis amestecul unei autorități publice în exercitarea
acestui drept decât în măsura în care acest amestec este prevăzut de
lege și dacă constituie o măsură care, într-o societate democratică,
este necesară pentru securitatea națională, siguranța publică,
bunăstarea economică a țării, apărarea ordinii și prevenirea faptelor
penale, protejarea sănătății sau a moralei, ori protejarea drepturilor și
libertăților altora.“
30. Curtea arată că plângerea are trei părți: prima se referă la
întârzierile în transmiterea corespondenței reclamantului destinate
Comisiei sau Curții; cea de-a doua privește deschiderea
corespondenței reclamantului, destinată Comisiei și Curții sau
provenind de la acestea; cea de-a treia se referă la refuzul
administrației penitenciare de a-i pune la dispoziție reclamantului
cele necesare pentru corespondența cu Curtea.
1. Asupra întârzierilor în transmiterea corespondenței
reclamantului, destinată Curții și Comisiei
A. Argumentele părților

31. Reclamantul susține că întârzierile în transmiterea
corespondenței destinate Comisiei sau Curții aduc atingere
dreptului garantat de art. 8, citat mai sus.
32. Guvernul admite că reclamantul a suferit o ingerință în
dreptul său la respectarea corespondenței cu Comisia, datorită
întârzierilor înregistrate în transmiterea corespondenței destinate
Comisiei, și că această întârziere nu era prevăzută de o îlege“,
în sensul art. 8 § 2 din Convenție. Trimite, în ceea ce privește
acest ultim punct, la Hotărârea Petra împotriva României din
23 septembrie 1998, în care Curtea a constatat o încălcare a
art. 8 din Convenție, pe motiv că legea română nu îndeplinea
exigența de accesibilitate a legii, în sensul celui de-al doilea
alineat al art. 8 din Convenție. Guvernul subliniază totuși că
reclamantul nu a mai suferit nici o ingerință în dreptul la
respectarea corespondenței după data de 24 noiembrie 1997,
dată la care a fost adoptat un ordin al ministrului justiției (denumit
în continuare ordinul ministrului justiției), care garanta transmiterea
imediată a corespondenței deținuților, precum și secretul
acesteia.
B. Aprecierea Curții

33. Curtea remarcă în primul rând faptul că această parte a
plângerii se referă la o perioadă care începe la data de
16 noiembrie 1995, dată la care reclamantul a trimis o primă
scrisoare Comisiei, până la data de 20 octombrie 1997, dată la
care Comisia a primit scrisoarea reclamantului din 22 august
1997. Curtea relevă faptul că pe parcursul acestei perioade
corespondența reclamantului a ajuns la destinație în termene care
variau între o lună și 10 zile minimum și două luni și 10 zile
maximum.
Curtea remarcă faptul că după 20 octombrie 1997 scrisorile
reclamantului au sosit în termene normale, în general între una și
două săptămâni după expediere (§ 22 de mai sus). Curtea
consideră, pe baza elementelor furnizate, că nici o ingerință nu
poate fi observată după data de 20 octombrie 1997 cu privire la
întârzierea în transmiterea corespondenței reclamantului destinate
Curții.
34. Curtea remarcă apoi că nu este contestat faptul că
întârzierea în transmiterea corespondenței reclamantului între
16 noiembrie 1995 — 20 octombrie 1997 constituie, în speță, o
ingerință în dreptul său la respectarea corespondenței, garantat
de art. 8 § 1 din Convenție, care nu era prevăzută de o îlege“,
în sensul alin. 2 al art. 8 din Convenție.

35. În această privință Curtea reamintește că în cauza Petra
împotriva României, citată mai sus, a constatat încălcarea art. 8
din Convenție pe motiv că îlegea română nu indică destul de clar
întinderea și modalitățile de exercitare a acestei puteri de
apreciere acordate autorităților“ (Hotărârea Petra împotriva
României, citată mai sus, § 38 in fine), și că îdispozițiile interne
aplicabile în materie de control al corespondenței deținuților (...)
lasă autorităților naționale o marjă prea mare de apreciere: legea
se limitează la a indica, într-o manieră foarte generală, dreptul
condamnaților de a primi și de a trimite corespondență și acordă
directorilor penitenciarelor autoritatea de a păstra orice scrisoare,
ziar, carte sau revistă «neadecvată reeducării condamnatului»
(§ 25 de mai sus). Controlul corespondenței pare deci, automat,
independent de orice decizie a unei autorități judecătorești și
nesupus căilor de atac.
În ceea ce privește regulamentul de aplicare, acesta nu este
publicat, motiv pentru care reclamantul nu a putut să ia
cunoștință de conținutul acestuia“ (Hotărârea Petra împotriva
României, citată mai sus, § 37).
36. Curtea consideră că nimic din această speță nu este, din
acest punct de vedere, distinct față de speța Petra împotriva
României, citată mai sus. Ingerința litigioasă este întemeiată, în
speța de față, pe aceleași dispoziții interne ca și cele declarate
de Curte ca incompatibile cu cerințele unei îlegi“, în sensul art. 8
§ 2 din Convenție. Curtea concluzionează că ingerința nu a fost,
prin urmare, prevăzută de îlege“ și că, din acest punct de
vedere, a existat o încălcare a art. 8 din Convenție.
37. Cu privire la concluzia precedentă, Curtea nu consideră
necesar să verifice în speță respectarea celorlalte exigențe din cel
de-al doilea alineat al art. 8 și nici calitatea de îlege“ a ordinului
ministrului justiției din 24 noiembrie 1997 la care trimite Guvernul,
deoarece, în sensul alin. 2 citat mai sus, acesta a intervenit
ulterior faptelor care constituie această parte a plângerii,
întemeiată pe art. 8 din Convenție.
2. Asupra deschiderii corespondenței reclamantului
destinate Comisiei și Curții sau provenind de la acestea
A. Argumentele părților

38. Guvernul nu contestă faptul că înainte de 24 noiembrie
1997 reclamantul a suferit o ingerință în dreptul său la
respectarea corespondenței, motivul fiind deschiderea
corespondenței destinate Comisiei sau provenind de la aceasta.
Lăsând la aprecierea Curții acest aspect, Guvernul admite că
ingerința menționată nu era prevăzută de o îlege“, în sensul
art. 8 § 2 din Convenție, precum Curtea a constatat în Hotărârea
Petra împotriva României citată mai sus, pentru fapte similare
celor din speță.
Guvernul subliniază totuși că după data de 24 noiembrie
1997, după adoptarea unui ordin de către ministrul justiției —
nr. 2.036/C sau 2.037/C, care garanta secretul corespondenței
deținuților, reclamantul nu a mai suferit încălcări ale dreptului său
la corespondență. Guvernul arată că numeroase măsuri au fost
adoptate de către Direcția Generală a Penitenciarelor din
București pentru punerea în aplicare a ordinului menționat: pe de
o parte, o circulară prin care se atrăgea atenția asupra
importanței respectării de către personalul din penitenciar a
dreptului la corespondență al deținuților a fost expediată în fiecare
penitenciar; pe de altă parte, ordinul menționat este prezentat
fiecărui nou-deținut, care află astfel care sunt drepturile și
obligațiile sale în această privință.
39. Reclamantul contestă afirmațiile Guvernului, conform
cărora, după 24 noiembrie 1997, nu i s-a mai încălcat dreptul la
respectarea secretului corespondenței. El trimite, sub acest
aspect, la scrisoarea de la Penitenciarul Mărgineni din 15 mai
2002, adresată agentului Guvernului, care arată că între 1998 și
2002 reclamantul nu ar fi formulat nici o cerere de finanțare
pentru a trimite o cerere Curții și că ar fi trimis o singură cerere
Ministerului Justiției pentru a solicita grațierea. El consideră că
scrisoarea menționată constituie o dovadă a faptului că
administrația penitenciară a continuat să țină un registru conținând
corespondența deținuților și a continuat să citească această
corespondență și după data de 24 noiembrie 1997. Reclamantul
subliniază, în cele din urmă, că administrația penitenciară citise

MONITORUL OFICIAL AL ROMÂNIEI, PARTEA I, Nr. 422/19.V.2005
scrisoarea sa adresată ministrului justiției din moment ce cunoștea
conținutul acestei scrisori.
B. Aprecierea Curții

1. Perioada de până la 24 noiembrie 1997
40. Curtea arată că nu se contestă, în speță, faptul că
deschiderea corespondenței reclamantului destinate Comisiei sau
provenind de la aceasta înainte de 24 noiembrie 1997 constituie
o ingerință în dreptul reclamantului la respectarea corespondenței.
Curtea relevă apoi că ingerința menționată este anterioară datei
de 23 septembrie 1998, dată la care Curtea a considerat, în
cauza Petra împotriva României, citată mai sus, că art. 8 din
Convenție fusese încălcat de către autorități, pe motiv că
dispozițiile interne aplicabile nu îndeplineau exigențele alin. 2 al
art. 8 din Convenție (Hotărârea Petra împotriva României, citată
mai sus, §§ 38—39).
41. Or, ingerința litigioasă fiind întemeiată, în speță, pe
aceleași dispoziții interne, precum cele deja declarate ca
neîndeplinind condițiile unei îlegi“, Curtea consideră că nimic din
această speță nu permite să se distingă, din acest punct de
vedere, între speța de față și speța Petra împotriva României
citată mai sus.
42. Așadar, ingerința litigioasă neîndeplinind condiția de a fi
prevăzută de o îlege“, Curtea concluzionează că s-a încălcat
art. 8 din Convenție sub acest aspect.
2. Perioada de după 24 noiembrie 1997
43. În ceea ce privește respectarea secretului corespondenței
reclamantului după data de 24 noiembrie 1997, Curtea constată
faptul că se găsește în fața unei controverse între părți, în
măsura în care Guvernul neagă existența oricărei ingerințe după
data la care ministrul justiției a adoptat ordinul care garantează
secretul corespondenței deținuților, fapt contestat de reclamant. În
această situație îi revine mai întâi Curții rolul să decidă asupra
acestei controverse pe baza dosarului aflat în posesia sa
(Messina împotriva Italiei, Hotărârea din 2 februarie 1993, seria A
n˚ 257-H, § 31).
44. Curtea arată că din scrisoarea din 15 mai 2002 a Direcției
Penitenciarului Mărgineni rezultă că autoritățile au continuat și
după data de 24 noiembrie 1997 să controleze corespondența
reclamantului, mai ales în ceea ce privește obiectul acesteia și
destinatarii. Curtea notează, în această privință, că autoritățile
penitenciare erau la curent cu faptul că între anii 1998 și 2002
reclamantul nu a trimis nici o cerere Curții și că trimisese o
singură cerere ministrului justiției pentru a solicita grațierea (§ 26
menționat mai sus). În plus, Curtea remarcă faptul că reclamantul
s-a plâns în scrisoarea sa din 11 noiembrie 2000 de faptul că
scrisoarea din data de 27 octombrie 2000, provenită de la Grefa
Curții, i-a fost înmânată deschisă, fapt pe care Guvernul nu îl
contestă (§ 25 de mai sus). Aceste elemente permit Curții să
acorde încredere afirmațiilor reclamantului. Curtea consideră,
așadar, că ingerința în dreptul la respectarea corespondenței a
continuat și după data adoptării ordinului ministrului justiției, care
garanta secretul corespondenței deținuților.
45. Această ingerință încalcă art. 8 din Convenție, cu excepția
cazului în care este îprevăzută de lege“, urmărește un scop sau
scopuri legitime și este, în plus, înecesară într-o societate
democratică“ pentru a atinge aceste scopuri (a se vedea
hotărârile Silver și alții împotriva Marii Britanii, 25 martie 1992,
seria A, nr. 233, p. 16, § 34, și Calogero împotriva Marii Britanii,
25 martie 1983, seria A, nr. 62, p. 32, § 84, Campbell c Diana
împotriva Italiei, 15 noiembrie 1996, Culegerea 1996—V, p. 1775,
§ 28).
46. În ceea ce privește legalitatea ingerinței, Curtea, în
absența unor indicații mai precise oferite de către părți, pleacă de
la ideea că, în speță, controlul corespondenței reclamantului s-a
întemeiat, spre deosebire de cauza Petra împotriva României
menționată anterior, pe ordinul pe care ministrul justiției l-ar fi
adoptat la data de 24 noiembrie 1997 și care garanta secretul
corespondenței deținuților. Chiar dacă s-ar presupune că nu a
fost așa în cazul de față, sarcina de a indica dispozițiile
eventualei legi pe care s-au întemeiat autoritățile naționale pentru
a supune corespondența deținutului unui control îi aparține
Guvernului (Hotărârea Di Giovine împotriva Italiei, nr. 39.920/98,
§ 25, Hotărârea din 26 iulie 2001, nepublicată).

9

47. Or, Curtea arată în primul rând că există unele incoerențe
în observațiile Guvernului referitoare la ordinul ministrului justiției
din 24 noiembrie 1997, în măsura în care acesta este uneori
identificat sub numărul 2.036/C, iar alteori sub numărul 2.037/C.
În plus, nu rezultă din informațiile puse la dispoziție de către
Guvern sau pe care Curtea le-a obținut ea însăși că ordinul în
cauză ar fi fost publicat. În aceste condiții și în lumina
jurisprudenței în materie (Hotărârea Petra împotriva României
citată mai sus, § 37; Hotărârea Di Giovine împotriva Italiei, citată
mai sus, § 26; Hotărârea Peers împotriva Greciei, nr. 28.524/95,
§ 82, CEDO 2001—III și Labita împotriva Italiei, nr. 26.772/95,
§§ 175—185, CEDO 2000—IV), Curtea consideră că ingerința
litigioasă nu era prevăzută de o îlege“, în sensul alin. 2 al art. 8
din Convenție.
48. Cu privire la concluzia precedentă, Curtea nu consideră
necesar să verifice, în speță, respectarea celorlalte condiții din
alin. 2 al art. 8 din Convenție.
3. Asupra refuzului administrației penitenciare de a-i pune la
dispoziție reclamantului cele necesare pentru corespondența sa
cu Curtea
A. Argumentele părților

49. Reclamantul consideră că refuzul administrației
penitenciare, după data de 24 noiembrie 1997, de a-i pune la
dispoziție cele necesare, precum plicuri, timbre și hârtie de scris,
pentru a se putea adresa Curții constituie o încălcare a art. 8. El
consideră că această încălcare se datorează lipsei de precizie și
de accesibilitate a reglementării aplicabile.
50. Guvernul contestă adevărul afirmațiilor reclamantului și
consideră că acestea sunt nefondate. Se arată că, în virtutea
ordinului ministrului justiției din 24 noiembrie 1997, le revine
deținuților sau familiilor acestora sarcina de a achiziționa plicurile
și timbrele necesare pentru corespondența lor și că, atunci când
deținuții nu dispun de mijloacele financiare necesare, cheltuielile
sunt suportate de către administrațiile penitenciare. În acest caz
reclamantul este obligat să facă o cerere în scris la administrația
penitenciară. Or, Guvernul subliniază că nu rezultă din registrele
Penitenciarului Mărgineni faptul că reclamantul ar fi formulat o
asemenea cerere și arată că, în orice caz, nu ar fi putut să
beneficieze de acestea în mod gratuit, deoarece avea în cont
suma de 592.000 lei.
51. Guvernul arată apoi că, potrivit informațiilor transmise de
Direcția Generală a Penitenciarelor, deținuților care îndeplinesc
condițiile prevăzute de îregulament“ li se atribuie două plicuri
într-o lună. Guvernul nu a identificat însă reglementarea în cauză.
52. Reclamantul susține că cerința la care face referire
Guvernul este ilogică: deținutul care are nevoie de hârtie și
plicuri nu poate fi obligat să le ceară în scris, pe o hârtie pe
care oricum nu o posedă. Este vorba în acest caz, după părerea
reclamantului, de o restrângere nejustificată a posibilității de a
pune în practică dreptul la respectarea corespondenței sale.
Reclamantul subliniază că s-a lovit de un refuz față de toate
cererile sale formulate oral către comandantul penitenciarului, pe
motiv că erau disponibile doar plicuri timbrate pentru România, nu
și pentru străinătate.
53. Reclamantul subliniază că Guvernul citează o anumită
reglementare, în virtutea căreia deținuților li se acordau gratuit
două plicuri pe lună, fără însă a identifica această reglementare.
Or, el arată că, în mod evident, plicurile nu sunt suficiente pentru
a-și putea exercita dreptul la corespondență.
54. În ceea ce privește susținerea Guvernului, conform căreia
el ar fi avut în cont suma de 590.000 lei, reclamantul susține că
este vorba despre o sumă modestă — echivalentul în lei a
18 euro, pe care a avut-o în cont o scurtă perioadă, în lunile
august și septembrie 1998, și care reprezenta beneficiul obținut
în urma vânzării tablourilor și icoanelor sale la o expoziție.
Reclamantul subliniază că a cerut timbre și plicuri atunci când nu
mai avea mijloace de a și le procura, adică după ce cumpărase,
cu banii pe care îi avea în cont, lucruri elementare pentru uz
curent (țigări, săpun, hrană etc.).
55. Reclamantul susține, în fine, că cheltuielile realizate de
deținuți pentru corespondența cu Curtea nu sunt îcheltuieli
voluptorii“, realizate în interes pur personal. Corespondența cu
Curtea răspunde, după părerea reclamantului, unui interes
general, și anume aceluia de a permite Curții să dea o hotărâre

10

MONITORUL OFICIAL AL ROMÂNIEI, PARTEA I, Nr. 422/19.V.2005

bazată pe toate elementele pertinente de fapt și de drept într-un
caz de speță. Or, aceasta implică, între altele, posibilitatea
reclamantului de a informa Curtea cu privire la orice element nou
sau de a-i pune la dispoziție elementele pe care le consideră
pertinente pentru a-și apăra cauza. Pentru acest motiv
reclamantul consideră că autoritățile trebuie să ia toate măsurile
necesare în scopul de a garanta deținuților posibilitatea reală de
a se adresa Curții de fiecare dată când au nevoie.
B. Aprecierea Curții

56. Curtea consideră că această cerere a reclamantului pune
în speță două probleme distincte, deși legate între ele: aceea, în
primul rând, de a ști dacă statul avea o obligație pozitivă de a-i
pune la dispoziție reclamantului cele necesare pentru
corespondența sa cu Curtea și, apoi, aceea de a ști dacă statul
și-a îndeplinit această obligație.
1. Asupra responsabilității statului pentru neîndeplinirea
unei obligații pozitive
57. Curtea remarcă faptul că reclamantul se plânge, în
substanță, nu de un act, ci de inacțiunea statului. Ea reamintește,
în această privință, că art. 8 are drept obiectiv esențial apărarea
individului împotriva ingerințelor arbitrare ale puterilor publice și nu
se limitează doar la a cere statului să se abțină de la asemenea
ingerințe: acestei interdicții i se pot adăuga obligații pozitive
inerente respectării efective a drepturilor garantate de art. 8,
menționat (X și Y împotriva Olandei, Hotărârea din 26 martie 1985,
seria A nr. 91, p. 11, § 23 și Stjerna împotriva Finlandei,
Hotărârea din 25 noiembrie 1994, seria A nr. 299-B, p. 61, § 38).
58. În ceea ce privește art. 8 din Convenție, Curtea a ajuns
la concluzia că există acest tip de obligații în sarcina unui stat,
atunci când ea a constatat existența unei legături directe și
imediate între măsurile cerute de un reclamant, pe de o parte, și,
viața privată sau familială a acestuia, pe de altă parte (a se
vedea, printre altele, Lopez Ostra împotriva Spaniei, Hotărârea din
9 decembrie 1994, seria A, nr. 303 C, p. 56, § 58; Guerra și alții
împotriva Italiei, Hotărârea din 19 februarie 1998, Culegere 1998-I,
p. 228, § 60).
59. În speță, Curtea constată că există o asemenea legătură
directă între dreptul pretins de reclamant, și anume acela de a i
se pune la dispoziție de către administrația închisorii cele
necesare pentru corespondența cu Curtea și, pe de altă parte,
dreptul reclamantului la respectarea corespondenței sale, așa cum
este acesta garantat de art. 8 din Convenție. De fapt, a dispune
de materiale precum hârtie de scris, timbre sau plicuri este un
lucru inerent exercitării de către reclamant a dreptului său la
respectarea corespondenței, garantat de art. 8 din Convenție. Îi
revine, așadar, Curții sarcina de a examina dacă autoritățile și-au
încălcat într-adevăr obligația pozitivă, așa cum susține
reclamantul.
2. Asupra problemei eventualei nerespectări de către stat a
obligației sale pozitive
60. Curtea consideră că, contrar afirmațiilor Guvernului,
susținerile reclamantului, care constituie cea de-a treia parte a
plângerii sale sub aspectul prevederilor art. 8, nu sunt lipsite de
fundament. Mai multe scrisori ale reclamantului au sosit în plicuri
ale altor deținuți și reclamantul a informat în mod constant Curtea
cu privire la acest subiect, cerându-i ajutorul (paragrafele 23—24
de mai sus).
61. Curtea amintește în această privință că art. 8 din
Convenție nu obligă statele să suporte taxele legate de întreaga
corespondență a deținuților și nici să garanteze deținuților dreptul
de a-și alege materialul de scris (Boyle împotriva Marii Britanii,
Hotărârea nr. 9.659/82, Decizia Comisiei din 6 martie 1985,
decizii și rapoarte 41, p. 91 și Farrant împotriva Marii Britanii,
Hotărârea nr. 7.291/75, Decizia Comisiei din 18 octombrie 1985,
D.R. 50, p. 5). Totuși, ar putea apărea o problemă dacă, în lipsa
unor mijloace financiare, corespondența unui deținut a fost în
mod grav împiedicată (Hotărârea Boyle împotriva Marii Britanii,
citată mai sus). De asemenea, obligarea deținuților de a utiliza
pentru corespondența lor hârtia specială a închisorii nu constituie
o ingerință în dreptul la respectarea corespondenței, cu condiția
ca această hârtie să fie imediat disponibilă (Hotărârea Farrant
împotriva Marii Britanii, citată mai sus).
62. Curtea remarcă faptul că Guvernul, după ce s-a referit la
o reglementare în virtutea căreia reclamantul putea să beneficieze

de două plicuri gratuite în decurs de o lună, nu a fost în măsură
să dovedească faptul că reclamantul ar fi beneficiat în mod
efectiv de această reglementare.
63. În plus, Curtea subscrie la argumentul părții reclamante,
conform căruia plicurile nu sunt suficiente pentru a-și putea
exercita dreptul la corespondență. Or, Curtea notează că, după
părerea reclamantului, toate cererile sale de a-i fi furnizate
materiale, adresate oral comandantului închisorii, au fost respinse
pe motiv că erau disponibile doar plicuri timbrate pentru România
și nu pentru străinătate, fapt pe care Guvernul nu îl contestă.
64. Curtea nu acceptă argumentul Guvernului, conform căruia
reclamantul ar fi omis să facă o cerere scrisă, în măsura în care
partea interesată urmărea tocmai obținerea, printre altele, a hârtiei
de scris.
65. În aceste condiții Curtea consideră că autoritățile nu și-au
îndeplinit obligația pozitivă de a-i pune la dispoziție reclamantului
cele necesare pentru corespondența sa cu Curtea și că, prin
urmare, există o violare a art. 8 din Convenție sub acest aspect.
II. Asupra pretinsei încălcări a art. 34 din Convenție
66. Reclamantul se plânge de o încălcare a dreptului său la
un recurs individual garantat de art. 34 din Convenție (fostul
art. 25), care prevede că:
îCurtea poate fi sesizată printr-o cerere de către orice persoană
fizică, orice organizație neguvernamentală sau orice grup de
particulari care se pretinde victimă a unei încălcări de către una dintre
înaltele părți contractante a drepturilor recunoscute în Convenție sau
în Protocoalele sale. Înaltele părți contractante se angajează să nu
împiedice prin nici o măsură exercițiul eficace al acestui drept.“
67. Reclamantul arată că introducerea unei cereri la Curte și
Comisie a determinat ostilitatea gardienilor împotriva sa, care l-au
supus la presiuni pentru a-și retrage plângerea. Arată apoi că
refuzul administrației penitenciare de a-i pune la dispoziție plicuri,
timbre și hârtie de scris pentru a se adresa Curții, precum și
întârzierile în transmiterea corespondenței și deschiderea repetată
a scrisorilor sale adresate Curții și Comisiei sau provenind de la
acestea i-au cauzat reclamantului sentimente de angoasă și
frustrare, accentuate și de faptul că acesta se găsea într-un
spațiu închis, fără a avea vreun contact cu familia sau cu lumea
exterioară.
68. Guvernul subliniază că reclamantul nu a oferit, sub acest
aspect, probe adecvate și indubitabile și consideră, prin urmare,
că această cerere trebuie respinsă ca fiind nefondată.
69. Curtea reamintește că, pentru ca mecanismul recursului
individual instaurat de art. 34 din Convenție să fie eficace, este
de cea mai mare importanță ca reclamanții, declarați sau
potențiali, să fie liberi să comunice cu Comisia, fără ca autoritățile
să facă presiuni de vreun fel pentru a-și retrage sau modifica
cererile. Prin cuvântul presiuni trebuie să se înțeleagă nu doar
reprimarea directă și actele flagrante de intimidare a reclamanților
declarați sau potențiali, a familiilor lor sau a reprezentantului lor în
justiție, ci și actele sau contactele indirecte și aluziile care
urmăresc să îi convingă pe aceștia, mai ales să îi descurajeze
de a se folosi de o cale de atac pusă la dispoziție de Convenție.
Pentru a determina dacă contactele dintre autorități și un
reclamant declarat sau potențial constituie practici inacceptabile
din punct de vedere al art. 34 din Convenție, trebuie să se țină
cont de circumstanțele particulare ale cazului. În această privință
trebuie luate în considerare vulnerabilitatea reclamantului și riscul
ca autoritățile să îl influențeze (Hotărârea Petra împotriva României,
citată mai sus, § 43).
70. În scrisoarea sa adresată Curții, din data de 11 noiembrie
2000, reclamantul și-a exprimat temerea că va fi transferat într-un
alt penitenciar sau că va avea își alte probleme“ din cauza
nemulțumirii gardienilor față de corespondența sa cu Curtea (§ 25
de mai sus), afirmații care nu au fost contestate de Guvernul
pârât. De asemenea, reclamantul nu a dorit să dezvăluie
numele deținutului care l-a ajutat de teamă că acesta ar putea
avea probleme cu cei din conducerea penitenciarului (§ 25
de mai sus).
71. După părerea Curții, poate fi vorba despre acte de
intimidare care, combinate, pe de o parte, cu omisiunea
administrației penitenciare de a-i pune la dispoziție reclamantului
cele necesare pentru corespondența sa cu Curtea și, pe de altă

MONITORUL OFICIAL AL ROMÂNIEI, PARTEA I, Nr. 422/19.V.2005
parte, cu întârzierile în transmiterea corespondenței și deschiderea
repetată a scrisorilor sale adresate Curții și Comisiei sau care
provin de la acestea (§ 28—58 de mai sus) constituie în speță o
formă de presiune ilicită și inacceptabilă, care a împiedicat dreptul
la un recurs individual al reclamantului, cu încălcarea art. 34 din
Convenție. Această concluzie se impune cu atât mai mult în
speță, având în vedere vulnerabilitatea reclamantului închis
într-un spațiu limitat și care avea, prin aceasta, foarte puține
contacte cu cei apropiați și cu lumea exterioară.
72. În consecință, a avut loc o încălcare a art. 34 din
Convenție.
III. Asupra pretinsei încălcări a art. 8 și 34 din Convenție,
coroborate
73. Reclamantul invocă o încălcare a art. 8 și 34 din
Convenție, coroborate, datorată întârzierilor în transmiterea
corespondenței provenite de la organismele Convenției și refuzului
autorităților de a-i pune la dispoziție cele necesare pentru
corespondența sa cu Curtea.
74. Ținând cont de concluzia la care a ajuns în § 59 și 72
de mai sus, Curtea nu consideră necesar să se pronunțe separat
pe acest capăt de cerere a reclamantului.
IV. Asupra aplicării art. 41 din Convenție
75. Conform prevederilor art. 41 din Convenție, îDacă Curtea
declară că a avut loc o încălcare a Convenției sau a protocoalelor sale
și dacă dreptul intern al înaltei părți contractante nu permite decât o
înlăturare incompletă a consecințelor acestei încălcări, Curtea acordă
părții lezate, dacă este cazul, o reparație echitabilă“.
A. Prejudiciul

76. Reclamantul solicită suma de 200 euro cu titlu de daune
materiale. El arată că a pictat în închisoare mai multe tablouri și
icoane, din care o parte a fost selecționată și trimisă la o
expoziție de pictură organizată în exteriorul închisorii. Or,
văzându-și în mod repetat respinse de către autorități cererile de
hârtie, plicuri și timbre, nu a avut nici o altă alternativă decât să
cedeze 6 dintre tablourile sale altor deținuți, pentru ca aceștia să
îi pună la dispoziție cele necesare pentru corespondență sau
pentru ca aceștia să accepte ca scrisorile sale destinate Curții să
plece în aceleași plicuri cu cele pe care aceștia le trimiteau, la
rândul lor, Curții. Reclamantul subliniază că îi era imposibil să
încheie contracte de vânzare pentru tablourile sale cu alți
codeținuți, care să poată constitui probe pentru cererile sale pe
baza art. 41 din Convenție, ținând cont de faptul că se afla în
detenție și că nu avea hârtie la dispoziție.
77. Solicită, de asemenea, suma de 10.000 euro cu titlu de
prejudiciu moral suferit ca urmare a comportamentului autorităților
care au citit și au expediat cu întârziere corespondența sa de la
sau către organismele Convenției, care l-au privat de mijloacele
necesare pentru a putea continua să corespondeze cu Curtea și
care au exercitat presiuni asupra lui pentru a-și retrage cererea
de la Strasbourg. El susține că deschiderea repetată a scrisorilor
sale și întârzierile în sosirea sau în expedierea lor i-au cauzat
sentimente de angoasă, frustrare, incertitudine și descurajare,
accentuate de faptul că se găsea într-un spațiu închis, fără nici
un contact cu lumea exterioară. Prin citirea și expedierea cu
întârziere a corespondenței, autoritățile l-au supus la restricții
multiple ale dreptului său de a comunica cu Curtea și cu
Comisia. Acest fapt i-a cauzat suferințe rezultate din faptul că
s-a simțit izolat, umilit și fără nici o apărare în fața autorităților.
Subliniază apoi că a fost obligat, în cele din urmă, să se
umilească în fața altor deținuți, menționând situația sa financiară
precară, în scopul de a le solicita plicuri sau timbre ori de a
accepta să le folosească plicurile pentru a-și trimite scrisorile.
Sentimentele sale de incertitudine, descurajare și abandon au fost
foarte puternice, după cum o dovedește fraza conținută în
scrisoarea din 16 noiembrie 1995, adresată Comisiei, conform
căreia Comisia era îultima lui șansă“.
78. Guvernul solicită Curții să respingă cererea reclamantului
cu privire la prejudiciul material. El arată că suma cerută este
exagerată, deoarece costul unei scrisori către Franța nu
depășește 3 euro. Arată apoi că reclamantul nu ar fi avut nevoie
să își vândă tablourile, deoarece avea 592.000 lei în cont.
În ceea ce privește prejudiciul moral, Guvernul nu contestă
faptul că deținuții pot să aibă un sentiment de disconfort datorită

11

faptului că scrisorile sunt citite de administrația penitenciară. În
același timp subliniază că citirea scrisorilor reclamantului a avut
loc doar între 15 noiembrie 1995 și 24 noiembrie 1997, deoarece,
după această ultimă dată, autoritățile au remediat situația,
adoptând un ordin ce garanta dreptul la corespondență nelimitată
și necenzurată. Guvernul consideră că susținerile reclamantului,
conform cărora s-ar fi umilit față de alți prizonieri cerând plicuri și
timbre, nu sunt fondate, deoarece, pe de o parte, nu există nici o
probă la dosar și, pe de altă parte, nu era necesar să solicite
susținerea lor financiară, ținând cont de faptul că el desfășura o
muncă remunerată în penitenciar, pictând în timpul detenției,
printre altele, pereții unei biserici.
79. În ceea ce privește prejudiciul material, Curtea arată că
sumele cerute sunt în legătură directă cu încălcarea constatată
de Curte la § 65 de mai sus și care poartă asupra celei de-a
treia părți a cererii reclamantului, întemeiată pe art. 8 din
Convenție (§ 46—58 de mai sus). Curtea recunoaște că partea
interesată nu a prezentat probe pentru a-și susține afirmațiile,
conform cărora ar fi fost obligat să vândă sau să cedeze unele
dintre tablouri altor codeținuți în schimbul materialelor necesare
pentru corespondența cu Curtea sau pentru ca aceștia să
accepte să îi expedieze scrisorile adresate Curții. Totuși, în
această privință, ea acordă încredere afirmațiilor reclamantului,
conform cărora, având în vedere calitatea sa de deținut și lipsa
materialelor, i-ar fi fost dificil să încheie cu alți deținuți contracte
scrise de vânzare pentru tablourile sale, care ar fi fost
susceptibile să constituie elemente de probă pentru pretențiile
sale, sub aspectul art. 41 din Convenție. Curtea remarcă în cele
din urmă că elementele dosarului nu permit să se stabilească cu
certitudine întinderea prejudiciului material efectiv suferit de
reclamant.
80. În ceea ce privește cererea reclamantului cu titlu de
prejudiciu moral, Curtea consideră că partea interesată a suferit
cu siguranță un prejudiciu moral datorită deschiderii și întârzierilor
în transmiterea corespondenței sale cu Curtea, datorită omisiunii
administrației penitenciare de a-i furniza cele necesare pentru a
putea coresponda cu Curtea și presiunilor exercitate asupra
reclamantului, de natură să îi încalce acestuia dreptul la un
recurs individual.
81. În aceste condiții și în considerarea tuturor elementelor
care se găsesc în posesia sa, statuând în echitate, după cum se
stabilește în art. 41 din Convenție, acordă reclamantului
2.500 euro pentru întregul prejudiciu suferit.
B. Cheltuieli de judecată (costuri și cheltuieli)

82. Reclamantul solicită suma de 4.290 euro pentru cheltuieli
de judecată, detaliată după cum urmează:
a) 180 euro pentru cheltuielile suportate de avocații săi pentru
trimiteri de scrisori Curții;
b) 4.110 euro pentru onorariile avocaților care l-au reprezentat
în procedura desfășurată în fața Curții.
83. Guvernul lasă la aprecierea Curții problema sumei care ar
trebui să fie acordată reclamantului cu titlu de cheltuieli de
judecată, dar subliniază totuși că ar trebui să se țină cont și de
faptul că reclamantul a beneficiat de asistență judiciară în fața
Curții.
84. Curtea a apreciat cererea în lumina principiilor care se
desprind din jurisprudența sa (hotărârile Nikolova împotriva
Bulgariei [GC], nș 31.195/96, § 79, CEDO 1999-II, Oztürk
împotriva Turciei [GC], nș 22.479/93, § 83, CEDO 1999-VI, și
Witold Litwa împotriva Poloniei, nș 26.629/95, § 88, CEDO 2000-III).
85 Aplicând aceste criterii la speța de față și statuând în
echitate, după cum prevede art. 41 din Convenție, Curtea
consideră rezonabil să îi acorde reclamantului suma de
3.300 euro pentru cheltuieli de judecată, din care se vor scădea
cei 920 euro care au fost deja plătiți de Consiliul Europei cu titlu
de asistență judiciară și care nu au fost luați în calcul în cererea
reclamantului.
C. Majorări de întârziere

86 Curtea consideră adecvat să stabilească majorări de
întârziere echivalente cu rata dobânzii pentru facilitatea de
împrumut marginal practicată de Banca Centrală Europeană, la
care se vor adăuga 3 puncte procentuale.

12

MONITORUL OFICIAL AL ROMÂNIEI, PARTEA I, Nr. 422/19.V.2005
PENTRU ACESTE MOTIVE
CURTEA
ÎN UNANIMITATE:

1. hotărăște că a fost încălcat art. 8 din Convenție, datorită întârzierilor în sosirea și în expedierea corespondenței
reclamantului destinate Comisiei;
2. hotărăște că a fost încălcat art. 8 din Convenție, datorită deschiderii corespondenței reclamantului destinate Curții și
Comisiei sau provenind de la acestea;
3. hotărăște că art. 8 din Convenție a fost încălcat, datorită refuzului administrației penitenciare de a-i pune la dispoziție
reclamantului cele necesare pentru corespondența sa cu Curtea;
4. hotărăște că a fost încălcat art. 34 din Convenție;
5. hotărăște că nu este necesar să se pronunțe asupra pretinsei încălcări a drepturilor garantate de art. 8 și 34 din
Convenție, coroborate;
6. hotărăște că:
a) statul pârât trebuie să plătească reclamantului, în 3 luni de la data rămânerii definitive a hotărârii, conform art. 44 alin. 2
din Convenție, suma de 2.500 euro (două mii cinci sute euro) cu titlu de daune materiale și morale, precum și 3.300 euro (trei mii
trei sute euro) cu titlu de cheltuieli de judecată, din care se vor scădea 920 euro, care au fost deja primiți de reclamant pentru
asistență judiciară;
b) această sumă va fi majorată, începând de la data expirării termenului menționat până la momentul efectuării plății, cu o
dobândă simplă de întârziere egală cu dobânda minimă pentru împrumut practicată de Banca Centrală Europeană, valabilă în această
perioadă, la aceasta adăugându-se o majorare cu 3 puncte procentuale;
7. Respinge cererea de acordare a unei satisfacții echitabile pentru rest.
Redactată în limba franceză și comunicată în scris la data de 3 iunie 2003, cu aplicarea art. 77 alin. 2 și 3 din Regulamentul
Curții.
Michael O’Boyle,
Nicolas Bratza,
grefier
președinte
CURTEA EUROPEANĂ A DREPTURILOR OMULUI

HOTĂRÂREA
din 5 octombrie 2004

în cauza Barbu Anghelescu împotriva României*)
(Cererea nr. 46.430/99)
În cauza Barbu Anghelescu împotriva României,
Curtea Europeană a Drepturilor Omului (Secția a II-a), statuând în cazul unei Camere formate din: domnii J.-P. Costa,
președinte; A.B. Baka, L. Loucaides, C. Bîrsan, K. Jungwiert, M. Ugrekhelidze, doamna A. Mularoni, judecători; și doamna S. Dollé,
grefier de secție,
după ce a deliberat în Camera de consiliu la data de 2 decembrie 2003 și 14 septembrie 2004,
pronunță hotărârea următoare, adoptată la această ultimă dată:
PROCEDURA

1. La originea cauzei se află cererea nr. 46.430/99, îndreptată
împotriva României, prin care un cetățean al acestui stat, domnul
Barbu Anghelescu (reclamantul), a sesizat Comisia Europeană a
Drepturilor Omului (Comisia) la data de 11 martie 1998, în
temeiul fostului art. 25 din Convenția pentru apărarea drepturilor
omului și a libertăților fundamentale (Convenția).
2. Guvernul român (Guvernul) este reprezentat de doamna
R. Rizoiu, agentul Guvernului român pentru Curtea Europeană a
Drepturilor Omului (Curtea), din cadrul Ministerului Afacerilor
Externe.
3. Reclamantul susține, în special, că a fost victima unor rele
tratamente din partea polițiștilor cu ocazia unui control rutier.
4. Cererea a fost transmisă Curții la 1 noiembrie 1998, data
intrării în vigoare a Protocolului nr. 11 la Convenție (conform
art. 5 alin. 2 din Protocolul nr. 11 la Convenție).
5. Cererea a fost repartizată celei de-a doua secții a Curții
(art. 52 alin. 1 din regulament). În cadrul acesteia, Camera
învestită cu judecarea cererii [art. 27 alin. (1) din Convenție] a
fost constituită conform art. 26 alin. (1) din regulament.
6. Prin decizia din 2 decembrie 2003 Camera a declarat
cererea parțial admisibilă.
7. Atât reclamantul, cât și Guvernul au depus observații scrise
privind fondul cererii [art. 59 alin. (1) din regulament].
ÎN FAPT

I. Circumstanțele cauzei
8. Reclamantul s-a născut în anul 1949 și are domiciliul în
localitatea Turcinești.
*) Traducere.

A. Incidentul din 15 aprilie 1996

1. Faptele, astfel cum au fost stabilite în decizia din
18 octombrie 2001 a Curții de Apel din Pitești
9. La 15 aprilie 1996, în timp ce conducea mașina,
reclamantul a fost oprit de un agent de poliție rutieră, plutonierul B.
10. Din cauza altercației dintre reclamant și B, un alt polițist,
Z, a intervenit.
Polițistul B i-a pus în vedere reclamantului că se află în stare
de ebrietate, spunându-i că este îmort de beat“ și i-a adresat
injurii. Apoi l-a strâns de gât pe reclamant cu propriul fular și l-a
chemat pe colegul său, plutonierul Z, care se afla la 50 m
distanță. După sosirea acestuia din urmă, B l-a agresat pe
reclamant, cauzându-i leziuni care au necesitat 4—5 zile de
îngrijiri medicale, conform certificatului întocmit la 17 aprilie 1996
de către un medic de la laboratorul medico-legal din județul Gorj
(a se vedea § 14 de mai jos). Reclamantul a încercat să scape,
dar a fost prins de către polițiști.
2. Versiunea Guvernului
11. Guvernul propune o altă versiune decât cea reținută în
decizia din 18 octombrie 2001 a Curții de Apel din Pitești.
12. În opinia Guvernului, atunci când a fost oprit de agenții de
la poliția rutieră, care i-au solicitat să prezinte actele și acceptul
pentru un test de alcoolemie, reclamantul a încercat să fugă. Ca
atare, polițiștii au încercat să îl imobilizeze pentru a-l împiedica
să fugă. Reclamantul a devenit agresiv, provocând o altercație.
Ca rezultat al acestei altercații atât reclamantul, cât și unul dintre
polițiști au fost răniți, astfel cum reiese din certificatele medicale
întocmite.

MONITORUL OFICIAL AL ROMÂNIEI, PARTEA I, Nr. 422/19.V.2005
13. În opinia Guvernului leziunile traumatice constatate ulterior
asupra reclamantului și provocate de către polițiști au fost cauzate
în mod accidental, în timp ce aceștia încercau să îl liniștească și
să îl împiedice să fugă.
3. Rezultatele examenului medico-legal la care a fost supus
reclamantul
14. Parchetul a dispus supunerea reclamantului la un examen
medico-legal cu privire la leziunile pe care le prezenta. Raportul
întocmit la 17 aprilie 1996 de către medicul D. din laboratorul
medico-legal din județul Gorj a constatat existența mai multor
leziuni traumatice care ar fi putut fi produse prin lovituri provocate
cu un corp dur sau prin apăsare cu degetele ori cu unghiile.
Raportul constată 3 echimoze de 2 x 1 cm2 în partea stângă a
gâtului, dintre care una acoperită de o excoriație, și 3 echimoze
și o excoriație de 1,5 x 1,5 cm2, respectiv de 2 x 1 cm2 și 1 x 1 cm2
în partea dreaptă a gâtului; o excoriație în regiunea claviculară
stângă și o excoriație pe frunte de 1,5 x 0,5 cm2. Aceste leziuni
necesitau, conform aceluiași certificat, 4—5 zile de îngrijiri
medicale.
B. Procedura penală împotriva reclamantului

15. Așa cum reiese din ordonanța de reținere, polițiștii l-au
reținut pe reclamant pe motiv că acesta a refuzat să prezinte
permisul de conducere și să se supună unui test de alcoolemie,
că l-a lovit pe B și l-a mușcat de deget.
16. După reținerea sa, în seara de 15 aprilie 1996,
reclamantul a fost însoțit de Poliție la spitalul din Târgu Jiu pentru
prelevare de probe biologice în vederea stabilirii alcoolemiei.
După cum rezultă dintr-o adeverință eliberată la 5 septembrie
2000 de directorul spitalului, proba a fost luată de către Poliție în
scopul de a o depune la laboratorul medico-legal din județul Gorj.
17. La 16 aprilie 1996 Parchetul de pe lângă Judecătoria
Târgu Jiu a dispus începerea urmăririi penale împotriva
reclamantului pentru ultraj și refuzul de a se supune prelevării de
probe biologice. În această privință, procurorul a arătat că
reclamantul lovise un agent de poliție în exercițiul funcțiunii,
provocându-i leziuni ce au necesitat 6—7 zile de îngrijiri medicale.
18. În aceeași zi procurorul a dispus luarea măsurii arestării
preventive a reclamantului pentru o perioadă de 30 de zile.
19. La 25 aprilie 1996 reclamantul a fost liberat pe cauțiune.
20. Așa cum rezultă dintr-o adresă transmisă la 3 octombrie
1996 de către laboratorul medico-legal din județul Gorj ca răspuns
la o adresă a Judecătoriei Târgu Jiu, probele biologice recoltate
la 15 aprilie 1996 n-au fost niciodată transmise acestuia de
organele de urmărire penală.
21. Prin rechizitoriul din 29 aprilie 1996 transmis Judecătoriei
Târgu Jiu Parchetul l-a trimis în judecată pe reclamant. La
13 martie 1998, Judecătoria Târgu Jiu și-a declinat competența în
favoarea Tribunalului Gorj.
22. Prin hotărârea din 24 decembrie 1998 Tribunalul Gorj l-a
condamnat pe reclamant la o pedeapsă de 1 an și 6 luni
închisoare pentru infracțiunea prevăzută de Decretul nr. 328/1966
privind circulația pe drumurile publice și aceea de ultraj.
23. La 4 mai 1999 Curtea de Apel Craiova a desființat
sentința din 24 decembrie 1998, stabilind că tribunalul nu era
competent, și a trimis cauza spre rejudecare la Judecătoria Târgu Jiu.
24. La 23 februarie 2000, la cererea reclamantului, Curtea
Supremă de Justiție a decis strămutarea cauzei la Judecătoria
Pitești, pentru motive care țin de buna administrare a justiției.
25. La 28 noiembrie 2000 această instanță l-a condamnat pe
reclamant la pedeapsa de 1 an închisoare. Judecătoria a statuat
că acesta a comis infracțiunea de ultraj și infracțiunea prevăzută
de art. 37 alin. (3) din Decretul nr. 328/1966 privind circulația pe
drumurile publice. Prin decizia din 10 aprilie 2001 Tribunalul
Argeș a menținut sentința din 28 noiembrie 2000.
26. La 18 octombrie 2001 Curtea de Apel Pitești a admis
recursul reclamantului. Instanța a statuat că fapta nu există și, în
temeiul art. 11 pct. 2 lit. a) din Codul de procedură penală, l-a
achitat pe reclamant. Întemeindu-se pe probele din dosar, în
special pe certificatele medico-legale și de pe declarațiile a
3 martori, instanța a constatat că reclamantul fusese agresat
(îsugrumat“ și îlovit“) de către agentul de poliție B cu ocazia unui
control rutier. Curtea de Apel Pitești a stabilit că cei doi polițiști
au acționat abuziv, astfel încât nu i se putea reproșa
reclamantului că a încercat să fugă.

13

27. În ceea ce privește martorii care au dat declarații în
favoarea acuzării, Curtea de Apel Pitești a considerat că nici unul
dintre aceștia nu asistase în mod nemijlocit la incidentul din
15 aprilie 1996, având în vedere că unii erau situați prea departe
de locul incidentului (mai mult de 50 m), în timp ce alții doar
aflaseră în mod indirect despre aceste fapte.
C. Procedura penală împotriva agenților de poliție

28. La 10 mai 1996 reclamantul a depus plângere împotriva
lui B și lui Z pentru purtare abuzivă, infracțiune prevăzută de
art. 250 din Codul penal.
29. La 3 iunie 1997 Parchetul Militar Craiova a dispus
începerea urmăririi penale împotriva lui B. În cadrul acestei
proceduri, reclamantul s-a constituit parte civilă. La 12 ianuarie
1998 Parchetul Militar Craiova a dispus scoaterea de sub urmărire
penală a lui B și neînceperea urmăririi penale în privința lui Z.
30. În ordonanța din 12 ianuarie 1998 Parchetul Militar
Craiova a considerat că polițistul B nu se comportase abuziv și
că acesta încercase să îl împiedice pe reclamant să fugă,
trăgându-l de fular. În ceea ce privește leziunile traumatice
prezentate de reclamant, Parchetul Militar Craiova a considerat că
acestea nu au fost cauzate cu intenție de ofițerul B, ele fiind
consecința actelor prin care s-a materializat încercarea legală de
a-l imobiliza pe reclamant și de a-l împiedica să fugă. Parchetul
Militar Craiova a reținut, de asemenea, că reclamantul a avut un
comportament refractar, chiar agresiv, și că acesta adresase
injurii polițistului B și că îl mușcase, încercând să fugă. Cu privire
la omisiunea polițiștilor de a prezenta probele biologice prelevate
de la reclamant pentru analiză, Parchetul Militar Craiova a
constatat că polițiștii în cauză depuseseră probele la Poliție și că
acestea au dispărut ulterior. Parchetul Militar Craiova a
concluzionat că nu s-a putut stabili care erau persoanele
responsabile de această omisiune.
31. Reclamantul a făcut plângere în fața procurorului ierarhic
superior. La 22 aprilie 1998 Parchetul Militar de pe lângă Curtea
Supremă de Justiție a menținut ordonanța din 12 ianuarie 1998.
Reclamantul a făcut plângere în fața instanței împotriva
ordonanței Parchetulului de pe lângă Tribunalul Militar Timișoara,
cale de atac care nu era prevăzută de Codul de procedură
penală, dar care a apărut ca urmare a Deciziei Curții
Constituționale nr. 486 din 2 decembrie 1997, în virtutea principiului
liberului acces la justiție, prevăzut de art. 21 din Constituție.
32. La 25 mai 2001 Tribunalul Militar Timișoara a admis
plângerea reclamantului, a constatat că ancheta penală a fost
incompletă și a trimis dosarul la Parchetul Militar Craiova, cu
indicarea cercetărilor care trebuiau efectuate. Tribunalul a statuat
că Parchetul nu stabilise cu exactitate nici ora, nici locul
incidentului, că nu verificase ordinul de misiune primit de polițiștii
în cauză și nici dacă aceștia îl respectaseră.
33. În plus, Tribunalul Militar Timișoara a observat că
Parchetul Militar Craiova nu cercetase dacă utilizarea forței fizice
împotriva reclamantului de către polițiști era necesară din cauza
comportamentului său sau în alte scopuri. Tribunalul Militar
Timișoara a statuat că vinovăția polițiștilor trebuia stabilită în
raport cu motivele reținute în ordonanța de reținere împotriva
reclamantului. Instanța a precizat că trebuiau audiați atât
personalul din cadrul secției de arest din inspectoratul de poliție,
cât și deținuții aflați în celulă cu reclamantul în ziua arestării sale.
Tribunalul Militar Timișoara a mai precizat că, deși s-a stabilit că
reclamantului îi fuseseră recoltate probe biologice, a fost abuziv
din partea polițiștilor faptul că nu le-au prezentat niciodată pentru
analiză, dar l-au acuzat pe reclamant că s-a sustras de la
obligația de a permite să-i fie recoltate aceste probe.
34. Tribunalul Militar Timișoara a dispus efectuarea de către
Parchetul Militar Craiova a tuturor actelor de urmărire penală pe
care le considerase incomplete și a celor lipsă. Instanța a indicat,
de asemenea, Parchetului analizarea dosarului de cercetare
administrativă în privința polițistului B, care fusese ulterior trecut
în rezervă.
35. Hotărârea din 25 mai 2001 a devenit definitivă și dosarul
de urmărire penală a fost trimis la Parchetul Militar Craiova.
36. La 19 iulie 2001 și 21 noiembrie 2001 reclamantul a
solicitat Parchetului Militar Craiova accelerarea anchetei.

14

MONITORUL OFICIAL AL ROMÂNIEI, PARTEA I, Nr. 422/19.V.2005

37. La 11 septembrie 2002, după ascultarea, la 29 iulie și
2 august 2002, a polițiștilor învinuiți, Parchetul Militar Craiova a
dispus neînceperea urmăririi penale.
38. Așa cum rezultă din dosarul de urmărire penală, nici un
alt act de cercetare nu a fost îndeplinit în cauză.
39. Ordonanța Parchetului Militar Craiova a fost motivată
astfel: îexaminarea tuturor probelor și audierea, din nou, a
polițiștilor n-au relevat elemente noi, de natură a infirma soluția
inițială.“
II. Dreptul și practica interne aplicabile
40. Dispozițiile referitoare la statutul procurorilor militari și la
polițiști erau cuprinse în Legea nr. 54 din 9 iulie 1993 pentru
organizarea instanțelor și parchetelor militare și prevedeau
următoarele:
ARTICOLUL 17

îAtribuțiile Ministerului Public sunt îndeplinite prin procurori
militari constituiți în parchete militare, pe lângă fiecare instanță
militară.“
ARTICOLUL 23

îJudecătorii militari și procurorii militari au calitatea de
magistrați și fac parte din corpul magistraților.“
ARTICOLUL 24

îPoate fi numit magistrat militar persoana care, [...], are
calitatea de ofițer activ.“
ARTICOLUL 30

îMagistrații militari sunt militari activi și au toate drepturile și
obligațiile ce decurg din această calitate [...].
Acordarea gradelor militare și înaintarea în grad a magistraților
militari se fac potrivit normelor aplicabile cadrelor permanente din
Ministerul Apărării Naționale.“
ARTICOLUL 31

îÎncălcarea de către magistrații militari a normelor stabilite prin
Regulamentul disciplinei militare atrage răspunderea lor în
conformitate cu prevederile acestuia.“
41. La data faptelor organizarea și funcționarea Poliției
Române erau reglementate de Legea nr. 26 din 12 mai 1994,
conform căreia polițiștii aveau calitatea de militar activ.
Competența pentru urmărirea penală și judecata polițiștilor
cercetați pentru comiterea de fapte prevăzute de legea penală
aparținea, în virtutea calității lor de militar activ, parchetelor și
instanțelor militare.
42. Această lege a fost aprobată de Legea nr. 218 din
23 aprilie 2002 privind organizarea și funcționarea Poliției Române
și de Legea nr. 360 din 6 iunie 2002 privind Statutul polițistului,
conform cărora Ministerul de Interne a fost demilitarizat, polițiștii
având din acel moment statutul de funcționari publici. Competența
pentru urmărirea penală și judecata polițiștilor cercetați pentru
comiterea de fapte prevăzute de legea penală aparține
parchetelor și instanțelor de drept comun.
43. Conform dreptului intern în vigoare la momentul faptelor,
personalul Poliției era asimilat militarilor. Competența pentru
urmărirea penală și judecata polițiștilor cercetați pentru comiterea
de fapte interzise de legea penală aparținea, în virtutea calității
lor de militar activ, parchetelor și instanțelor militare.
ÎN DREPT

I. Asupra pretinsei încălcări a art. 3 din Convenție
Reclamantul pretinde că a fost încălcat art. 3 din Convenție,
care prevede următoarele:
îNimeni nu poate fi supus torturii, nici pedepselor sau
tratamentelor inumane ori degradante.“
44. Curtea arată că acest capăt de cerere privește, pe de o
parte, relele tratamente pe care reclamantul pretinde că le-a
suferit din partea polițiștilor la 15 aprilie 1996 și, pe de altă parte,
caracterul anchetei desfășurate de către autorități în ceea ce
privește aceste rele tratamente.
1. Asupra pretinselor rele tratamente
A. Argumentele părților

45. Reclamantul arată că polițiștii învinuiți l-au supus unor rele
tratamente, care nu au fost nici necesare, nici justificate, întrucât

el a fost de acord să se supună atât controlului rutier, cât și
recoltării probelor solicitate. El arată, de asemenea, că a suferit
consecințe negative ale acestor tratamente, în măsura în care
încă resimte o sensibilitate la nivelul gâtului și are amețeli.
46. Guvernul susține că atitudinea polițiștilor în cauză a fost
motivată de comportamentul agresiv al reclamantului și că unicul
scop al acestei atitudini a fost asigurarea respectării unei obligații
impuse de lege, și anume supunerea la recoltarea probelor
biologice.
47. În opinia Guvernului, cauza leziunilor traumatice constatate
asupra persoanei reclamantului a fost una pur accidentală,
polițiștii neavând intenția de a-l supune unui tratament umilitor.
Recursul la forță a fost determinat atât de tentativa reclamantului
de a fugi, cât și de agresivitatea acestuia.
48. În plus, conform Guvernului, pretinsele rele tratamente
suferite de reclamant nu ating pragul minim de gravitate necesar
pentru a intra în câmpul de aplicare a art. 3 din Convenție,
avându-se în vedere durata acestor tratamente și efectul lor
asupra reclamantului — doar câteva leziuni în regiunea gâtului,
care nu au determinat consecințe grave sau de lungă durată
asupra stării de sănătate a reclamantului —, cât și sexul, vârsta
și starea de sănătate a acestuia.
49. De altfel, Guvernul susține că reclamantul a fost de reacredință, având în vedere declarațiile sale contradictorii și în mod
evident exagerate, atât în fața autorităților interne, cât și în fața
Curții.
B. Aprecierea Curții

50. Curtea notează că faptul că reclamantul a suferit lovituri
cu ocazia opririi sale de către polițiști în vederea efectuării, la
15 aprilie 1996, a unui control rutier, nu este contestat. Urmele
agresiunii au fost constatate într-un raport medico-legal care
atestă mai multe echimoze și excoriații în zona gâtului, o
excoriație pe frunte și una în zona claviculară.
51. Curtea constată că părțile au păreri diferite în ceea ce
privește cauza leziunilor traumatice constatate asupra
reclamantului. Acesta din urmă susține că a fost bătut de polițiști,
în timp ce Guvernul susține că leziunile au avut un caracter
accidental, inerent procesului de imobilizare a reclamantului, care
a încercat să fugă și a devenit agresiv.
52. Curtea amintește că pentru aprecierea elementelor de fapt
ea se bazează pe principiul probei îdincolo de orice îndoială
rezonabilă“, dar adaugă că o asemenea probă poate rezulta
dintr-un ansamblu de indicii sau de prezumții necontestate,
suficient de grave, precise și concordante; în plus, poate fi avut
în vedere comportamentul părților în timpul aprecierii probelor
(Orhan c. Turciei, Cererea nr. 25.656/1994, § 264, Hotărârea din
18 iunie 2002).
Cu toate acestea, având în vedere caracterul subsidiar al
rolului său, Curtea amintește că ea trebuie să dea dovadă de
prudență în a asuma rolul de instanță competentă pentru a
aprecia faptele, cu excepția situației în care acest lucru devine
inevitabil din cauza circumstanțelor cauzei (McKerr împotriva Marii
Britanii, Cererea nr. 28.883/95, Decizia din 4 aprilie 2000).
În principiu, atunci când în speță au fost făcute anchete
interne, nu este sarcina Curții să substituie propria interpretare a
faptelor celei a autorităților interne, a căror sarcină este stabilirea
faptelor pe baza probelor din cauză. Curtea nu este obligată să
țină cont de constatările acestor autorități, ea putând face o
evaluare proprie în lumina ansamblului informațiilor de care
dispune, dar ea trebuie să se afle în posesia unor elemente
convingătoare, care să conducă la o altă apreciere a faptelor
decât cea a judecătorilor naționali (Klaas împotriva Germaniei,
Hotărârea din 22 septembrie 1993, seria A nr. 269, p. 17, § 29).
53. Curtea constată că în speță Curtea de Apel Pitești,
sesizată cu acțiunea penală împotriva reclamantului pentru
săvârșirea infracțiunii de ultraj, l-a achitat pe acesta din urmă.
Curtea de Apel Pitești a constatat că reclamantul a suferit o
agresiune din partea polițiștilor, că aceștia din urmă au acționat
abuziv, astfel încât nu i se putea reproșa reclamantului că a
încercat să fugă. Curtea de Apel Pitești s-a întemeiat în special
pe certificatele medico-legale prezentate în cauză și pe
declarațiile a 3 martori direcți. Instanța a considerat că declarațiile
martorilor acuzării nu sunt credibile, avându-se în vedere că nici

MONITORUL OFICIAL AL ROMÂNIEI, PARTEA I, Nr. 422/19.V.2005
unul dintre ei nu asistase la incidentul din 15 aprilie 1996, fie din
cauză că erau situați prea departe de locul incidentului, fie pentru
că aflaseră în mod indirect despre aceste fapte.
54. Curtea constată, de asemenea, că cercetările făcute de
Parchetul Militar Craiova împotriva polițiștilor învinuiți de rele
tratamente au condus la o concluzie diametral opusă de aceea a
Curții de Apel Pitești. Parchetul Militar Craiova a dispus
neînceperea urmăririi penale, cu motivarea că polițiștii nu
avuseseră intenția de a-l agresa pe reclamant atunci când au
încercat să îl împiedice să fugă. Or, această concluzie a
Parchetului Militar Craiova a fost infirmată de Tribunalul Militar
Timișoara, cu motivarea că ancheta era incompletă. În același
timp instanța a solicitat Parchetului completarea urmăririi penale.
Cu toate acestea, fără a efectua cercetările dispuse de
instanță, Parchetul Militar Craiova a dispus neînceperea urmăririi
penale împotriva polițiștilor (a se vedea § 31—39 de mai sus).
Ca atare, Curtea nu poate reține concluziile Parchetului Militar
Craiova din Ordonanța de neîncepere a urmăririi penale din
11 septembrie 2002.
55. Având în vedere, de asemenea, informațiile de care
dispune, Curtea apreciază, la fel ca și Curtea de Apel Pitești, că
polițiștii au fost primii care l-au agresat pe reclamant, fără ca
recursul la forță să fi fost determinat de comportamentul
reclamantului.
Curtea nu dispune de vreo informație convingătoare, de natură
a înlătura constatările de fapt ale judecătorilor de la Curtea de
Apel Pitești.
56. În concluzie, Curtea consideră că reclamantul a fost
victima unui tratament contrar art. 3 din Convenție.
57. Ea amintește că aprecierea gravității relelor tratamente
este relativă prin esență; ea depinde de ansamblul circumstanțelor
specifice cauzei, cum ar fi durata tratamentului sau efectele fizice
ori psihice ale acestuia, și, în anumite cazuri, de sexul, vârsta și
de starea de sănătate a victimei. Atunci când un individ este
privat de libertate sau, în general, intră în contact cu agenții
forțelor de ordine, utilizarea forței fizice asupra sa, atunci când
aceasta nu este determinată de comportamentul acestuia, aduce
atingere demnității umane și constituie, în principiu, o încălcare a
dreptului garantat de art. 3 din Convenție (Labita împotriva Italiei,
[M.C.], Cererea nr. 26.772/95, § 120, CEDO 2000-IV, și Pantea
împotriva României, Cererea nr. 33.343/96, § 185—186, Hotărârea
din 3 iunie 2003, nepublicată).
58. Curtea constată că reclamantul a suferit răni ușoare la
nivelul gâtului, care au necesitat, conform certificatului medicolegal întocmit în cauză, 4—5 zile de îngrijiri medicale. Aceste
leziuni nu au determinat consecințe grave sau de lungă durată
asupra stării de sănătate a reclamantului.
59. În ceea ce privește amețelile și sensibilitatea, despre care
reclamantul pretinde că sunt efectele de lungă durată ale acestor
rele tratamente, Curtea observă că acesta din urmă nu a
prezentat nici o probă care să le dovedească.
60. Având în vedere natura leziunilor constatate asupra
reclamantului, Curtea apreciază că actele incriminate constituie un
tratament degradant în sensul art. 3 din Convenție.
61. În lumina celor menționate mai sus, Curtea
concluzionează că art. 3 din Convenție a fost încălcat în această
privință.
2. Asupra caracterului adecvat al anchetei efectuate de către
autoritățile interne
A. Argumentele părților

62. Reclamantul susține că ancheta privind relele tratamente
pe care le-a suferit nu a fost efectivă, întrucât Parchetul Militar
Craiova a refuzat efectuarea anumitor acte importante de
cercetare, cu toate că instanța militară dispusese efectuarea lor.
63. Guvernul constată afirmațiile reclamantului și arată că atât
procurorii, cât și instanța militară au condus o anchetă efectivă,
îndeplinind numeroase acte de cercetare și au examinat toate
capetele de cerere ale reclamantului.
B. Aprecierea Curții

64. Curtea amintește că, atunci când o persoană afirmă în
mod credibil că a suferit, din partea Poliției sau a altor servicii
asemănătoare ale statului, tratamente contrare art. 3 din
Convenție, această dispoziție, combinată cu obligația generală

15

impusă statului prin art. 1 din Convenție de a îrecunoaște oricărei
persoane aflate sub jurisdicția [sa] drepturile și libertățile definite (...)
[în] Convenție“, impune, în consecință, existența unei anchete
oficiale efective. Această anchetă, asemenea celei impuse de
art. 2 din Convenție, trebuie să fie de natură a conduce la
identificarea și pedepsirea persoanelor vinovate (Labita împotriva
Italiei, citată mai sus, § 131).
65. Curtea observă că în speță s-a efectuat o anchetă. O
dată stabilit acest lucru, mai rămân de apreciat diligența cu care
aceasta a fost desfășurată și caracterul ei îefectiv“.
66. Curtea amintește că, pentru ca o anchetă privind
infracțiunile de omucidere sau de rele tratamente comise de către
agenții statului să poată fi considerată ca efectivă, se poate
considera, în general, că este necesar ca persoanele competente
să desfășoare ancheta, precum și cele care au efectuat
cercetările să fie independente de persoanele implicate în
evenimente (a se vedea, de exemplu, hotărârile Güleç împotriva
Turciei din 27 iulie 1998, Culegere de hotărâri și decizii 1998-IV,
§ 81—82, și Og împotriva Turciei, [M.C.], Cererea nr. 21.954/93,
ˇur
CEDO 1999-III, § 91—92). Acest lucru presupune nu numai
absența oricărei legături ierarhice sau instituționale, ci și o
independență practică (a se vedea, de exemplu, hotărârea Ergi
împotriva Turciei din 28 iulie 1998, Culegere 1998-IV, § 83—84, și
Kelly și alții împotriva Marii Britanii, Cererea nr. 30.054/96, § 114,
Hotărârea din 4 mai 2001).
67. Curtea observă, mai întâi, că independența procurorilor
militari care au efectuat ancheta în privința polițiștilor poate fi
pusă la îndoială, avându-se în vedere reglementarea internă în
vigoare la momentul faptelor. În această privință, ea arată că, în
conformitate cu Legea nr. 54/1993, procurorii militari sunt ofițeri
activi, la fel ca și polițiștii la data faptelor, făcând parte din
structura militară, având la bază principiul subordonării ierarhice:
ei beneficiază de grade militare, se bucură de toate privilegiile în
materie și răspund pentru încălcarea regulilor de disciplină
militară.
68. În plus, Curtea observă că o instanță națională a
considerat, printr-o decizie definitivă, că ancheta a fost incompletă
și a trimis dosarul la Parchetul Militar Craiova, indicându-i
acestuia cercetările care trebuiau efectuate. La 11 septembrie
2002, Parchetul Militar Craiova a emis o nouă ordonanță de
scoatere de sub urmărire penală. Așa cum rezultă din dosarul de
urmărire penală prezentat de Guvern, Parchetul nu a efectuat
cercetările dispuse de către instanța militară pentru a completa
ancheta.
69. Or, Curtea apreciază ca foarte uimitor faptul că Parchetul
Militar Craiova nu a luat în considerare, cu ocazia emiterii, la
11 septembrie 2002, a ordonanței de scoatere de sub urmărire
penală, indicațiile date la 25 mai 2001 de către Tribunalul Militar
Timișoara.
70. În lumina celor de mai sus, Curtea consideră că
autoritățile nu au desfășurat o anchetă aprofundată și efectivă în
ceea ce privește afirmațiile credibile ale reclamantului, conform
cărora el a fost supus unor rele tratamente de către polițiști.
În consecință, Curtea concluzionează că art. 3 din Convenție
a fost încălcat și sub acest aspect.
II. Asupra aplicării art. 41 din Convenție
71. Conform prevederilor art. 41 din Convenție, îÎn cazul în
care Curtea declară că a avut loc o încălcare a Convenției sau a
protocoalelor sale și dacă dreptul intern al înaltei părți contractante nu
permite decât o înlăturare incompletă a consecințelor acestei
încălcări, Curtea acordă părții lezate, dacă este cazul, o reparație
echitabilă“.
A. Prejudiciul

72. Prin două scrisori din data de 30 ianuarie 2004,
reclamantul a prezentat două estimări diferite ale prejudiciului
material pretins suferit, decurgând din imposibilitatea, datorată
absenței sale din perioada detenției din 15 aprilie până în
25 aprilie 1996, de a desfășura diverse lucrări pe proprietatea sa
agricolă.
În una dintre cele două scrisori, el a estimat prejudiciul
material la 460.000.000 lei (ROL), în timp ce în altă scrisoare
acesta a fost estimat la 1.136.000.000 lei (ROL).

16

MONITORUL OFICIAL AL ROMÂNIEI, PARTEA I, Nr. 422/19.V.2005

73. Contestând pretențiile reclamantului, Guvernul a subliniat
absența legăturii de cauzalitate între prejudiciul invocat și capetele
de cerere examinate de Curte. El arată că cererea reclamantului
este exorbitantă și disproporționată, avându-se în vedere în
special faptul că acesta nu a prezentat nici un element de probă
în susținerea pretențiilor sale cu titlu de prejudiciu material.
74. Reclamantul pretinde că a suferit și un prejudiciu moral
de 1.000.000 dolari americani (USD) datorită suferințelor fizice și
psihice suportate atât din cauza relelor tratamente aplicate de
polițiști, cât și din cauza arestării sale abuzive.
75. Guvernul consideră exorbitante pretențiile reclamantului și
solicită Curții să țină cont, în estimarea prejudiciului moral, de
nivelul de gravitate relativ scăzut al tratamentelor incriminate,
inclusiv prin raportare la cauze similare. În acest sens, Guvernul
face trimitere la cauza Kmetty împotriva Ungariei (Cererea
nr. 57.967/00, Hotărârea din 16 decembrie 2003). El arată, de
asemenea, că doar capetele de cerere întemeiate pe art. 3 din
Convenție au fost declarate admisibile, astfel încât Curtea nu
poate acorda nici o indemnizație în vederea reparării prejudiciului
pretins de reclamant datorită arestării sale preventive.
76. Curtea arată că singurul fundament pentru acordarea unei
satisfacții echitabile îl constituie în speță tratamentele contrare
art. 3 din Convenție, suferite de reclamant și în absența unei

anchete efective din partea autorităților naționale în această
privință.
77. Având în vedere împrejurările cauzei și statuând în
echitate, așa cum prevede art. 41 din Convenție, ea decide să îi
acorde reclamantului 7.000 euro.
B. Cheltuieli de judecată

78. Reclamantul solicită 407.130.000 lei (ROL) pentru
cheltuielile implicate de procedură în fața instanțelor interne, cât și
în fața Curții. El nu prezintă nici un document justificativ.
79. Guvernul solicită Curții respingerea pretențiilor reclamantului
cu titlu de cheltuieli de judecată, datorită faptului că acestea nu
au fost dovedite.
80. Curtea observă că reclamantul nu și-a formulat pretențiile
în baza art. 41 din Convenție, conform modalităților prevăzute de
art. 60 din regulament; în special, acesta nu a prezentat dovezile
necesare în ceea ce privește pretențiile sale. În consecință,
Curtea concluzionează că cererea sa trebuie respinsă.
C. Majorări de întârziere

81. Curtea consideră adecvat să stabilească majorări de
întârziere echivalente cu rata dobânzii pentru facilitatea de credit
marginal practicată de Banca Centrală Europeană, la care se vor
adăuga 3 puncte procentuale.

PENTRU ACESTE MOTIVE
CURTEA
ÎN UNANIMITATE:

1. hotărăște că art. 3 din Convenție a fost încălcat datorită tratamentului degradant aplicat reclamantului la 15 aprilie 1996, de
către polițiști;
2. hotărăște că art. 3 din Convenție a fost încălcat datorită faptului că autoritățile nu au desfășurat o anchetă efectivă în
privința acestui tratament;
3. hotărăște că:
a) statul pârât trebuie să plătească reclamantului, în termen de 3 luni de la data rămânerii definitive a hotărârii, conform
art. 44 alin. 2 din Convenție, 7.000 euro cu titlu de daune morale, plus orice altă sumă ce poate fi datorată cu titlu de impozit pe
aceasta, care urmează să fie plătiți în lei, conform ratei de schimb aplicabile la momentul plății;
b) această sumă va fi majorată, începând de la data expirării termenului menționat până la momentul efectuării plății, cu o
dobândă simplă de întârziere, egală cu dobânda minimă pentru împrumut practicată de Banca Centrală Europeană, valabilă în această
perioadă, la aceasta adăugându-se o majorare cu 3 puncte procentuale;
4. respinge cererea de acordare a unei satisfacții echitabile pentru rest.
Redactată în limba franceză, apoi comunicată în scris la data de 5 octombrie 2004, în aplicarea art. 77 alin. 2 și 3 din
Regulamentul Curții.
S. Dollé,
grefieră

J.-P. Costa,
președinte

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 224.09.71/150, fax 225.00.43, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 422/19.V.2005 conține 16 pagini.

Prețul: 10.500 lei vechi/1,05 lei noi

&JUYDGY|016750]
ISSN 1453—4495

