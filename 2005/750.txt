PARTEA

Anul 173 (XVII) — Nr. 750

I

Joi, 18 august 2005

LEGI, DECRETE, HOTĂRÂRI ȘI ALTE ACTE
SUMAR
Pagina
DECIZII ALE CURȚII CONSTITUȚIONALE
Decizia nr. 336 din 28 iunie 2005 referitoare la excepția
de neconstituționalitate a dispozițiilor art. 361 alin. 1
lit. c) din Codul de procedură penală.....................

1–3

Decizia nr. 344 din 28 iunie 2005 referitoare la excepția
de neconstituționalitate a prevederilor art. 50 alin. (2)
și (4) din Legea nr. 10/2001 privind regimul juridic
al unor imobile preluate în mod abuziv în
perioada 6 martie 1945 — 22 decembrie 1989 ......

3–5

´
Statutul Asociației Generale a Vânătorilor și Pescarilor
Sportivi din România.................................................

DECIZII

ALE

CURȚII

5–16

CONSTITUȚIONALE

CURTEA CONSTITUȚIONALĂ

D E C I Z I A Nr. 336
din 28 iunie 2005

referitoare la excepția de neconstituționalitate a dispozițiilor art. 361 alin. 1 lit. c)
din Codul de procedură penală
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Kozsokár Gábor
Petre Ninosu
Ion Predescu
Șerban Viorel Stănoiu
Iuliana Nedelcu
Marieta Safta

—
—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate a dispozițiilor art. 361 alin. 1 lit. c) din Codul de
procedură penală, excepție ridicată de Constantin Preda în
Dosarul nr. 5.100/2004 al Înaltei Curți de Casație și Justiție
— Secția penală.
La apelul nominal este prezent autorul excepției,
personal, lipsind partea Nicolae Ghiță, față de care
procedura de citare este legal îndeplinită.
Autorul excepției, având cuvântul, solicită admiterea
excepției de neconstituționalitate, așa cum a fost formulată.

2

MONITORUL OFICIAL AL ROMÂNIEI, PARTEA I, Nr. 750/18.VIII.2005

Reprezentantul
Ministerului
Public,
invocând
jurisprudența Curții Constituționale în materie, pune
concluzii de respingere a excepției ca neîntemeiată.
C U R T E A,

având în vedere actele și lucrările dosarului, reține
următoarele:
Prin Încheierea din 26 ianuarie 2005, pronunțată în
Dosarul nr. 5.100/2004, Înalta Curte de Casație și Justiție
— Secția penală a sesizat Curtea Constituțională cu
excepția de neconstituționalitate a dispozițiilor art. 361
alin. 1 lit. c) din Codul de procedură penală, excepție
ridicată de Constantin Preda în dosarul menționat.
În motivarea excepției de neconstituționalitate se
susține că prevederile legale criticate, care exclud calea de
atac a apelului în cazul sentințelor pronunțate de curțile de
apel, contravin dispozițiilor constituționale cuprinse în
art. 21 alin. (3) privind dreptul la un proces echitabil, în
art. 123 alin. (2) [devenit, ca urmare a revizuirii Constituției,
art. 124 alin. (3)] privind unicitatea, imparțialitatea și
egalitatea justiției, precum și celor cuprinse în art. 128
(devenit, ca urmare a revizuirii Constituției, art. 129) privind
folosirea căilor de atac.
Înalta Curte de Casație și Justiție — Secția penală,
exprimându-și
opinia
asupra
excepției
de
neconstituționalitate, apreciază că aceasta este
neîntemeiată. Se arată că textul de lege criticat este în
deplin acord cu prevederile constituționale invocate, care
încredințează legiuitorului dreptul de a stabili competența și
procedura de judecată, inclusiv căile de atac și condițiile
exercitării acestora. Totodată, se arată că art. 361 alin. 1
lit. c) din Codul de procedură penală este în concordanță
și cu prevederile Convenției pentru apărarea drepturilor
omului și a libertăților fundamentale, respectiv cu cele ale
art. 2 din Protocolul nr. 7 adițional la Convenție, care
consacră dreptul la un dublu grad de jurisdicție în materie
penală.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate
ridicate.
Guvernul apreciază că excepția de neconstituționalitate
este neîntemeiată, întrucât nici unul dintre principiile
constituționale invocate de autorul excepției nu implică
reglementarea uniformă pentru toate cazurile și pentru toți
participanții la proces a căilor de atac împotriva hotărârilor
pronunțate de instanțele judecătorești. Se arată, cu referire
la Decizia Plenului Curții Constituționale nr. 1/1994, că
legiuitorul poate institui în considerarea unor situații
deosebite reguli speciale de procedură, precum și
modalități de exercitare a drepturilor procedurale, accesul
liber la justiție neavând semnificația accesului în toate
cazurile la toate structurile judecătorești și la toate căile de
atac. Totodată, se arată că art. 2 din Protocolul nr. 7
adițional la Convenția pentru apărarea drepturilor omului și
a libertăților fundamentale îprevede necesitatea existenței
unui dublu grad de jurisdicție, și nu a unui triplu grad“.
Avocatul Poporului consideră că dispozițiile legale
criticate sunt o reflectare a prevederilor art. 126 alin. (2) și
ale art. 129 din Legea fundamentală care dau în
competența exclusivă a legiuitorului stabilirea competenței,
a procedurii de judecată și a căilor de atac împotriva
hotărârilor judecătorești. Se arată că art. 361 alin. 1 lit. c)
din Codul de procedură penală nu încalcă dreptul la un

proces echitabil, întrucât nu înlătură posibilitatea inculpaților
de a beneficia de drepturile și garanțiile procesuale
instituite prin lege, în cadrul unui proces public, judecat de
către o instanță independentă, imparțială și stabilită prin
lege, și, de asemenea, asigură dreptul la două grade de
jurisdicție, în acord cu art. 2 din Protocolul nr. 7 adițional
la Convenția pentru apărarea drepturilor omului și a
libertăților fundamentale.
În concluzie, Avocatul Poporului consideră că excepția
este neîntemeiată.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate ridicată.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile autorilor excepției și ale
procurorului, dispozițiile legale criticate, raportate la
prevederile Constituției, precum și dispozițiile Legii
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, precum și celor ale art. 1 alin. (2), ale art. 2,
3, 10 și 29 din Legea nr. 47/1992, să soluționeze excepția
de neconstituționalitate ridicată.
Obiectul excepției de neconstituționalitate îl constituie
dispozițiile art. 361 alin. 1 lit. c) din Codul de procedură
penală, potrivit cărora îSentințele pot fi atacate cu apel. Nu
pot fi atacate cu apel: [...]
c) sentințele pronunțate de curțile de apel și Curtea Militară
de Apel.“
Autorul excepției de neconstituționalitate susține că
textul legal criticat contravine dispozițiilor constituționale
cuprinse în art. 21 alin. (3) privind dreptul la un proces
echitabil, în art. 123 alin. (2) [devenit, ca urmare a revizuirii
Constituției, art. 124 alin. (3)] privind unicitatea,
imparțialitatea și egalitatea justiției, precum și celor
cuprinse în art. 128 (devenit, ca urmare a revizuirii
Constituției, art. 129) privind folosirea căilor de atac.
Se invocă, de asemenea, încălcarea art. 6 din
Convenția pentru apărarea drepturilor omului și a libertăților
fundamentale.
Examinând excepția de neconstituționalitate formulată,
Curtea constată că dispozițiile legale criticate au mai fost
supuse controlului de constituționalitate. Astfel, printr-o
interpretare sistematică, atât prin prisma normelor
constituționale, cât și a convențiilor internaționale la care
România este parte, Curtea Constituțională a statuat prin
numeroase decizii, precum Decizia nr. 176 din 18 iunie
2002, publicată în Monitorul Oficial al României, Partea I,
nr. 542 din 24 iulie 2002, Decizia nr. 267 din 22 iunie
2004, publicată în Monitorul Oficial al României, Partea I,
nr. 621 din 8 iulie 2004, și Decizia nr. 460 din 28
octombrie 2004, publicată în Monitorul Oficial al României,
Partea I, nr. 1.153 din 7 decembrie 2004, că prevederile
art. 361 alin. 1 lit. c) din Codul de procedură penală sunt
constituționale.
Cu acele prilejuri Curtea a reținut că dispozițiile legale
criticate nu încalcă dreptul la un proces echitabil,
reglementat de art. 21 alin. (3) din Constituție, precum și
de art. 6 din Convenția pentru apărarea drepturilor omului
și a libertăților fundamentale, întrucât nu înlătură
posibilitatea inculpaților de a beneficia de drepturile și
garanțiile procesuale instituite prin lege, în cadrul unui
proces public, judecat de către o instanță independentă,
imparțială și stabilită prin lege, într-un termen rezonabil,

MONITORUL OFICIAL AL ROMÂNIEI, PARTEA I, Nr. 750/18.VIII.2005
precum și faptul că aceste prevederi asigură dreptul la
două grade de jurisdicție (judecata în primă instanță și
judecata în recurs) în materie penală, reglementat de art. 2
din Protocolul nr. 7 la Convenția pentru apărarea
drepturilor omului și a libertăților fundamentale.
În cuprinsul jurisprudenței menționate Curtea a mai
reținut că art. 361 alin. 1 lit. c) din Codul de procedură
penală nu contravine prevederilor art. 124 alin. (2) din
Legea fundamentală, întrucât stabilirea de către legiuitor, în
temeiul prerogativelor conferite acestuia de dispozițiile
art. 126 alin. (2) din Constituție, a unor reguli procedurale
privind competența curților de apel și a sentințelor ce pot fi
atacate cu apel nu este de natură să aducă atingere
principiului constituțional ce consacră unicitatea, egalitatea

3

și imparțialitatea justiției, câtă vreme aceste reguli se aplică
în mod egal tuturor persoanelor aflate în situații identice
sau similare.
Întrucât nu au intervenit elemente noi, de natură să
determine reconsiderarea jurisprudenței Curții, atât soluția,
cât și considerentele deciziilor menționate își păstrează
valabilitatea și în cauza de față.
De asemenea, nu poate fi reținută critica art. 361
alin. 1 lit. c) din Codul de procedură penală în raport de
normele constituționale privind folosirea căilor de atac,
textul de lege criticat fiind chiar o concretizare a
prevederilor art. 129 din Legea fundamentală, care
stabilesc cu privire la căile de atac că acestea pot fi
exercitate îîn condițiile legii“.

Pentru considerentele arătate, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 alin. (1) din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 361 alin. 1 lit. c) din Codul de procedură penală,
excepție ridicată de Constantin Preda în Dosarul nr. 5.100/2004 al Înaltei Curți de Casație și Justiție — Secția penală.
Definitivă și general obligatorie.
Pronunțată în ședința publică din data de 28 iunie 2005.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Marieta Safta

CURTEA CONSTITUȚIONALĂ

D E C I Z I A Nr. 344
din 28 iunie 2005

referitoare la excepția de neconstituționalitate a prevederilor art. 50 alin. (2) și (4)
din Legea nr. 10/2001 privind regimul juridic al unor imobile preluate în mod abuziv
în perioada 6 martie 1945 — 22 decembrie 1989
Ioan Vida
Nicolae Cochinescu
Aspazia Cojocaru
Constantin Doldur
Kozsokár Gábor
Acsinte Gaspar
Petre Ninosu
Ion Predescu
Șerban Viorel Stănoiu
Ion Tiucă
Irina Loredana Lăpădat

—
—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate a prevederilor art. 46 alin. (2) și (4) din Legea
nr. 10/2001 privind regimul juridic al unor imobile preluate
în mod abuziv în perioada 6 martie 1945 — 22 decembrie
1989, excepție ridicată de Nicolae Teodor Moldovan și
Monica-Teodora Moldovan în Dosarul nr. 4.108/2004 al
Curții de Apel București — Secția a IV-a civilă.
La apelul nominal lipsesc părțile, față de care procedura
de citare a fost legal îndeplinită.

Reprezentantul Ministerului Public pune concluzii de
respingere a excepției de neconstituționalitate ca
neîntemeiată, invocând în acest sens jurisprudența Curții
Constituționale în materie.
C U R T E A,

având în vedere actele și lucrările dosarului, constată
următoarele:
Prin Încheierea din 8 martie 2005, pronunțată în Dosarul
nr. 4.108/2004, Curtea de Apel București — Secția a IV-a
civilă a sesizat Curtea Constituțională cu excepția de
neconstituționalitate a prevederilor art. 46 alin. (2) și (4) din
Legea nr. 10/2001 privind regimul juridic al unor imobile
preluate în mod abuziv în perioada 6 martie 1945
— 22 decembrie 1989. Excepția a fost ridicată de Nicolae
Teodor Moldovan și Monica-Teodora Moldovan.
În motivarea excepției de neconstituționalitate se
susține în esență că prevederile legale criticate contravin
principiului constituțional al garantării și ocrotirii dreptului de
proprietate privată, deoarece prevăd posibilitatea menținerii
valabilității actelor juridice de înstrăinare având ca obiect

4

MONITORUL OFICIAL AL ROMÂNIEI, PARTEA I, Nr. 750/18.VIII.2005

imobile preluate fără titlu valabil, dacă acestea au fost
încheiate cu bună-credință.
Curtea de Apel București — Secția a IV-a civilă
consideră că excepția de neconstituționalitate este
neîntemeiată. Se arată în acest sens că exceptarea de la
sancțiunea nulității absolute a actelor juridice de înstrăinare
a imobilelor preluate în mod abuziv în perioada 6 martie
1945 — 22 decembrie 1989, dacă acestea au fost
încheiate cu bună-credință, respectiv cu respectarea
dispozițiilor imperative ale legilor în vigoare la data
înstrăinării lor, nu constituie o încălcare a principiului
constituțional al garantării și ocrotirii dreptului de proprietate
privată. Se mai arată că aceste prevederi legale îconsacră
expres, într-un domeniu particular (...), principiul aparenței
în drept, principiu de drept civil cu aplicație generală în
materia înstrăinărilor imobiliare cu titlu oneros operate de
un neproprietar, prin care, pe considerațiuni de echitate și
utilitate socială, se salvgardează drepturile terțului
dobânditor de bună-credință în dauna adevăratului
proprietar (...)“, care are însă un drept de despăgubire.
Potrivit art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate ridicate.
Guvernul apreciază că excepția de neconstituționalitate
este neîntemeiată. În acest sens se arată că prevederile
art. 46 alin. (2) din Legea nr. 10/2001 reprezintă o aplicare
a principiului constituțional al garantării și ocrotirii
proprietății private îdin perspectiva proprietarului care a
dobândit imobilul prin cumpărare de la stat, în baza legii în
vigoare la data respectivă și cu respectarea întocmai a
prevederilor acesteia“, fiind, deci, de bună-credință la
momentul cumpărării. În ceea ce privește prevederile
art. 46 alin. (4) din Legea nr. 10/2001, Guvernul apreciază
că această prevedere legală consacră regula generală în
materia nulității absolute, care intervine în cazul în care la
încheierea actului juridic nu au fost respectate dispoziții
legale imperative, astfel încât excepția este neîntemeiată.
Avocatul Poporului consideră că excepția de
neconstituționalitate este neîntemeiată. Se arată în acest
sens că prevederile legale criticate reglementează
validitatea actelor juridice de înstrăinare a imobilelor
preluate de stat fără titlu valabil sau cu titlu valabil, dacă
au fost încheiate cu bună-credință, respectiv în conformitate
cu dispozițiile imperative ale legilor în vigoare la data
înstrăinării, fără să aducă atingere principiului constituțional
al garantării și ocrotirii proprietății private. Se mai arată,
invocându-se jurisprudența Curții Constituționale, că
legiuitorul a înțeles că în conflictul de interese legitime
dintre adevăratul proprietar și subdobânditorul de bunăcredință al bunului său imobil să fie preferat cel din urmă,
din rațiuni care vizează asigurarea securității circuitului civil
și stabilitatea raporturilor juridice.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate ridicate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, dispozițiile
legale criticate, raportate la prevederile Constituției, precum
și dispozițiile Legii nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din

Legea nr. 47/1992, să soluționeze excepția de
neconstituționalitate ridicată.
Așa cum rezultă din Încheierea de sesizare a Curții
Constituționale din data de 8 martie 2005, obiectul
excepției de neconstituționalitate îl constituie prevederile
art. 46 alin. (2) și (4) din Legea nr. 10/2001 privind regimul
juridic al unor imobile preluate în mod abuziv în perioada
6 martie 1945 — 22 decembrie 1989, publicată în
Monitorul Oficial al României, Partea I, nr. 75 din
14 februarie 2001.
Legea nr. 10/2001 a fost republicată în Monitorul Oficial
al României, Partea I, nr. 279 din 4 aprilie 2005, dându-se
textelor o nouă numerotare. Astfel, art. 46 alin. (2) și (4)
din Legea nr. 10/2001 a devenit art. 50 alin. (2) și (4),
fără a se modifica substanța reglementării.
Prevederile legale criticate au următorul conținut:
— Art. 50 alin. (2) și (4): î(2) Actele juridice de
înstrăinare, inclusiv cele făcute în cadrul procesului de
privatizare, având ca obiect imobile preluate fără titlu valabil,
sunt lovite de nulitate absolută, în afară de cazul în care actul a
fost încheiat cu bună-credință. (...)
(4) Actele juridice de înstrăinare, inclusiv cele întocmite în
cadrul procesului de privatizare, având ca obiect imobile
preluate cu titlu valabil, sunt lovite de nulitate absolută dacă au
fost încheiate cu încălcarea dispozițiilor imperative ale legilor în
vigoare la data înstrăinării lor.“
În opinia autorilor excepției de neconstituționalitate
prevederile legale criticate contravin dispozițiilor art. 44 din
Constituție, al căror conținut este următorul:
— Art. 44: (1) Dreptul de proprietate, precum și creanțele
asupra statului, sunt garantate. Conținutul și limitele acestor
drepturi sunt stabilite de lege.
(2) Proprietatea privată este garantată și ocrotită în mod
egal de lege, indiferent de titular. Cetățenii străini și apatrizii pot
dobândi dreptul de proprietate privată asupra terenurilor numai
în condițiile rezultate din aderarea României la Uniunea
Europeană și din alte tratate internaționale la care România
este parte, pe bază de reciprocitate, în condițiile prevăzute prin
lege organică, precum și prin moștenire legală.
(3) Nimeni nu poate fi expropriat decât pentru o cauză de
utilitate publică, stabilită potrivit legii, cu dreaptă și prealabilă
despăgubire.
(4) Sunt interzise naționalizarea sau orice alte măsuri de
trecere silită în proprietate publică a unor bunuri pe baza
apartenenței sociale, etnice, religioase, politice sau de altă
natură discriminatorie a titularilor.
(5) Pentru lucrări de interes general, autoritatea publică
poate folosi subsolul oricărei proprietăți imobiliare, cu obligația
de a despăgubi proprietarul pentru daunele aduse solului,
plantațiilor sau construcțiilor, precum și pentru alte daune
imputabile autorității.
(6) Despăgubirile prevăzute în alineatele (3) și (5) se
stabilesc de comun acord cu proprietarul sau, în caz de
divergență, prin justiție.
(7) Dreptul de proprietate obligă la respectarea sarcinilor
privind protecția mediului și asigurarea bunei vecinătăți,
precum și la respectarea celorlalte sarcini care, potrivit legii sau
obiceiului, revin proprietarului.
(8) Averea dobândită licit nu poate fi confiscată. Caracterul
licit al dobândirii se prezumă.
(9) Bunurile destinate, folosite sau rezultate din infracțiuni
ori contravenții pot fi confiscate numai în condițiile legii.“
Examinând excepția de neconstituționalitate, Curtea
reține următoarele:
În opinia autorilor excepției de neconstituționalitate textul
de lege criticat contravine principiului constituțional al
garantării și ocrotirii dreptului de proprietate privată,
deoarece prevede posibilitatea menținerii valabilității actelor

MONITORUL OFICIAL AL ROMÂNIEI, PARTEA I, Nr. 750/18.VIII.2005
juridice de înstrăinare având ca obiect imobile preluate fără
titlu valabil, dacă acestea au fost încheiate cu bunăcredință.
Analizând excepția de neconstituționalitate, Curtea
constată că prevederile art. 46 alin. (2) din Legea
nr. 10/2001, devenit art. 50 alin. (2) în urma republicării
acesteia, au mai făcut obiect al controlului de
constituționalitate, prin raportare la dispozițiile art. 44 din
Constituție, referitoare la dreptul de proprietate privată, și
cu o motivare asemănătoare.
Astfel, prin Decizia nr. 69 din 18 februarie 2003,
publicată în Monitorul Oficial al României, Partea I, nr. 226
din 3 aprilie 2003, Curtea Constituțională a constatat că
buna-credință a fost consacrată de legiuitor ca o cauză de
îasanare a nulității absolute a actelor de înstrăinare a
imobilelor preluate fără titlu valabil“, astfel încât în conflictul
de interese legitime dintre adevăratul proprietar și
subdobânditorul de bună-credință al imobilului a fost
preferat cel din urmă, din rațiuni care vizează asigurarea
securității circuitului civil și stabilitatea raporturilor juridice.
S-a mai arătat în decizia menționată că, îdin punct de
vedere juridic, soluția se fundamentează pe principiul
validității aparenței în drept, a cărui esență este exprimată
prin adagiul error communis facit jus“, iar opțiunea
legiuitorului de a-l prefera pe subdobânditorul de bunăcredință nu vine în contradicție cu spiritul Legii nr. 10/2001,
și anume cu caracterul reparator consacrat de aceasta. În

5

situația în care restituirea în natură nu mai poate opera,
devin aplicabile dispozițiile art. 1 alin. (2) din legea
menționată, potrivit cărora: î(2) În cazurile în care restituirea
în natură nu este posibilă se vor stabili măsuri reparatorii prin
echivalent. Măsurile reparatorii prin echivalent vor consta în
compensare cu alte bunuri ori servicii oferite în echivalent de
deținător, cu acordul persoanei îndreptățite, în acordare de
acțiuni la societăți comerciale tranzacționate pe piața de
capital, de titluri de valoare nominală folosite exclusiv în
procesul de privatizare sau de despăgubiri bănești.“
Cele statuate prin decizia menționată își mențin
valabilitatea și în prezenta cauză, deoarece nu au
intervenit elemente de natură să impună o reconsiderare a
jurisprudenței Curții Constituționale.
În ceea ce privește prevederile art. 50 alin. (4) din
Legea nr. 10/2001, Curtea constată că acestea reprezintă
consacrarea legală a sancțiunii nulității absolute a actelor
juridice încheiate cu încălcarea dispozițiilor imperative ale
legilor în vigoare la data încheierii lor și nu contravin
principiului constituțional al garantării și ocrotirii proprietății
private. În jurisprudența sa, Curtea a statuat că garantarea
și ocrotirea proprietății operează în condițiile dobândirii
dreptului de proprietate cu respectarea prevederilor legale.
Prin urmare, nu poate fi invocată protecția constituțională a
dreptului de proprietate, în condițiile dobândirii acestui drept
cu încălcarea unei norme juridice imperative.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 50 alin. (2) și (4) din Legea nr. 10/2001 privind
regimul juridic al unor imobile preluate în mod abuziv în perioada 6 martie 1945 — 22 decembrie 1989, excepție ridicată
de Nicolae Teodor Moldovan și Monica-Teodora Moldovan în Dosarul nr. 4.108/2004 al Curții de Apel București — Secția
a IV-a civilă.
Definitivă și general obligatorie.
Pronunțată în ședința publică din data de 28 iunie 2005.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Irina Loredana Lăpădat

´

STATUTUL
Asociației Generale a Vânătorilor și Pescarilor Sportivi din România
CAPITOLUL I
Dispoziții generale
Art. 1. — (1) Asociația Generală a Vânătorilor și
Pescarilor Sportivi din România, succesoare de drept a
Uniunii Generale a Vânătorilor din România (U.G.V.R.),
înființată în anul 1919, recunoscută ca persoană morală
prin Legea promulgată prin Decretul Regal nr. 1.393/1923,
reorganizată prin transformare ca Asociația Generală a
Vânătorilor din România (A.G.V.R.) prin Decretul
nr. 211/1948 și ca Asociația Generală a Vânătorilor și

Pescarilor Sportivi din România prin Hotărârea Consiliului
de Miniștri nr. 3.126/1953, instituționalizată ca atare prin
prevederile actelor normative adoptate ulterior în legătură
cu vânătoarea, pescuitul și regimul armelor, definită expres
prin prevederile Legii nr. 26/1976 și ale Legii nr. 103/1996,
republicată, este menținută în ființă prin efectul înscrierii în
registrele speciale și este recunoscută ca fiind de utilitate
publică prin Hotărârea Guvernului nr. 259/2001.
(2) Asociația Generală a Vânătorilor și Pescarilor
Sportivi din România, denumită în continuare A.G.V.P.S.,
este persoană juridică de utilitate publică și de drept privat,

6

MONITORUL OFICIAL AL ROMÂNIEI, PARTEA I, Nr. 750/18.VIII.2005

apolitică, fără scop lucrativ, cu patrimoniu propriu, distinct
și indivizibil.
(3) A.G.V.P.S. are denumire, sediu, patrimoniu, siglă și
drapel proprii; durata funcționării acesteia este
nedeterminată; modelele siglei și drapelului sunt prezentate
în anexele nr. 1 și 2.
(4) A.G.V.P.S. este înscrisă în Registrul asociațiilor și
fundațiilor de la Judecătoria Sectorului 2 sub nr. 4 din
31 mai 2000 și în Registrul național al persoanelor juridice
fără scop patrimonial sub numărul 1.561/A/2000.
(5) A.G.V.P.S. are sediul în municipiul București, Calea
Moșilor nr. 128, sectorul 2.
Art. 2. — (1) A.G.V.P.S. este constituită din organizațiile
de vânători și/sau de pescari sportivi constituite pe
principiul liberei asocieri și afiliate la aceasta, pe care le
reprezintă în plan intern și internațional.
(2) Afilierea organizațiilor de vânători și/sau de pescari
sportivi la A.G.V.P.S. se face potrivit prezentului statut.
(3) Numărul organizațiilor care se pot afilia la
A.G.V.P.S. este nelimitat.
Art. 3. — A.G.V.P.S. este afiliată la Consiliul
Internațional al Vânătorii și al Protecției Vânatului (C.I.C.),
la Confederația Internațională de Pescuit Sportiv (C.I.P.S.)
și la Federația Asociațiilor de Vânătoare și Conservare a
Faunei Sălbatice din Uniunea Europeană (F.A.C.E.)
Art. 4. — (1) A.G.V.P.S. are următoarele atribuții:
a) susține activitățile de conservare a biodiversității și de
protecție a faunei de interes vânătoresc și piscicol, precum
și a mediilor naturale de dezvoltare a acesteia;
b) reprezintă și apără interesele organizațiilor afiliate, ale
membrilor și personalului angajat al acestora în fața
autorităților interne și internaționale;
c) aprobă afilierea sau, după caz, excluderea
organizațiilor de vânători și/sau de pescari sportivi legal
constituite, potrivit criteriilor cuprinse în prezentul statut;
înregistrează și ține evidența acestor organizații și a
membrilor vânători ai acestora;
d) armonizează interesele organizațiilor afiliate și
mediază neînțelegerile dintre acestea;
e) acordă sprijin și asistență de specialitate;
f) organizează reuniuni, conferințe, simpozioane, expoziții
și alte manifestări cinegetice și de pescuit sportiv și
participă la astfel de manifestări în țară și în străinătate;
g) înființează, în condițiile legii, cluburi, fundații și unități
economice ori desfășoară activități economice și agricole
cu caracter accesoriu, cuprinse în codul CAEN, inclusiv de
pescuit și acvacultură, de import-export și de comercializare
armament și muniție de vânătoare, în vederea realizării
scopului și obiectului de activitate;
h) editează și difuzează publicații în domeniul cinegetic
și halieutic și sprijină editarea și difuzarea unor lucrări de
specialitate destinate instruirii candidaților și membrilor
organizațiilor afiliate;
i) formulează inițiative legislative sau propuneri și
observații, în calitate de organizație neguvernamentală de
utilitate publică interesată pentru îmbunătățirea unor acte
normative, reglementări și instrucțiuni în domeniul specific
de activitate;
j) ține cartea de origine a câinilor de vânătoare și
eliberează certificatele de origine, permisele și semnele
distincte pentru câinii proprietate a organizațiilor afiliate și
a membrilor acestora;
k) tipărește, înseriază și distribuie carnetele de membru
vânător și de membru pescar sportiv pentru organizațiile
afiliate;
l) sprijină activitatea de pregătire și de promovare a
noilor membri vânători și pescari sportivi ai organizațiilor

afiliate, prin elaborarea și punerea la dispoziție a
materialelor bibliografice necesare și prin participarea la
examinare; coordonează activitatea de perfecționare a
pregătirii personalului propriu și al organizațiilor afiliate;
m) susține activitatea de prevenire și de combatere a
braconajului, prin cooperare cu organele abilitate;
n) monitorizează respectarea legii și a statutului propriu
de către organizațiile afiliate;
o) promovează imaginea activității cinegetice și
halieutice din România, la nivel național și internațional;
p) sprijină și participă la activități de cercetare științifică
specifice faunei de interes cinegetic și piscicol;
r) alte atribuții stabilite prin lege și prin reglementările în
domeniu.
(2) Atribuțiile A.G.V.P.S. pot fi completate operativ, în
funcție de necesități, de către Consiliul A.G.V.P.S., urmând
să fie supuse ratificării primului congres.
CAPITOLUL II
Structura A.G.V.P.S.
Art. 5. — A.G.V.P.S. este forul de reprezentare a
organizațiilor membre, compuse din vânători și/sau pescari
sportivi, care sunt legal constituite și afiliate la aceasta
potrivit prezentului statut.
Art. 6. — Organele A.G.V.P.S. sunt:
a) congresul;
b) consiliul;
c) comisia de cenzori.
Art. 7. — (1) Congresul este forul suprem de conducere
al A.G.V.P.S., constituit din delegații aleși de adunările
generale ale organizațiilor afiliate potrivit normei de
reprezentare, în acest scop, pentru o perioadă de 4 ani,
care este de un delegat la minimum 200 de vânători și,
respectiv, de un delegat la minimum 800 de pescari
sportivi cu drept de vot și de o vechime mai mare de
10 ani într-o asociație afiliată.
(2) Organizațiile afiliate care nu îndeplinesc condițiile
normelor de reprezentare se pot grupa și desemnează prin
consens un reprezentant al acestora, cu drept de vot.
(3) Organizațiile afiliate care nu îndeplinesc condițiile
normei de reprezentare și nu se grupează pentru a-și
desemna un delegat cu drept de vot pot fi reprezentate în
congres de către un delegat în calitate de invitat.
(4) Calitatea de delegat la congres se pierde prin
deces, demisie, revocare sau prin pierderea calității de
membru vânător și/sau de pescar sportiv.
(5) Înlocuirea delegaților la congres se face de
adunarea generală a organizației afiliate al cărei delegat a
pierdut calitatea, respectându-se principiul reprezentativității.
Art. 8. — (1) Congresul se convoacă anual în sesiune
ordinară, iar în sesiune extraordinară ori de câte ori este
necesar, de către consiliu, președinte, președinte executiv
sau la cererea unor organizații afiliate care însumează cel
puțin o treime din numărul membrilor vânători și pescari
sportivi înscriși în evidențele tuturor organizațiilor afiliate.
(2) O dată la 4 ani, după desfășurarea adunărilor
generale de alegeri la organizațiile afiliate, congresul alege
președintele, 2 vicepreședinți, președintele executiv și
17 membri ai consiliului, precum și comisia de cenzori.
Art. 9. — Congresul are următoarele atribuții:
a) dezbate și aprobă raportul de activitate al consiliului,
raportul comisiei de cenzori, bugetul de venituri și cheltuieli
și se pronunță asupra gestiunii A.G.V.P.S.;
b) dezbate și stabilește strategia A.G.V.P.S.;
c) alege președintele, președintele executiv,
vicepreședinții și membrii consiliului;

MONITORUL OFICIAL AL ROMÂNIEI, PARTEA I, Nr. 750/18.VIII.2005
d) alege comisia de cenzori;
e) modifică Statutul A.G.V.P.S. și statutul-cadru al
organizațiilor afiliate, prevăzut în anexa nr. 3;
f) hotărăște cu privire la afilierea A.G.V.P.S. la
organizații și organisme internaționale de profil;
g) alege reprezentanții A.G.V.P.S. în organismele interne
și internaționale din care asociația face parte;
h) soluționează contestațiile împotriva hotărârilor de
excludere și de respingere a cererii de afiliere;
i) aprobă Regulamentul privind dobândirea carnetului de
membru vânător al unei organizații afiliate;
j) aprobă Normele de desfășurare a adunărilor generale
de alegeri la nivelul organizațiilor afiliate;
k) ratifică sau anulează, după caz, hotărârile consiliului
luate în situații deosebite, care sunt în competența sa;
l) acordă titlul de îmembru de onoare al A.G.V.P.S.“;
m) îndeplinește orice alte atribuții potrivit legii.
Art. 10. — (1) Consiliul conduce activitatea A.G.V.P.S.
în intervalul dintre ședințele congresului și este alcătuit din
președinte, președinte executiv și 2 vicepreședinți ca
membri de drept, precum și dintr-un număr de 17 membri
cu o vechime mai mare de 15 ani într-o organizație
afiliată, desemnați pe grupe de județe.
(2) La lucrările consiliului pot participa cu drept de vot
și foștii președinți ai A.G.V.P.S., în calitate de președinte
de onoare, dacă își păstrează calitatea de membru al unei
organizații afiliate.
(3) Membrii consiliului pot fi retribuiți cu o indemnizație
al cărei cuantum se stabilește anual de către congres.
Art. 11. — Consiliul se reunește în ședințe ordinare o
dată pe trimestru și în ședințe extraordinare ori de câte ori
este necesar, la convocarea președintelui, președintelui
executiv sau la cererea a cel puțin unei treimi din numărul
membrilor acestuia.
Art. 12. — Consiliul are următoarele atribuții:
a) duce la îndeplinire hotărârile congresului;
b) prezintă în congres raportul de activitate și execuția
bugetară pe perioada anterioară;
c) propune programul de activitate și bugetul de venituri
și cheltuieli pe anul în curs;
d) hotărăște cu privire la afilierea organizațiilor noi sau
la excluderea organizațiilor afiliate, potrivit criteriilor cuprinse
în prezentul statut;
e) avizează propunerile de angajare și desfacere a
contractului de muncă pentru directorii asociațiilor afiliate;
f) arbitrează divergențele dintre organizațiile afiliate, în
scopul armonizării intereselor acestora;
g) aprobă organigrama, statul de funcții, grila de
salarizare, regulamentul de organizare și funcționare,
regulamentul de ordine interioară și contractul colectiv de
muncă;
h) aprobă componența corpului de arbitri, pe domenii de
activitate competițională;
i) aprobă modelul uniformelor, semnele distinctive ale
funcțiilor și Regulamentul privind portul uniformelor pentru
personalul A.G.V.P.S. și al organizațiilor afiliate;
j) aprobă propunerile de înființare a unor fundații și
unități economice proprii, în vederea obținerii surselor de
finanțare necesare realizării scopului A.G.V.P.S.;
k) aprobă componența și programul delegațiilor care
reprezintă A.G.V.P.S. în relațiile internaționale;
l) coordonează relațiile A.G.V.P.S. în plan internațional
și stabilește cadrul colaborării organizațiilor afiliate cu
organizații cu preocupări similare din străinătate;
m) aprobă înstrăinarea, casarea sau scoaterea din uz a
mijloacelor fixe și, respectiv, a obiectelor de inventar care
aparțin A.G.V.P.S., cu avizul comisiei de cenzori;

7

n) acordă recompense și premii;
o) în mod excepțional și numai motivat, poate lua
hotărâri ce țin de competența congresului, pe care le
supune ratificării acestuia la prima reuniune;
p) îndeplinește orice alte atribuții potrivit legii și
prezentului statut.
Art. 13. — Președintele A.G.V.P.S. are următoarele
atribuții și competențe:
a) prezidează reuniunile congresului și consiliului;
b) urmărește ducerea la îndeplinire a hotărârilor
congresului;
c) reprezintă A.G.V.P.S. în relațiile cu organizațiile
afiliate, precum și cu organizații, organisme și instituții din
țară și din străinătate;
d) propune componența și programul delegațiilor care
reprezintă A.G.V.P.S. în relațiile internaționale;
e) încheie, modifică și desface contractul individual de
muncă al președintelui executiv, conform hotărârii
congresului;
f) dă delegare de competență președintelui executiv sau
vicepreședinților pentru reprezentare.
Art. 14. — Președintele executiv al A.G.V.P.S. are
următoarele atribuții și competențe:
a) asigură ducerea la îndeplinire a hotărârilor
congresului și consiliului;
b) consiliază conducerile organizațiilor afiliate și le
susține interesele legitime;
c) exprimă punctul de vedere al organizațiilor afiliate în
relația cu autoritățile publice centrale, dacă președintele
sau consiliul nu hotărăsc altfel;
d) administrează patrimoniul A.G.V.P.S. și angajează
prin semnătura sa operațiunile patrimoniale;
e) elaborează proiectul programului de activitate și
proiectul bugetului de venituri și cheltuieli și urmărește,
după aprobare, realizarea acestora;
f) propune organigrama, statul de funcții și grila de
salarizare pentru angajații A.G.V.P.S.;
g) întocmește și supune spre aprobare proiectele
regulamentului de organizare și funcționare și
regulamentului de ordine interioară ale A.G.V.P.S.;
h) încheie, modifică și desface contractele individuale de
muncă ale personalului angajat în cadrul A.G.V.P.S.;
i) coordonează activitatea personalului angajat în cadrul
A.G.V.P.S.;
j) premiază membrii organizațiilor afiliate pentru activități
desfășurate în sprijinul A.G.V.P.S. și al organizațiilor afiliate;
k) ia, în situații de urgență, decizii care țin de
competența consiliului și a președintelui, pe care le aduce
în cel mai scurt timp la cunoștință acestora;
l) decide și ia orice alte măsuri în conformitate cu
prevederile legii și ale prezentului statut.
Art. 15. — (1) Pe lângă consiliu pot funcționa comisii
cu caracter consultativ și de sprijin, printre care:
a) comisia de vânătoare, tir vănătoresc și chinologie
vânătorească;
b) comisia de pescuit sportiv și competiții;
c) comisia juridică;
d) comisia economică;
e) comisia de promovare a imaginii A.G.V.P.S.
(2) Comisiile sunt organizate și conduse de un
președinte ales dintre membrii acestora, iar secretariatul
fiecărei comisii este asigurat de un angajat al A.G.V.P.S.,
cu atribuții în domeniu.
Art. 16. — (1) Comisia de cenzori este compusă din
3 membri, dintre care cel puțin unul trebuie să fie expert
contabil; comisia își alege președintele, care trebuie să fie
expert contabil.

8

MONITORUL OFICIAL AL ROMÂNIEI, PARTEA I, Nr. 750/18.VIII.2005

(2) Funcția de cenzor este incompatibilă cu orice altă
funcție în consiliu și cu orice funcție salarizată în cadrul
A.G.V.P.S.
(3) Atribuțiile și răspunderile cenzorului sunt cele
prevăzute în actele normative în vigoare.
(4) Concluziile verificărilor efectuate de cenzori sunt
prezentate sub formă de raport congresului și sub formă
de informări consiliului, președintelui și președintelui
executiv, care stabilesc măsuri în consecință.
(5) Membrii comisiei de cenzori sunt retribuiți pentru
activitatea depusă cu o indemnizație fixă stabilită de
congres.
(6) În caz de deces, de demisie ori de incompatibilitate,
cenzorii vor fi înlocuiți operativ prin hotărâre a consiliului,
care urmează să fie ratificată la primul congres.
CAPITOLUL III
Organizațiile membre. Drepturi și obligații
Art. 17. — (1) Sunt membre ale A.G.V.P.S. organizațiile
vânătorilor și/sau pescarilor sportivi legal constituite și
afiliate la aceasta până la data adoptării prezentului statut.
(2) Pot deveni membre ale A.G.V.P.S. organizațiile
vânătorilor și/sau pescarilor sportivi care solicită afilierea și
îndeplinesc cumulativ criteriile de afiliere prevăzute în
prezentul statut.
Art. 18. — Organizațiile afiliate au următoarele drepturi:
a) să fie reprezentate de către A.G.V.P.S. la nivel
național și în organismele internaționale de profil pentru
promovarea și protejarea intereselor comune;
b) să fie reprezentate și să participe cu drept de vot,
prin delegații aleși potrivit normelor de reprezentare, la
congres și în consiliu, condiționat de achitarea integrală a
obligațiilor statutare către A.G.V.P.S. aferente anului
calendaristic anterior;
c) să participe la alegerea președintelui, președintelui
executiv, vicepreședinților și cenzorilor A.G.V.P.S., precum
și a 16 membri ai consiliului dintre candidații desemnați pe
grupe de județe;
d) să își exprime punctul de vedere și să facă
propuneri pentru îmbunătățirea activității A.G.V.P.S.;
e) să ia parte, prin echipe sau concurenți individuali, la
competițiile sportive și la alte activități de profil, organizate
în țară și în străinătate;
f) să beneficieze, prin A.G.V.P.S., de asigurare în caz
de accidente de vânătoare pentru fiecare membru vânător;
g) să primească din partea A.G.V.P.S. consultanță de
specialitate tehnică, economică și juridică în soluționarea
problemelor proprii;
h) să propună și să beneficieze, pentru membrii lor, de
acordarea titlului de membru de onoare al A.G.V.P.S.;
i) să primească orice fel de informații din banca de
date ale A.G.V.P.S.
Art. 19. — Organizațiile afiliate au următoarele obligații:
a) să cunoască și să respecte Statutul A.G.V.P.S. și să
funcționeze potrivit statutului propriu, elaborat în baza
statutului-cadru;
b) să respecte hotărârile organelor de conducere ale
A.G.V.P.S. luate pentru armonizarea, protejarea și
promovarea intereselor comune;
c) să participe în mod activ la realizarea scopului,
obiectivelor și atribuțiilor A.G.V.P.S.;
d) să nu desfășoare activități contrare intereselor
A.G.V.P.S. și ale organizațiilor afiliate;
e) să achite către A.G.V.P.S. din proprie inițiativă, la
termenele scadente, cota de participare la bugetul acesteia;
f) să convoace anual adunări generale ordinare și o
dată la 4 ani, premergător congresului, adunări generale de
alegeri;

g) să invite la fiecare adunare generală un reprezentant
al A.G.V.P.S.;
h) să se supună verificării A.G.V.P.S. în privința
respectării legilor specifice și a statutului;
i) să transmită periodic datele statistice necesare băncii
de date constituite la nivelul A.G.V.P.S.;
j) să promoveze o imagine corectă în legătură cu
activitatea de vânătoare și de pescuit sportiv;
k) să asigure o instruire corespunzătoare a membrilor
vânători și/sau pescari sportivi, precum și a angajaților
proprii;
l) să achite lunar contravaloarea abonamentelor la
revista îVânătorul și pescarul român“ corespunzător
numărului de membri vânători;
m) să ia măsuri de excludere din asociație a membrilor
excluși din alte organizații afiliate la A.G.V.P.S., a celor
înscriși în organizații neafiliate sau a celor care, prin
faptele lor sau prin activitatea desfășurată, aduc prejudicii
intereselor A.G.V.P.S. și organizațiilor afiliate;
n) să prezinte la A.G.V.P.S. pentru anulare toate
carnetele de membru vânător și de membru pescar sportiv
eliberate membrilor înscriși în evidențele lor, la eventuala
retragere sau excludere a asociației din cadrul A.G.V.P.S.;
în caz contrar, A.G.V.P.S. le va declara nule într-un ziar
de largă circulație;
o) să nu permită practicarea vânătorii și/sau pescuitului
sportiv pe fondurile atribuite în gestiune, de către membrii
vânători și/sau pescari ai organizațiilor neafiliate la
A.G.V.P.S.;
p) să transmită la A.G.V.P.S. un exemplar din fiecare
act adițional de modificare și completare a statutului sau
actului de constituire, împreună cu hotărârea
judecătorească care a aprobat înscrierea de mențiuni.
Art. 20. — Organizațiile afiliate care încalcă repetat
prevederile legii, ale prezentului statut, ale propriului statut,
hotărârile organelor de conducere ale A.G.V.P.S. ori care
prin activitatea lor sau a membrilor acestora aduc daune
de orice fel A.G.V.P.S. și/sau celorlalte organizații afiliate
vor fi sancționate cu excluderea din A.G.V.P.S., după o
atenționare prealabilă.
Art. 21. — (1) Hotărârea de excludere a organizației
afiliate va fi luată de consiliu, organizația exclusă având
drept de contestație la congres, în termen de 30 de zile
de la comunicarea hotărârii de excludere.
(2) Pe perioada de la depunerea contestației până la
soluționarea acesteia de către proximul congres, hotărârea
de excludere se suspendă, iar organizația în cauză va fi
monitorizată de consiliu.
CAPITOLUL IV
Criterii de afiliere și de excludere
Art. 22. — Organizațiile vânătorilor și/sau pescarilor
sportivi legal constituite se pot afilia la A.G.V.P.S. dacă
îndeplinesc cumulativ următoarele condiții:
a) solicită în scris afilierea la A.G.V.P.S.;
b) anexează la cererea de afiliere hotărârea adunării
generale în acest sens;
c) anexează la cererea de afiliere statutul asociației
adaptat prevederilor statutului-cadru;
d) anexează la cererea de afiliere tabelul nominal cu
membrii vânători înscriși pe bază de cerere făcută în nume
propriu;
e) fac dovada existenței sediului propriu pentru folosință
exclusivă și a dotărilor minime necesare acordării licenței
de funcționare;
f) au întocmite organigrama, statul de funcții,
regulamentul de organizare și funcționare și regulamentul
de ordine interioară;

MONITORUL OFICIAL AL ROMÂNIEI, PARTEA I, Nr. 750/18.VIII.2005
g) au angajat sau, după caz, angajează, în termen de
30 de zile de la dobândirea în gestiune a cel puțin unui
fond de vânătoare, personalul necesar care să
îndeplinească cumulativ criteriile stabilite de congres în
acest sens;
h) nu au în evidențe membri înscriși în organizații
neafiliate ori vânători sau pescari sportivi excluși din alte
organizații afiliate, cu excepția celor care și-au redobândit
această calitate potrivit legii și propriului statut.
Art. 23. — Organizațiile afiliate la A.G.V.P.S. vor fi
excluse dacă:
a) își pierd, în condițiile legii, personalitatea juridică;
b) își modifică statutul în contradicție cu prevederile
statutului-cadru;
c) nu mai îndeplinesc una sau mai multe condiții de
afiliere ori nu respectă criteriile stabilite pentru angajarea
personalului propriu;
d) pierd dreptul de gestionare a tuturor fondurilor de
vânătoare și/sau de pescuit sportiv pe o perioadă mai
mare de 3 luni;
e) nu achită trimestrial, corespunzător cotizațiilor
încasate de la membrii lor, contribuția la bugetul
A.G.V.P.S. sau, până la data de 15 februarie a anului
următor, cotizațiile corespunzătoare membrilor restanțieri
împotriva cărora nu s-a luat hotărârea de excludere;
f) adoptă, prin organele lor de conducere, decizii
contrare legii, Statutului A.G.V.P.S., statutului propriu și
hotărârilor luate de organele de conducere ale A.G.V.P.S.;
g) înscriu în evidență membri ai unor organizații
neafiliate sau excluși din cadrul altor organizații afiliate ori
mențin în evidență, după atenționare, astfel de membri;
h) mențin în evidență membri care aduc prejudicii
intereselor și imaginii A.G.V.P.S. prin săvârșirea de abateri
grave de la lege și statut.
CAPITOLUL V
Patrimoniul A.G.V.P.S.
Art. 24. — (1) A.G.V.P.S. are patrimoniu propriu și
privat format din
a) bunuri imobile;
b) bunuri mobile constând în:
— mijloace fixe, altele decât bunurile imobile;
— obiecte de inventar;
— mijloace circulante;
c) drepturi și obligații patrimoniale.
(2) Patrimoniul este element de bază al personalității
juridice a A.G.V.P.S., iar bunurile acesteia evidențiate în
bilanțurile contabile anuale sunt proprietate privată
indivizibilă.
Art. 25. — Mijloacele fixe și mijloacele circulante ale
A.G.V.P.S. se realizează din:
a) cota anuală de participare a organizațiilor afiliate la
bugetul de venituri și cheltuieli al A.G.V.P.S., egală cu
contravaloarea a 3,0 euro pentru fiecare membru vânător
și a 0,5 euro pentru fiecare membru pescar sportiv;
b) venituri obținute din activități economice desfășurate
cu caracter accesoriu;
c) donații, subvenții, sponsorizări etc.;
d) orice alte surse, în condițiile legii.
Art. 26. — (1) Cota de participare a organizațiilor afiliate
la bugetul de venituri și cheltuieli al A.G.V.P.S. se virează
trimestrial, corespunzător cotizațiilor încasate.
(2) Neachitarea cotei de participare prevăzute la alin. (1)
în termen conduce la majorarea sumelor restante cu o
cotă de majorare stabilită de consiliu.

9

Art. 27. — (1) Bunurile imobile ale A.G.V.P.S. pot fi
valorificate către terți sau casate, după caz, cu aprobarea
prealabilă și în condițiile stabilite de consiliu.
(2) Oricare ar fi cauza excluderii sau retragerii din
A.G.V.P.S., organizațiile afiliate nu au dreptul să pretindă
restituirea vreunei părți din patrimoniul A.G.V.P.S.
CAPITOLUL VI
Dispoziții finale
Art. 28. — (1) Congresul și consiliul sunt statuar
întrunite în prezența majorității delegaților și, respectiv, a
membrilor; sunt prezidate de președinte, iar în lipsa
acestuia, de președintele executiv sau de unul dintre
vicepreședinți; hotărârile se iau cu votul deschis al
majorității membrilor prezenți; în situații expres cerute de
majoritatea membrilor prezenți, votul poate fi secret.
(2) În mod excepțional și convingător motivat, votul
membrilor consiliului se poate solicita și se poate exercita
și prin corespondență.
Art. 29. — (1) Pentru funcțiile de președinte, președinte
executiv și vicepreședinte vor fi depuse candidaturi,
respectându-se condițiile impuse de statut.
(2) Prin excepție de la prevederile art. 28 alin. (1),
alegerile pentru președinte, președinte executiv și
vicepreședinți se vor desfășura cu vot secret, declarându-se
aleși candidații cu numărul cel mai mare de voturi.
(3) În cazurile în care funcțiile de președinte, președinte
executiv ori de vicepreședinte devin vacante din orice
motive, atribuțiile vor fi delegate temporar, până la primul
congres, de către consiliu, unora dintre membrii săi.
(4) În situația candidaților care vor reprezenta asociațiile
afiliate din diferite județe, aceștia vor fi votați numai de
reprezentanții județelor respective.
(5) Locurile devenite vacante în consiliu, altele decât
cele de drept, se completează pe principiul
reprezentativității, la propunerea asociațiilor din grupele de
județe pe care le reprezintă.
Art. 30. — Membrii consiliului care lipsesc nemotivat de
la mai mult de două ședințe consecutive sau de la mai
mult de 3 ședințe în decursul unui an calendaristic își
pierd calitatea și vor fi înlocuiți la primul congres potrivit
prevederilor art. 29 alin. (2).
Art. 31. — Pierderea calității de membru vânător și/sau
de pescar sportiv din asociațiile afiliate atrage pierderea
calității în orice organ de conducere al A.G.V.P.S.
Art. 32. — Consiliul A.G.V.P.S. va hotărî și va proceda
în timp util la adaptarea corespunzătoare a prevederilor
statutare care devin contrare actelor normative în vigoare,
prin modificarea necesară a textelor, asigurând
comunicarea și cunoașterea acestora, în vederea
respectării lor de către organizațiile afiliate; hotărârile vor fi
supuse spre analiză și ratificare proximului congres.
Art. 33. — (1) Prezentul statut a fost adoptat de
congresul extraordinar al A.G.V.P.S. la data de 2 iulie
2005.
(2) Prezentul statut modifică și înlocuiește vechiul statut
publicat în Monitorul Oficial al României, Partea I, nr. 302
din 8 iunie 2001.
(3) Prezentul statut va fi autentificat în termen de
15 zile de la data adoptării și va fi publicat ulterior în
Monitorul Oficial al României, Partea I, dată de la care
intră în vigoare.
(4) Organizațiile afiliate își vor adapta propriul statut la
prevederile statutului-cadru în adunări generale
extraordinare, ce urmează a avea loc în termen de 60 de
zile de la intrarea în vigoare a prezentului statut.

10

MONITORUL OFICIAL AL ROMÂNIEI, PARTEA I, Nr. 750/18.VIII.2005
ANEXA Nr. 1*)
SIGLA

Asociației Generale a Vânătorilor și Pescarilor Sportivi din România

ANEXA Nr. 2*)
DRAPELUL

Asociației Generale a Vânătorilor și Pescarilor Sportivi din România

*) Anexele nr. 1 și 2 sunt reproduse în facsimil.

11

MONITORUL OFICIAL AL ROMÂNIEI, PARTEA I, Nr. 750/18.VIII.2005

ANEXA Nr. 3

STATUTUL-CADRU
al organizațiilor afiliate la A.G.V.P.S. din România
CAPITOLUL I
Dispoziții generale
Art. 1. — (1) Asociația Vânătorilor și/sau Pescarilor
Sportivi din ........................., denumită în continuare
A.V.P.S. .........................*), este persoană juridică de drept
privat, apolitică, fără scop lucrativ, cu patrimoniu propriu,
distinct și indivizibil.
(2) A.V.P.S. .................................. este constituită pe
principiul liberei asocieri din totalitatea vânătorilor și/sau
pescarilor sportivi înscriși în evidențele sale, care aderă la
prezentul statut și se obligă să îl respecte.
(3) A.V.P.S. ........................ are sediul în ................... .
(4) A.V.P.S. .......................... are denumire, sediu, siglă
și drapel proprii.
(5) A.V.P.S. ................ este înscrisă în Registrul național
sub nr. ........../........... și în Registrul asociațiilor și fundațiilor
ținut de Judecătoria .................... sub nr. ............./............. .
Art. 2. — (1) A.V.P.S. ...................... este afiliată sau,
după caz, se va afilia la A.G.V.P.S., potrivit legii și
statutului acesteia, pe care se obligă să îl respecte.
(2) A.V.P.S. .................. își desfășoară activitatea potrivit
prezentului statut, având deplină autonomie organizatorică,
funcțională și financiară.
(3) Durata funcționării A.V.P.S. ................. este
nedeterminată.
Art. 3. — Scopul A.V.P.S. ................... îl constituie
conservarea biodiversității și protecția faunei de interes
vânătoresc și piscicol, precum și a mediilor naturale de
dezvoltare a acesteia, prin vânătoare și/sau pescuit sportiv
practicate în mod durabil, ca forme de odihnă activă și de
petrecere a timpului liber de către membrii săi.
Art. 4. — A.V.P.S. .......................................... are
următoarele obiective și atribuții:
a) desfășoară activități de conservare a biodiversității și
de protecție a faunei de interes cinegetic și piscicol,
precum și de protejare a mediilor naturale de dezvoltare a
acesteia;
b) reprezintă și apără drepturile și interesele membrilor
asociați;
c) încheie contracte de atribuire în gestionare cu
autoritățile administrative competente și gestionează durabil
fondurile de vânătoare și de pescuit sportiv;
d) dezvoltă și exploatează eficient baza materială
proprie, destinată practicării vânătorii și/sau pescuitului
sportiv;
e) pregătește candidații pentru dobândirea calității de
membru vânător sau pescar sportiv și își instruiește
membrii și personalul angajat în domeniile cinegetic și,
respectiv, halieutic;
f) gestionează și eliberează, în condițiile legii și ale
statutului, carnetele de membru și autorizațiile de vânătoare
și de pescuit sportiv;
g) organizează și dezvoltă activități competiționale de
pescuit sportiv, de tir vânătoresc și de chinologie
vânătorească;
h) stimulează creșterea, dresarea și folosirea câinilor de
vânătoare;
i) organizează activități de vânătoare și de pescuit
sportiv cu membrii altor organizații vânătorești afiliate,
precum și cu vânătorii străini, pe bază de reciprocitate sau
în scopul realizării de mijloace financiare necesare

gestionării durabile a vânatului și a peștelui din fondurile
preluate în gestionare;
j) înființează, în condițiile legii, unități economice, în
vederea realizării scopului său;
k) desfășoară, cu caracter accesoriu, activități economice
și activități agricole cuprinse în codul CAEN, inclusiv de
pescuit și acvacultură, operațiuni de import-export și de
comercializare de armament și muniție de vânătoare;
l) organizează, desfășoară și stimulează activitățile de
prevenire și de combatere a braconajului și a exportului
ilegal de trofee de vânătoare;
m) organizează conferințe, simpozioane, expoziții și alte
manifestări cinegetice și de pescuit sportiv la nivel local și
participă la asemenea evenimente în țară și în străinătate;
n) promovează și apără imaginea sa și a A.G.V.P.S.;
o) alte obiective și atribuții ce decurg din lege și din
reglementările în domeniu.
CAPITOLUL II
Membrii A.V.P.S. ................. .
Drepturi și obligații, recompense și sancțiuni
Art. 5. — (1) Calitatea de membru al A.V.P.S. ..............
se poate obține prin examen sau înscriere, doar în limita
locurilor vacante, calculate conform prevederilor legii.
(2) Dovada calității de membru al A.V.P.S. .................
se face cu carnetul de membru vânător sau de membru
pescar sportiv, vizat anual.
(3) Calitatea de membru vânător se dobândește, în
conformitate cu Regulamentul privind dobândirea carnetului
de membru vânător, de orice persoană cu domiciliul sau
rezidența în România, care a împlinit vârsta de 18 ani și
solicită să facă parte din A.V.P.S. .............., recunoaște
prezentul statut, se obligă să îl respecte, a efectuat
minimum un an stagiatură, a luat parte la o instruire
practică într-un poligon de tir și promovează
examenul/concursul organizat în acest sens.
(4) Calitatea de membru pescar sportiv se dobândește
de orice persoană cu domiciliul sau rezidența în România,
care solicită să facă parte din A.V.P.S. ..................,
recunoaște statutul acesteia, se obligă să îl respecte și
face dovada cunoștințelor minime în domeniul halieutic, în
urma unei testări de specialitate.
(5) Carnetul de membru vânător nu poate fi obținut de
persoanele care, potrivit legii, nu au dreptul la permis de
armă și de persoanele care au fost excluse în ultimii
10 ani pentru săvârșirea unor fapte de braconaj, fără
permis de vânătoare, asupra animalelor din speciile
interzise la vânătoare, noaptea prin folosirea farurilor și
altor dispozitive de iluminare ori de ochit pe întuneric, în
grup de mai mulți vânători sau de către persoane cu
atribuții de pază a vânatului, în ultimii 5 ani pentru
săvârșirea altor fapte de braconaj și în ultimii 3 ani pentru
încălcarea altor prevederi legale și/sau statutare.
Art. 6. — (1) Calitatea de membru vânător și/sau
pescar sportiv al A.V.P.S. ................... se pierde prin
renunțare, radiere sau excludere.
(2) Renunțarea la calitatea de membru are loc în baza
cererii depuse, ca expresie a voinței liber exprimate, cu
depunerea carnetului de membru ori, după caz, cu
depunerea dovezii că este membru, cu cotizația achitată în
termen, la altă organizație afiliată.

*) Prevederile se adaptează corespunzător hotărârilor adunării generale a asociației care adoptă actuala formă a statutului.

12

MONITORUL OFICIAL AL ROMÂNIEI, PARTEA I, Nr. 750/18.VIII.2005

(3) Radierea se face în cazurile de deces, de pierdere
a cetățeniei române, de expirare a perioadei de rezidență,
de retragere a permisului de armă sau de stabilire a
domiciului în străinătate.
(4) Excluderea se pronunță împotriva membrilor
A.V.P.S. ................... care:
a) au comis fapte încadrate de lege ca infracțiuni de
braconaj;
b) nu și-au achitat cotizația de membru în termen, după
înștiințare scrisă;
c) au fost sancționați cu excluderea din altă asociație
afiliată;
d) fac parte din grupe dezafiliate, cu excepția celor
nevinovați, care sunt repartizați la alte grupe din cadrul
A.V.P.S. ......................;
e) au fost găsiți în fondurile de vânătoare cu arme de
calibrul 5,6 l.r. sau alte arme neomologate pentru
practicarea vânătorii, altele decât cele de pază;
f) nu mai au dreptul de port și folosire a armelor de
vânătoare, ca urmare a revocării sau anulării acestui drept
de către organele de poliție;
g) aduc daune materiale și/sau morale AV.P.S. .............
ori A.G.V.P.S.;
h) refuză să se legitimeze la cererea personalului cu
atribuții legale să constate contravenții și infracțiuni în
domeniul cinegetic ori se sustrag, în fondul de vânătoare,
controlului acestuia;
i) se înscriu sau fac parte din organizații neafiliate la
A.G.V.P.S.
(5) Cotizațiile achitate pe anul în curs nu se restituie,
indiferent de motivul pierderii calității de membru.
(6) Pierderea calității de membru vânător se aduce la
cunoștință organizațiilor afiliate, A.G.V.P.S. și organelor de
poliție, implicând retragerea și anularea carnetului de
membru, cu excepția cazurilor de înscriere în alte asociații
afiliate.
(7) Carnetele de membru anulate pot fi restituite foștilor
titulari, păstrându-se la asociație o copie xerox a carnetului
anulat.
(8) Măsurile prevăzute la alin. (3) și (4) se hotărăsc de
consiliul organizației și se pot contesta la adunarea
generală în termen de 15 zile de la data luării la
cunoștință.
Art. 7. — (1) Membrii A.V.P.S. .............. au următoarele
drepturi:
a) să practice vânătoarea și/sau pescuitul sportiv pe
fondul repartizat grupei din care fac parte sau, ca invitați,
pe fondurile gospodărite de alte grupe, cluburi ori asociații,
condiționat de achitarea cotizației la termenele scadente și,
respectiv, de achitarea tarifelor de practicare a vânătorii
sau pescuitului sportiv, stabilite de organizațiile în cauză;
b) să beneficieze, în cazul vânătorilor, în contul
cotizației anuale, de asigurare pentru accidente de
vânătoare și un abonament la revista de specialitate;
c) să primească gratuit un statut al A.V.P.S. ..................;
d) să beneficieze, potrivit legii, tradiției și normelor
stabilite de adunarea generală a A.V.P.S. .............., de
vânatul sau de o parte din vânatul dobândit ori de peștele
prins;
e) să aleagă și să fie aleși în organele de conducere
ale A.V.P.S. .................... și ale A.G.V.P.S;
f) să-și exprime punctul de vedere și să facă propuneri
pentru îmbunătățirea activității A.V.P.S. .................. și a
A.G.V.P.S;
g) să participe la competițiile sportive și la alte activități
de profil, organizate în țară și în străinătate;
h) să fie recompensați pentru merite deosebite.
(2)*) Membrii A.V.P.S. ................ pot beneficia de
următoarele facilități:
a) reducerea cotizației anuale cu 50% pentru:
— bărbații peste 65 de ani și femeile peste 60 de ani;
— membrii asociațiilor persoanelor cu dizabilități;

— personalul angajat în cadrul A.V.P.S. .............. și al
A.G.V.P.S;
— membrii pescari sportivi care au și calitatea de
membru vânător;
— elevii cu vârste cuprinse între 14 și 18 ani, precum
și studenții de până la 25 de ani înscriși la cursurile de zi
fără plată;
— pescarii sportivi care obțin a doua viză pentru ape
de munte sau, după caz, pentru cele colinare și de șes;
— membrii de onoare ai A.V.P.S. ......... și ai A.G.V.P.S;
— membrii consiliului și comisiei de cenzori ale
A.V.P.S. .............. și ale A.G.V.P.S;
b) reducerea cotizației anuale cu 75% pentru copiii
până la vârsta de 14 ani și membrii vânători sau pescari
sportivi de peste 75 de ani;
c) scutirea de plata cotizației anuale și a cotei de
participare la bugetul A.G.V.P.S., după împlinirea vârstei de
80 de ani sau dacă sunt veterani de război;
d) reducerea cu 10% a cotizației anuale în cazul
achitării integrale a acesteia până la data de 31 ianuarie
pentru anul în curs.
(3)*) Cazurile care nu se încadrează în prevederile
alin. (2) pot fi soluționate, la cererea celor interesați, de
consiliul asociației în cauză.
(4)*) Membrii care beneficiază de reducerea cotizației
pot beneficia și de scutirea de alte obligații statutare.
(5)*) De facilitățile prevăzute în prezentul articol nu se
poate beneficia cumulativ.
(6) Prin excepție de la prevederile alin. (1) lit. e),
salariații A.V.P.S. ....................., angajați ca paznici de
vânătoare, nu pot fi aleși ca organizatori de grupă sau
locțiitori ai acestora.
Art. 8. — Membrii A.V.P.S. .................... au următoarele
obligații:
a) să cunoască și să respecte prevederile legii,
statutului și ale altor reglementări referitoare la vânătoare
și la pescuitul sportiv;
b) să participe la realizarea obiectivelor A.V.P.S. ...........,
ale cluburilor și ale grupei din care fac parte, să respecte
hotărârile organelor de conducere ale asociației, să
îndeplinească atribuțiile în cadrul organelor în care au fost
aleși și, după caz, în comisiile în care activează;
c)*) să plătească, în cazul vânătorilor, până la data de
31 martie, 50% din cotizația anuală, iar diferența de 50%,
până la data de 30 iunie; în cazul pescarilor sportivi plata
cotizației anuale se face integral până la data de
31 martie; neplata cotizației până la termenele scadente atrage
majorarea cuantumului cotizației conform hotărârii adunării
generale și anularea dreptului de a participa la vânătoare;
d)*) să presteze, în cazul vânătorilor, minimum 5 zile de
muncă pentru gospodărirea fondului repartizat grupei din
care fac parte, iar în cazul pescarilor sportivi, minimum
două zile; neparticiparea la aceste acțiuni conduce la
achitarea în bani a contravalorii acestora, la nivelul stabilit
de adunarea generală;
e) să își perfecționeze cunoștințele teoretice și practice
în domeniul cinegetic și/sau al pescuitului sportiv;
f) să nu comercializeze vânatul și peștele dobândit prin
practicarea vânătorii și pescuitului sportiv;
g) să respecte și să promoveze principiile eticii la
vânătoare și/sau la pescuit și să practice vânătoarea și
pescuitul sportiv cu echipament corespunzător;
h) să nu desfășoare activități contrare intereselor
legitime ale A.V.P.S. ....................... și ale A.G.V.P.S.;
i) să comunice A.V.P.S. .................... noul domiciliu, în
termen de 10 zile de la schimbarea acestuia;
j) să semnaleze organizației din care fac parte cazurile
de braconaj de care au luat cunoștință, deficiențele
constatate și eventualele prejudicii produse, bolile observate
la vânat și la pește, cazurile de poluare a mediului
înconjurător etc.

MONITORUL OFICIAL AL ROMÂNIEI, PARTEA I, Nr. 750/18.VIII.2005
Art. 9. — Membrii A.V.P.S. ........................................ care
s-au remarcat printr-o activitate deosebită în domeniul
cinegetic și/sau al pescuitului sportiv pot beneficia de
următoarele recompense:
a) diplome, plachete și cupe;
b) premii în bani și în obiecte;
c) reducerea procentuală a cotizației anuale;
d) autorizații gratuite de vânătoare și/sau de pescuit
sportiv.
Art. 10. — Titlul de îMembru de onoare al A.V.P.S.
.............“ se poate acorda de către adunarea generală, ca
recompensă, unor membri care s-au remarcat printr-o
activitate de excepție în domeniul cinegetic și/sau al
pescuitului sportiv.
Art. 11. — (1) Membrilor A.V.P.S. .................. care
încalcă prevederile actelor normative în domeniul cinegetic
sau al pescuitului sportiv, ale prezentului statut, ale
normelor de comportare și de etică ori care aduc daune
materiale sau morale asociației din care fac parte ori
A.G.V.P.S. li se aplică una dintre următoarele sancțiuni
disciplinare:
a) avertisment scris;
b) suspendarea dreptului de exercitare a vânătorii sau
pescuitului sportiv pe timp limitat, de până la un an;
c) excluderea din asociație.
(2) Sancțiunile prevăzute la alin. (1) se hotărăsc de
consiliul asociației în termen de un an de la săvârșirea
faptei sau în interiorul termenului de prescripție pentru
infracțiuni și pot fi contestate, în termen de 15 zile de la
comunicare, la adunarea generală, ale cărei hotărâri sunt
definitive și executorii.
(3) Prin excepție de la prevederile alin. (2), sancțiunea
excluderii din asociație hotărâtă de consiliu rămâne
definitivă în cazul infracțiunilor de braconaj confirmate de
organele de cercetare penală sau instanțele de judecată.
(4) Sancțiunile se aplică de la data rămânerii lor
definitive și se înscriu într-un registru special de evidență a
sancțiunilor și în carnetul de membru.
(5) În cazul excluderilor contestate, dreptul de a vâna
sau de a pescui se suspendă până la soluționarea
contestației, cel în cauză având obligația să depună
carnetul de membru odată cu contestația.
(6) Pe perioada suspendării, carnetul de membru
vânător sau pescar sportiv se depune și se păstrează la
asociație; în situația refuzului de a depune carnetul de
membru, cel în cauză este exclus fără îndeplinirea altor
formalități.
(7) Sancțiunile se aplică independent de răspunderea
penală, administrativă, civilă sau contravențională și nu îl
exonerează, în cazul suspendării, pe cel în cauză de plata
cotizației și de îndeplinirea altor obligații față de
organizație.
(8) Înainte de adoptarea hotărârii de sancționare cel în
cauză va fi audiat în legătură cu fapta săvârșită; dacă în
urma convocării scrise și luării la cunoștință acesta refuză
să se prezinte sau să dea relații privind fapta sa,
sancțiunea se aplică fără îndeplinirea acestei formalități.
CAPITOLUL III
Structura organizatorică a A.V.P.S. ..........
Art. 12.*) — A.V.P.S. .......... are în structura sa:
a) filiale cu personalitate juridică sau cluburi fără
personalitate juridică ale vânătorilor și/sau pescarilor
sportivi, constituite ca structuri teritoriale, care înlocuiesc
fostele filiale;
b) grupe ale vânătorilor, organizate la nivelul fiecărui
fond de vânătoare, și grupe ale pescarilor sportivi,
organizate conform hotărârii consiliului organizației.
Art. 13. — Organele A.V.P.S. .......... sunt:
a) adunarea generală;

13

b) consiliul asociației;
c) comisia de cenzori sau cenzorul asociației.
Art. 14.*) — (1) Adunarea generală este organul
suprem de conducere al A.V.P.S. ..........., constituit din
totalitatea membrilor sau din reprezentanți ai
filialelor/cluburilor ori, după caz, ai grupelor, mandatați în
acest sens de adunările generale de alegeri ale acestora.
(2) Adunarea generală se convoacă obligatoriu o dată
pe an în sesiune ordinară, până cel mai târziu la 30 aprilie,
și, ori de câte ori este nevoie, în sesiune extraordinară, de
către consiliul organizației, președintele sau directorul
acesteia ori la cererea a cel puțin unei treimi din numărul
grupelor organizației; o dată la 4 ani, adunarea generală a
A.V.P.S. .............. organizează alegerea organelor proprii,
premergătoare Congresului A.G.V.P.S.
(3) Adunarea generală se convoacă cu cel puțin 15 zile
înainte de data stabilită, comunicându-se ordinea de zi,
prin convocatoare scrise și anunț într-un ziar local.
(4) În adunările generale extraordinare se vor dezbate
și aproba numai problemele înscrise pe ordinea de zi.
Art. 15. — Adunarea generală are următoarele atribuții:
a) aprobă sau modifică, după caz, statutul organizației
în concordanță cu statutul-cadru, regulamentul comisiei de
cenzori și hotărăște cu privire la schimbarea sediului;
b) dezbate și aprobă rapoartele de activitate ale
consiliului, bilanțul contabil al asociației și raportul comisiei
de cenzori sau cenzorului și se pronunță asupra gestiunii
organizației;
c) dezbate și aprobă strategia organizației, programul de
activitate al acesteia și bugetul de venituri și cheltuieli, care
include cotizația anuală, cotizațiile suplimentare, cuantumul
prestațiilor neefectuate și nivelul majorărilor aplicate pentru
plata cu întârziere a cotizației anuale;
d) stabilește, în funcție de numărul de membri,
componența organelor de conducere și alege pentru o
perioadă de 4 ani sau revocă, după caz, președintele,
vicepreședinții, membrii consiliului organizației și cenzorii
acesteia;
e) alege pentru o perioadă de 4 ani delegații la
Congresul A.G.V.P.S. și desemnează dintre aceștia
candidații pentru organele de conducere ale A.G.V.P.S.;
f) decide asupra contestațiilor formulate de membrii
organizației împotriva sancțiunilor disciplinare;
g) ratifică sau anulează, după caz, hotărârile consiliului
organizației;
h) hotărăște cu privire la dizolvarea organizației și
destinația patrimoniului, cu votul a cel puțin două treimi din
numărul delegaților sau al membrilor în cazul asociațiilor cu
mai puțin de 100 de membri;
i) hotărăște comasarea cu alte asociații și cu privire la
înființarea ori desprinderea unor filiale potrivit Ordonanței
Guvernului nr. 26/2000, cu modificările și completările
ulterioare;
j) ia orice alte hotărâri cu privire la activitatea
organizației, în limitele prevederilor legale și ale celor
statutare.
Art. 16. — (1) Consiliul conduce activitatea organizației
în intervalul dintre două adunări generale.
(2)*) Consiliul organizației este compus din 5—15 membri,
cu o vechime de minimum 10 ani. Din consiliu fac parte
de drept președintele, vicepreședinții și directorul asociației.
(3)*) Membrii consiliului asociației pot fi retribuiți cu o
indemnizație fixă, stabilită anual de adunarea generală.
Art. 17. — (1) Consiliul organizației se întrunește o dată
la 3 luni sau ori de câte ori este necesar, la convocarea
președintelui, directorului sau a majorității membrilor
acestuia.

14

MONITORUL OFICIAL AL ROMÂNIEI, PARTEA I, Nr. 750/18.VIII.2005

(2) În mod excepțional și numai convingător motivat,
președintele sau directorul poate solicita votul prin
corespondență.
Art. 18. — Consiliul organizației are următoarele atribuții:
a) convoacă adunarea generală a organizației și
urmărește îndeplinirea hotărârilor adunărilor generale ale
acesteia;
b) analizează și aprobă informările președintelui și/sau
ale directorului, ia act de constatările cenzorilor și stabilește
măsurile ce se impun;
c) analizează și avizează proiectul programului anual de
activitate și proiectul bugetului de venituri și cheltuieli;
d) stabilește nivelul cotizațiilor anuale de vânător și de
pescar sportiv, nivelul prestațiilor în muncă ale vânătorilor
și pescarilor sportivi și nivelul cotizațiilor suplimentare;
e) hotărăște angajarea directorului asociației, potrivit
criteriilor adoptate în acest sens, nivelul salarizării acestuia,
precum și premierea ori sancționarea lui, după caz;
f) coordonează activitatea cluburilor și grupelor,
hotărăște cu privire la înființarea și dizolvarea acestora, la
repartizarea pe grupe a fondurilor de vânătoare și a
fondurilor de pescuit sportiv și la repartizarea vânătorilor în
grupe, ținând seama, în măsura posibilului, de opțiunea
acestora;
g) aprobă propunerile de înființare a unor unități
economice cu caracter accesoriu în vederea realizării
scopului organizației;
h) organizează pregătirea și promovarea candidaților
pentru dobândirea calității de membri vânători și pescari
sportivi și hotărăște cu privire la sancționarea membrilor;
i) aprobă organigrama, statul de funcții, grila de
salarizare, regulamentul propriu de organizare și
funcționare, regulamentul de ordine interioară, contractul
colectiv de muncă și regulamentele de organizare și
funcționare ale comisiilor de sprijin;
j) aprobă programul activităților competiționale și
stabilește corpul propriu de arbitri;
k) hotărăște cu privire la eventuale schimburi de
experiență cu organizații similare din țară și, cu informarea
Consiliului A.G.V.P.S., cu cele din străinătate;
l) aprobă casarea mijloacelor fixe și scoaterea din uz a
obiectelor de inventar;
m) acordă recompense în bani și/sau obiecte;
n) propune adunării generale acordarea titlului de
membru de onoare pentru membrii organizației;
o) în mod excepțional și numai convingător motivat,
poate lua hotărâri ce țin de competența adunării generale,
pe care le supune ratificării acesteia la prima reuniune;
p) îndeplinește orice alte atribuții potrivit legii și
prezentului statut.
Art. 19.*) — (1) Pe lângă consiliul organizației pot
funcționa, după necesități, comisii cu caracter consultativ și
de sprijin, printre care:
a) comisia de pregătire a candidaților pentru dobândirea
calității de membru al asociației, precum și de perfecționare
a cunoștințelor membrilor;
b) comisia de vânătoare, tir vânătoresc și chinologie
vânătorească;
c) comisia de pescuit sportiv și competiții;
d) comisia juridică;
e) comisia economică;
f) comisia pentru promovarea imaginii organizației.
(2) Comisiile vor fi organizate și conduse de un
președinte de comisie, nominalizat de consiliul asociației.
Art. 20. — (1)*) Președintele asociației poate fi ales
dintre membrii cu o vechime mai mare de 5 ani și are
următoarele atribuții:
a) conduce adunările generale și consiliile
A.V.P.S.: .................... ;

b) reprezintă organizația în relațiile cu membrii acesteia
și cu alte persoane fizice și juridice din țară și din
străinătate;
c) încheie, modifică și desface contractul de muncă al
directorului, la propunerea consiliului asociației și cu avizul
Consiliului A.G.V.P.S.;
d) aprobă componența și programul delegațiilor de
reprezentare, altele decât cele stabilite de consiliu și
adunarea generală;
e) dă delegare de competență vicepreședinților și
directorului.
(2) Președintele asociației nu poate îndeplini atribuțiile
directorului asociației.
Art. 21. — Directorul asociației are următoarele
competențe:
a) asigură ducerea la îndeplinire a hotărârilor adunării
generale și ale consiliului;
b) administrează patrimoniul organizației și angajează
prin semnătura sa operațiunile patrimoniale;
c) încheie contracte de gestionare a fondurilor de
vânătoare și de pescuit și răspunde de respectarea
prevederilor contractuale;
d) elaborează proiectul programului de activitate și
proiectul bugetului de venituri și cheltuieli, iar după
aprobare răspunde de realizarea acestora;
e) reprezintă organizația în adunările generale ale
agenților economici în care aceasta are calitatea de asociat
sau acționar;
f) întocmește organigrama, statul de funcții, grila de
salarizare, regulamentul de organizare și de funcționare și
regulamentul de ordine interioară;
g) încheie, modifică și desface contractele individuale de
muncă, acordă premii și sancționează personalul
organizației;
h) organizează, împreună cu comisiile de sprijin,
concursurile de pescuit sportiv, de tir vânătoresc și de
chinologie vânătorească;
i) organizează pregătirea candidaților pentru dobândirea
calității de membru, eliberează acestora legitimația de
candidat, răspunde de întocmirea dosarului în acest scop
și de eliberarea carnetelor de membru; semnează personal
carnetele de membru la eliberarea acestora, la înscrierea
sau la aplicarea de sancțiuni;
j) răspunde de eliberarea autorizațiilor de vânătoare și
de recuperarea acestora;
k) răspunde de ținerea evidențelor tehnico-operative;
l) organizează activitatea de pază a fondurilor de
vânătoare și de pescuit, precum și de combatere a
braconajului cinegetic și piscicol;
m) comunică semestrial la A.G.V.P.S. excluderile și
motivele excluderii de membri vânători și pescari sportivi,
rămase definitive, precum și seriile carnetelor de membru
retrase și anulate;
n) dă delegare de competență personalului din subordine;
o) ia orice alte măsuri necesare pentru asigurarea bunei
desfășurări a activității, cu respectarea prevederilor legale,
statutare și a hotărârilor organelor de conducere ale
A.V.P.S. ........................... și ale A.G.V.P.S.
Art. 22. — (1) Activitatea economico-financiară a
A.V.P.S. ...................... se verifică de 1—3 cenzori aleși de
adunarea generală a acesteia.
(2) Cenzorul, în cazul asociațiilor cu mai puțin de
100 de membri, sau cel puțin un membru al comisiei de
cenzori, în cazul celorlalte asociații, trebuie să fie expert
contabil.
(3) Funcția de membru în comisia de cenzori este
incompatibilă cu orice altă funcție în cadrul consiliului,
precum și cu funcțiile salarizate în cadrul A.V.P.S. ............ .

MONITORUL OFICIAL AL ROMÂNIEI, PARTEA I, Nr. 750/18.VIII.2005
(4) Cenzorul sau membrii comisiei de cenzori sunt
remunerați cu o indemnizație fixă, stabilită anual de
adunarea generală.
Art. 23. — (1) Cenzorul sau membrii comisiei de
cenzori verifică, pe baza evidențelor contabile, întreaga
activitate financiară a A.V.P.S. ........................ .
(2) Concluziile verificărilor efectuate sunt prezentate ca
raport adunării generale a A.V.P.S. ...................... și ca
informări consiliului, președintelui și directorului.
Art. 24. — Atribuțiile și răspunderile cenzorilor sunt
prevăzute în actele normative în vigoare și în regulamentul
propriu de organizare și funcționare.
Art. 25. — A.V.P.S. ................ are în structura sa
următoarele filiale/cluburi ale vânătorilor și/sau pescarilor
sportivi:
— Filiala/Clubul ...................., cu sediul în ..................;
— Filiala/Clubul ....................., cu sediul în ................ .
Art. 26.*) — Organele de conducere ale
filialelor/cluburilor din cadrul A.V.P.S. ........................ sunt:
a) adunarea generală;
b) comitetul filialei/clubului.
Art. 27.*) — Adunarea generală a filialei/clubului este
organul de conducere constituit din membrii comitetului
filialei/clubului și din delegații desemnați de adunările
generale ale grupelor, se întrunește obligatoriu anual în
ședință ordinară și ori de câte ori este necesar în ședințe
extraordinare, la convocarea comitetului sau a președintelui
filialei/clubului, a directorului, a președintelui sau a
consiliului A.V.P.S. ........................... .
Art. 28.*) — Atribuțiile adunării generale a filialei/clubului
sunt:
a) analizează și aprobă programele anuale proprii de
activitate;
b) aprobă bugetul anual al filialei/clubului;
c) dezbate și aprobă raportul de activitate al comitetului
filialei/clubului;
d) alege pentru o perioadă de 4 ani președintele,
vicepreședinții și ceilalți membri ai comitetului;
e) alege pentru o perioadă de 4 ani delegații la
adunarea generală a organizației și desemnează candidații
pentru consiliul organizației și pentru comisia de cenzori.
Art. 29. — În intervalul dintre adunările generale,
activitatea filialei/clubului este condusă de comitetul
filialei/clubului, care se compune din 3—7 membri cu o
vechime mai mare de 5 ani, dintre care se aleg un
președinte și 1—2 vicepreședinți, după caz; ședințele se țin
o dată la trei luni sau ori de câte ori este necesar, la
convocarea președintelui sau secretarului filialei/clubului,
precum și a consiliului, președintelui ori directorului
asociației.
Art. 30.*) — Comitetul filialei/clubului are următoarele
atribuții:
a) asigură ducerea la îndeplinire a hotărârilor adunărilor
generale și ale organelor asociației;
b) elaborează programul de activitate și bugetul de
venituri și cheltuieli ale filialei/clubului;
c) coordonează activitatea grupelor de vânători și a
celor de pescari sportivi;
d) organizează concursurile de pescuit sportiv, de tir
vânătoresc și de chinologie vânătorească, faza pe
filială/club;
e) urmărește însușirea de către candidații la dobândirea
calității de vânător a cunoștințelor minime necesare și dă
recomandare acestora pentru susținerea examenului;
f) propune acordarea de recompense în bani și în
obiecte și sancționarea membrilor vânători și pescari
sportivi;
g) propune repartizarea fondurilor de vânătoare și a
fondurilor de pescuit pe grupe de vânători și, respectiv, de
pescari sportivi.

15

Art. 31.*) — (1) În intervalul dintre ședințele comitetului
conducerea filialei/clubului este asigurată de președinte și
de secretar, în limita competențelor pe care le au prin
regulamentul de organizare și funcționare.
(2) Președintele filialei/clubului îl poate mandata pe
secretarul acesteia/acestuia să îl reprezinte.
Art. 32.*) — (1) În cadrul organizațiilor care nu au
filiale/cluburi și al filialelor/cluburilor sunt constituite grupe
de vânători și grupe de pescari sportivi.
(2) Grupa de vânători se organizează la nivelul fondului
de vânătoare, corespunzător suprafețelor minime stabilite
de lege pentru fiecare vânător.
(3) Grupa de pescari sportivi se organizează pe fonduri
de pescuit, pe grupe de fonduri de pescuit sau la nivel de
organizație.
Art. 33.*) — A.V.P.S. ..................... are în structura sa
următoarele grupe ale vânătorilor și ale pescarilor sportivi:
— grupa ........................;
— grupa ....................... .
Art. 34.*) — Organul de conducere al grupelor este
adunarea generală a membrilor săi, care se convoacă de
organizatorul acesteia, de președintele sau directorul
asociației, precum și la cererea majorității membrilor, anual
sau ori de câte ori este necesar.
Art. 35.*) — Adunarea generală a grupei are
următoarele atribuții:
a) analizează și propune programul grupei;
b) alege organizatorul și gospodarul grupei pentru o
perioadă de 4 ani, alege delegații la adunările generale ale
filialei/clubului sau ale organizației, după caz, și
desemnează dintre aceștia, candidații pentru comitetul
filialei/clubului ori consiliului organizației; candidații trebuie
să aibă o vechime ca vânători mai mare de 5 ani;
c) urmărește efectuarea stagiaturii de către candidații
repartizați și eliberează caracterizările necesare susținerii
examenului de vânător;
d) propune recompense și sancțiuni pentru membrii săi.
Art. 36. — Între adunările generale ale grupei,
conducerea acesteia se asigură prin organizator și
gospodar; aceștia răspund de gestionarea, în conformitate
cu prevederile legale și contractuale, a fondurilor de
vânătoare și a fondurilor de pescuit sportiv, de promovarea
și educarea membrilor săi, de participarea acestora la
activitățile organizației, de combaterea braconajului etc.
CAPITOLUL IV
Patrimoniul A.V.P.S. .........
Art. 37. — (1) A.V.P.S. .............. are patrimoniu propriu
privat, format din:
— bunuri imobile;
— bunuri mobile constând în mijloace fixe, altele decât
bunurile imobile;
— obiecte de inventar și mijloace circulante;
— orice drepturi și obligații conform legii.
(2) Patrimoniul este element de bază al personalității
juridice a A.V.P.S. ................, iar bunurile acesteia sunt
proprietate privată, indivizibilă.
Art. 38. — Bunurile și mijloacele bănești ale A.V.P.S.
................ se realizează din:
a) cotizații de înscriere, cotizații anuale și cotizații
suplimentare;
b) venituri obținute din activități economice desfășurate
cu caracter accesoriu;
c) donații, subvenții, sponsorizări etc.;
d) orice alte surse, în condițiile legii.
Art. 39. — Cotizațiile de înscriere ca membru vânător
și/sau pescar sportiv se stabilesc anual de către consiliul
organizației și se ratifică de adunarea generală; copiii până
la vârsta de 14 ani sunt scutiți de cotizația de înscriere,

16

MONITORUL OFICIAL AL ROMÂNIEI, PARTEA I, Nr. 750/18.VIII.2005

iar tinerii cu vârste cuprinse între 14 și 18 ani, precum și
elevii și studenții de la cursurile de zi fără plată achită
doar 50% din aceasta; cotizația de înscriere ca membru
vânător include și cotizația de înscriere ca membru pescar
sportiv; pentru a deveni membri vânători, pescarii sportivi
completează diferența de cotizație de înscriere până la
nivelul stabilit pentru anul respectiv.
Art. 40. — Cota anuală de participare a A.V.P.S.
............... la bugetul de venituri și cheltuieli al A.G.V.P.S.
reprezintă echivalentul a 3,0 euro pentru fiecare vânător și
a 0,5 euro pentru fiecare pescar sportiv din evidență, se
achită trimestrial corespunzător cotizațiilor încasate, dar nu
mai târziu de data de 15 februarie a anului următor pentru
toți membrii din evidență.
Art. 41. — Bunurile A.V.P.S. ................. pot fi înstrăinate
către terți cu plată sau casate, după caz, cu aprobarea
prealabilă și în condițiile stabilite de adunarea generală.
Art. 42. — Oricare ar fi cauza pierderii calității de
membru al A.V.P.S. ...... foștii membri vânători sau pescari
sportivi nu au dreptul să pretindă restituirea nici unei părți
din patrimoniul asociației.
CAPITOLUL V
Dispoziții finale
Art. 43. — (1) Adunările generale, consiliile și comitetele
sunt statutar întrunite în prezența majorității persoanelor
delegate, cu excepția adunărilor generale ale grupelor care
sunt statutar întrunite în prezența majorității membrilor
acestora; dacă la prima convocare a adunărilor generale
nu se poate realiza majoritatea, a doua reuniune se va
ține în prezența delegaților interesați, după un interval de
cel puțin 7 zile de la prima reuniune nestatutară, chiar
dacă nu este întrunită majoritatea; în acest din urmă caz,
numărul delegaților în organele de reprezentare superioare
se va stabili în funcție de dublul numărului de participanți
la aceste reuniuni.
(2) Hotărârile se iau cu votul deschis al majorității celor
prezenți la reuniuni, dacă nu se hotărăște altfel.
(3) La ședințele organelor de conducere ale A.V.P.S.
................. pot participa, fără drept de vot, doar în limita
locurilor libere, președinții și secretarii de filiale/cluburi care
nu fac parte din aceste organe, precum și orice alt
membru interesat.
Art. 44. — (1) Toate funcțiile eligibile de la nivel de
grupă până la nivelul A.V.P.S. ............ vor fi ocupate de
membrii care și-au depus candidatura pentru aceste funcții.

(2) Prin excepție de la prevederile art. 43 alin. (2),
alegerile pentru președinte, vicepreședinți și membrii
consiliului asociației se vor desfășura cu vot secret,
declarându-se aleși, în ordine, candidații cu numărul cel
mai mare de voturi.
Art. 45. — (1) Locurile devenite vacante în consilii și
comitete se completează dintre delegații la adunările
generale, cu respectarea principiului reprezentativității, la
propunerea celor pe care îi reprezintă.
(2) În cazurile în care funcția de președinte devine
vacantă din orice motive, atribuțiile președintelui vor fi
preluate temporar de unul dintre vicepreședinți, desemnat
în mod operativ de consiliul asociației, până la prima
adunare generală a asociației.
Art. 46. — (1) Membrii consiliilor care lipsesc nemotivat
de la mai mult de două reuniuni consecutive sau de la
mai mult de 3 în decursul unui an calendaristic se
consideră demisionați și vor fi înlocuiți, potrivit prevederilor
art. 45.
(2) Pierderea calității atrage și înlocuirea necondiționată
din funcție.
Art. 47. — A.V.P.S. ............... își pierde personalitatea
juridică în următoarele cazuri:
a) prin hotărâre a adunării generale;
b) când scopul organizației nu mai poate fi realizat;
c) din cauză de insolvabilitate;
d) când numărul membrilor scade sub limita prevăzută
de lege;
e) când scopul ori acțiunea organizației a devenit ilicită
sau contrară ordinii publice;
f) când scopul se urmărește prin mijloace ilicite,
contrare ordinii publice;
g) când hotărârile adunărilor generale sunt luate cu
încălcarea propriului statut sau a legii.
Art. 48. — Oricare ar fi cauza dizolvării A.V.P.S. ..........,
lichidarea patrimoniului acesteia se va face conform legii.
Art. 49. — Consiliul A.V.P.S. ............. va proceda și va
hotărî în timp util adaptarea corespunzătoare a prevederilor
prezentului statut care devin contrare actelor normative în
vigoare, prin modificarea corespunzătoare a textelor,
solicitând instanței de judecată înscrierea mențiunilor
necesare; hotărârile vor fi supuse spre ratificare la prima
adunare generală a A.V.P.S. .................. .
Art. 50. — Prezentul statut a fost adoptat ca urmare a
modificării Statutului A.G.V.P.S., de către Adunarea
generală a A.V.P.S. ............., astăzi ..............., și intră în
vigoare după înscrierea modificărilor în registrul special
aflat la Grefa Judecătoriei .................... .

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 750/18.VIII.2005 conține 16 pagini.

Prețul: 1,05 lei noi/10.500 lei vechi

&JUYDGY|047358]
ISSN 1453—4495

