Anul 174 (XVIII) — Nr. 491

PARTEA

I

LEGI, DECRETE, HOTĂRÂRI ȘI ALTE ACTE

Miercuri, 7 iunie 2006

SUMAR

Pagina

Nr.
Decizia nr. 380 din 4 mai 2006 referitoare la excepția de
neconstituționalitate a dispozițiilor art. 2821 din
Codul de procedură civilă ........................................

DECIZII ALE CURȚII CONSTITUȚIONALE
Decizia nr. 356 din 2 mai 2006 referitoare la excepția de
neconstituționalitate a dispozițiilor art. 185
alin. (31) lit. b) din Legea nr. 571/2003 privind
Codul fiscal ................................................................

1–3

Decizia nr. 371 din 4 mai 2006 referitoare la excepția de
neconstituționalitate a dispozițiilor art. 1 alin. (6)
din Legea contenciosului administrativ nr. 554/2004

6–8

ACTE ALE ORGANELOR DE SPECIALITATE
ALE ADMINISTRAȚIEI PUBLICE CENTRALE
— Ordin al președintelui Autorității Naționale
pentru Persoanele cu Handicap privind aprobarea
Metodologiei de organizare a cursului de limbaj
mimico-gestual ...........................................................

8–11

ACTE ALE CONSILIULUI SUPERIOR
AL MAGISTRATURII
— Hotărâre pentru modificarea Regulamentului de
ordine interioară al instanțelor judecătorești ...........

12–16

3–4

Decizia nr. 378 din 4 mai 2006 referitoare la excepția de
neconstituționalitate a dispozițiilor art. 225 din
Codul de procedură civilă ........................................

DECIZII

ALE

Pagina

106.

352.
5–6

CURȚII

CONSTITUȚIONALE

CURTEA CONSTITUȚIONALĂ

D E C I Z I A Nr. 356
din 2 mai 2006

referitoare la excepția de neconstituționalitate a dispozițiilor art. 185 alin. (31) lit. b)
din Legea nr. 571/2003 privind Codul fiscal
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Kozsokár Gábor
— judecător
Petre Ninosu
— judecător
Ion Predescu
— judecător
Șerban Viorel Stănoiu
— judecător
Ion Tiucă
— procuror
Cristina Cătălina Turcu
— magistrat-asistent
Pe rol se află soluționarea excepției de neconstituționalitate a dispozițiilor art. 185 alin. (31) lit. b) din Legea
nr. 571/2003 privind Codul fiscal, excepție ridicată de

Societatea Comercială îDunga Com“ — S.R.L. din Brăila în
Dosarul nr. 653/CAF/2005 al Curții de Apel Galați — Secția
contencios administrativ și fiscal.
La apelul nominal lipsesc părțile, față de care procedura
de citare este legal îndeplinită.
Președintele dispune să se facă apelul și în Dosarul
nr. 131 D/2006, având ca obiect aceeași excepție de
neconstituționalitate, ridicată de Societatea Comercială
îQuasar“ — S.R.L. din Botoșani în Dosarul nr. 2.929/2005
al Curții de Apel Suceava — Secția comercială și de
contencios administrativ și fiscal.
La apelul nominal lipsesc părțile, față de care procedura
de citare este legal îndeplinită.

2

MONITORUL OFICIAL AL ROMÂNIEI, PARTEA I, Nr. 491/7.VI.2006

Curtea, din oficiu, pune în discuție conexarea dosarelor
sus-menționate, având în vedere obiectul identic al
excepțiilor ridicate.
Reprezentantul Ministerului Public este de acord cu
conexarea.
Curtea, în temeiul dispozițiilor art. 53 alin. (5) din Legea
nr. 47/1992, dispune conexarea Dosarului nr. 131 D/2006
la Dosarul nr. 130 D/2006, care este primul înregistrat.
Președintele constată cauza în stare de judecată și
acordă cuvântul pe fond.
Reprezentantul Ministerului Public pune concluzii de
respingere a excepției de neconstituționalitate, apreciind că
se impune păstrarea jurisprudenței Curții Constituționale în
materie.
C U R T E A,

având în vedere actele și lucrările dosarului, reține
următoarele:
Prin încheierile din 10 ianuarie 2006 și din 7 decembrie
2005, pronunțate în dosarele nr. 653/CAF/2005 și
nr. 2.929/2005, Curtea de Apel Galați — Secția contencios
administrativ și fiscal și Curtea de Apel Suceava — Secția
comercială și de contencios administrativ și fiscal au
sesizat Curtea Constituțională cu excepția de
neconstituționalitate a dispozițiilor art. 185 alin. (31) lit. b)
din Legea nr. 571/2003 privind Codul fiscal, excepție
ridicată de Societatea Comercială îDunga Com“ — S.R.L.
din Brăila și de Societatea Comercială îQuasar“ — S.R.L.
din Botoșani în cauze având ca obiect acțiuni în anulare a
unor decizii prin care s-a dispus suspendarea autorizațiilor
de antrepozit fiscal.
În motivarea excepției de neconstituționalitate autorii
acesteia susțin că prevederile art. 185 alin. (31) lit. b) din
Legea nr. 571/2003 aduc atingere dispozițiilor
constituționale ale art. 23 alin. (11), ale art. 45 și ale
art. 53. În acest sens arată că îprin reglementarea [...]
dreptului autorității fiscale competente de a suspenda
autorizația unui antrepozit fiscal doar pe baza unei simple
sesizări penale [...], se încalcă în mod evident prevederile
constituționale referitoare la prezumția de nevinovăție“
întrucât îse îndreptățește Ministerul Finanțelor Publice să ia
măsuri sancționatorii anterior stabilirii comiterii unei
infracțiuni prin hotărâre judecătorească“.
Totodată, se consideră că dispozițiile îart. 185 alin. (31)
lit. b) din Legea 571/2003 contravin și prevederilor art. 45
din Constituție deoarece, atât timp cât instanța
judecătorească nu a «confirmat» încălcarea condițiilor
legale de exercitare a activității economice, nu se poate
lua măsura anulării, chiar temporară, a dreptului de a
exercita activitatea economică“.
De asemenea, se mai arată că textul de lege criticat
contravine și prevederilor art. 53 din Constituție, întrucât
îautorizează Ministerul Finanțelor Publice de a restrânge
exercitarea dreptului nostru și în alte situații decât cele
prevăzute de art. 53 din Constituție“.
Curtea de Apel Galați — Secția contencios
administrativ și fiscal, contrar prevederilor art. 29 alin. (4)
din Legea nr. 47/1992, nu și-a exprimat opinia asupra
excepției ridicate. În temeiul dispozițiilor legale menționate,
precum și în conformitate cu art. 17 alin. (2) din
regulamentul său de organizare și funcționare, Curtea
Constituțională a solicitat completarea actului de sesizare
cu opinia instanței de judecată, dar aceasta nu a dat curs
solicitării până la data pronunțării prezentei decizii.
Curtea de Apel Suceava — Secția comercială și de
contencios administrativ și fiscal apreciază că excepția de
neconstituționalitate este neîntemeiată.

Potrivit dispozițiilor art. 30 alin. (1) din Legea
nr. 47/1992, încheierile de sesizare au fost comunicate
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate.
Avocatul Poporului apreciază că dispozițiile legale
criticate sunt constituționale, în sensul în care a statuat
Curtea în jurisprudența sa.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalittate.
C U R T E A,

examinând încheierile de sesizare, punctele de vedere ale
Avocatului Poporului, rapoartele întocmite de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
dispozițiile art. 185 alin. (31) lit. b) din Legea nr. 571/2003
privind Codul fiscal, publicată în Monitorul Oficial al
României, Partea I, nr. 927 din 23 decembrie 2003,
introdus prin art. I pct. 94 din Ordonanța Guvernului
nr. 83/2004 pentru modificarea și completarea Legii
nr. 571/2003 privind Codul fiscal, publicată în Monitorul
Oficial al României, Partea I, nr. 793 din 27 august 2004,
aprobată cu modificări prin Legea nr. 494/2004, publicată
în Monitorul Oficial al României, Partea I, nr. 1.092 din
24 noiembrie 2004.
Textul criticat are următorul cuprins:
— Art. 185 alin. (31) lit. b): î(31) La propunerea organelor
de control, autoritatea fiscală competentă suspendă autorizația
pentru un antrepozit fiscal astfel: [...]
b) până la soluționarea definitivă a cauzei penale în cazul în
care a fost făcută o sesizare penală referitoare la faptele
incriminate ca infracțiuni la regimul produselor accizabile.“
Autorii excepției consideră că aceste dispoziții aduc
atingere prevederilor constituționale ale art. 23 alin. (11)
privitoare la prezumția de nevinovăție, art. 45 referitor la
libertatea economică și art. 53 privind restrângerea
exercițiului unor drepturi sau al unor libertăți.
Examinând excepția de neconstituționalitate, Curtea
reține următoarele:
Prevederile legale criticate au mai format obiectul
controlului de constituționalitate, prin raportare la dispozițiile
art. 23 alin. (11) din Legea fundamentală. Astfel, prin
Decizia nr. 154 din 23 februarie 2006, publicată în
Monitorul Oficial al României, Partea I, nr. 216 din
9 martie 2006, Curtea a reținut, în esență, că excepția de
neconstituționalitate este neîntemeiată deoarece îprezumția
de nevinovăție este un principiu ce guvernează procesul
penal, fără a se aplica și procedurii contenciosului fiscal“.
Întrucât nu au intervenit elemente noi care să determine
schimbarea jurisprudenței Curții Constituționale, soluția și
considerentele cuprinse în decizia menționată își mențin
valabilitatea și în cauza de față.
Cât privește critica de neconstituționalitate a dispozițiilor
art. 185 alin. (31) lit. b) din Legea nr. 571/2003 privind
Codul fiscal în raport cu prevederile constituționale ale
art. 45 și 53, Curtea constată că nici aceasta nu poate fi
reținută, pentru următoarele considerente:

MONITORUL OFICIAL AL ROMÂNIEI, PARTEA I, Nr. 491/7.VI.2006
Pentru eliberarea unei autorizații de antrepozit fiscal,
antrepozitarul trebuie să îndeplinească mai multe condiții,
printre care și cele prevăzute de art. 180 lit. d): îîn cazul
unei persoane fizice [...] aceasta să nu fi fost condamnată
în mod definitiv pentru evaziune fiscală, abuz de încredere,
fals, uz de fals, înșelăciune, delapidare, mărturie
mincinoasă, dare sau luare de mită, în România sau în
oricare din statele străine în care aceasta a avut
domiciliul/rezidența în ultimii 5 ani“ și îe) în cazul unei
persoane juridice [...] administratorii acestor persoane
juridice să nu fi fost condamnați în mod definitiv pentru
evaziune fiscală, abuz de încredere, fals, uz de fals,
înșelăciune, delapidare, mărturie mincinoasă, dare sau
luare de mită, în România sau în oricare din statele străine
în care aceasta a avut domiciliul/rezidența în ultimii 5 ani“.
Totodată, potrivit art. 184 alin. (1) din Codul fiscal
îautorizațiile sunt emise numai pentru antrepozitarii
autorizați numiți și nu sunt transferabile“.

3

Așa fiind, Curtea constată că intenția legiuitorului a fost
eliminarea oricărui risc în ceea ce privește regimul de
antrepozitare a produselor accizabile, inclusiv a riscurilor ce
ar rezulta ca urmare a săvârșirii unor fapte penale de
către antrepozitar.
În acest context, prevederile legale criticate sunt pe
deplin justificate și nu aduc atingere dispozițiilor art. 45 din
Constituție, potrivit cărora îaccesul liber al persoanei la o
activitate economică, libera inițiativă și exercitarea acestora
în condițiile legii sunt garantate“.
Măsura dispusă prin textul de lege criticat, respectiv
adoptarea unei proceduri specifice de preîntâmpinare și
sancționare a faptelor care generează sau ar putea genera
fenomene economice negative, este justificată de
imperativul apărării ordinii publice, textul de lege criticat
fiind, așadar, în acord cu art. 53 alin. (1) din Constituție
potrivit cărora exercițiul unor drepturi sau al unor libertăți
poate fi restrâns numai prin lege și numai dacă se impune,
după caz, pentru apărarea ordinii publice.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 185 alin. (31) lit. b) din Legea nr. 571/2003 privind
Codul fiscal, excepție ridicată de Societatea Comercială îDunga Com“ — S.R.L. din Brăila în Dosarul nr. 653/CAF/2005 al
Curții de Apel Galați — Secția contencios administrativ și fiscal și de Societatea Comercială îQuasar“ — S.R.L. din
Botoșani în Dosarul nr. 2.929/2005 al Curții de Apel Suceava — Secția comercială și de contencios administrativ și fiscal.
Definitivă și general obligatorie.
Pronunțată în ședința publică din data de 2 mai 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Cristina Cătălina Turcu

CURTEA CONSTITUȚIONALĂ

D E C I Z I A Nr. 371
din 4 mai 2006

referitoare la excepția de neconstituționalitate a dispozițiilor art. 1 alin. (6)
din Legea contenciosului administrativ nr. 554/2004
Ioan Vida
— președinte
Nicolae Cochinescu
— judecător
Aspazia Cojocaru
— judecător
Acsinte Gaspar
— judecător
Kozsokár Gábor
— judecător
Petre Ninosu
— judecător
Ion Predescu
— judecător
Șerban Viorel Stănoiu
— judecător
Ion Tiucă
— procuror
Cristina Cătălina Turcu
— magistrat-asistent
Pe rol se află soluționarea excepției de neconstituționalitate a dispozițiilor art. 1 alin. (6) din Legea
contenciosului administrativ nr. 554/2004, excepție ridicată
de Societatea Comercială îBaby Blue Gass“ — S.R.L. din
Arad în Dosarul nr. 9.779/CA/2005 al Curții de Apel
Timișoara — Secția comercială și de contencios
administrativ.
La apelul nominal lipsesc părțile, față de care procedura
de citare este legal îndeplinită.

Președintele constată cauza în stare de judecată și
acordă cuvântul pe fond.
Reprezentantul Ministerului Public pune concluzii de
respingere a excepției de neconstituționalitate ca
neîntemeiată.
C U R T E A,

având în vedere actele și lucrările dosarului, reține
următoarele:
Prin Încheierea din 19 ianuarie 2006, Curtea de Apel
Timișoara — Secția comercială și de contencios
administrativ a sesizat Curtea Constituțională cu excepția
de neconstituționalitate a dispozițiilor art. 1 alin. (6) din
Legea contenciosului administrativ nr. 554/2004, excepție
ridicată de Societatea Comercială îBaby Blue Gass“ —
S.R.L. din Arad.
Excepția a fost ridicată într-un recurs împotriva unei
sentințe civile pronunțate într-o cauză având ca obiect
acțiunea în contencios administrativ pentru constatarea

4

MONITORUL OFICIAL AL ROMÂNIEI, PARTEA I, Nr. 491/7.VI.2006

nulității absolute a autorizației de construire al cărei titular
este autorul excepției.
În motivarea excepției de neconstituționalitate autorul
acesteia susține că dispozițiile art. 1 alin. (6) din Legea
nr. 554/2004 aduc atingere prevederilor art. 15 alin. (2) și
art. 44 alin. (1) teza întâi și alin. (3) din Constituție. În
acest sens arată că aplicarea textului de lege criticat
îproduce efecte asupra unor acte administrative și raporturi
juridice succesive încheiate înainte de intrarea actului
normativ în vigoare“. Totodată, se mai arată că potrivit
textului de lege criticat, în situația constatării nulității actului
administrativ, îinstanța se va pronunța, la cerere, și asupra
legalității actelor civle încheiate în baza actului administrativ
nelegal, precum și asupra efectelor civile produse“. Așa
fiind, aplicarea art. 1 alin. (6) din Legea nr. 554/2004 are
ca efect încălcarea dreptului de proprietate privată asupra
construcției pentru care a fost emisă autorizația, înorma
criticată reglementând, de fapt, o expropriere“.
Curtea de Apel Timișoara — Secția comercială și de
contencios administrativ apreciază că excepția de
neconstituționalitate este neîntemeiată.
Potrivit dispozițiilor art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate.
Avocatul Poporului arată că dispozițiile legale criticate
nu contravin principiului neretroactivității legii, ci sunt
îconsacrarea principiului «tempus regit actum», cauza de
nulitate existând încă de la încheierea actului“. În legătură
cu dispozițiile art. 44 alin. (3) din Constituție se apreciază
că acestea înu au incidență în cauză“.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției îl constituie dispozițiile art. 1 alin. (6)
din Legea contenciosului administrativ nr. 554/2004,
publicată în Monitorul Oficial al României, Partea I,
nr. 1.154 din 7 decembrie 2004, având următorul cuprins:

î(6) Autoritatea publică emitentă a unui act administrativ
nelegal poate să solicite instanței constatarea nulității acestuia,
în situația în care actul nu mai poate fi revocat, întrucât a intrat
în circuitul civil și a produs efecte juridice. În cazul admiterii
acțiunii, instanța se va pronunța, la cerere, și asupra legalității
actelor civile încheiate în baza actului administrativ nelegal,
precum și asupra efectelor civile produse.“
Autorul excepției consideră că aceste dispoziții aduc
atingere prevederilor constituționale ale art. 15 alin. (2)
referitor la principiul neretroactivității legii, art. 44 alin. (1)
teza întâi privitor la garantarea dreptului de proprietate și
alin. (3) referitor la exproprierea pentru o cauză de utilitate
publică.
Critica de neconstituționalitate constă, în esență, în
susținerea că art. 1 alin. (6) din Legea nr. 554/2004
permite ca și actele administrative emise anterior intrării
sale în vigoare să fie supuse controlului judecătoresc, ceea
ce, în opinia autorului excepției, contravine dispozițiilor
art. 15 alin. (2) din Constituție. De asemenea, se susține
că textul criticat încalcă și dispozițiile art. 44 alin. (1) teza
întâi și alin. (3) din Constituție, înorma criticată
reglementând, de fapt, o expropriere“.
Examinând excepția, Curtea Constituțională reține
următoarele:
Legea în raport cu care se apreciază existența cauzei
de nulitate este cea în vigoare la momentul emiterii actului
administrativ nelegal, potrivit regulii îtempus regit actum“.
Tot potrivit acestei reguli, legiuitorul a statuat că legea
aplicabilă anulării actului este aceea din momentul anulării
efective, în speță Legea nr. 554/2004, ceea ce este în
conformitate cu principiul retroactivității efectelor nulității fără
a aduce atingere dispozițiilor art. 15 alin. (2) din
Constituție.
Totodată, Curtea mai reține că textul de lege criticat
este o normă procedurală, adoptată de legiuitor potrivit
competenței sale stabilite prin art. 126 alin. (2) din Legea
fundamentală.
Potrivit art. 44 alin. (1) teza a doua din Constituție,
privitor la garantarea dreptului de proprietate, conținutul și
limitele acestui drept sunt stabilite de lege. Or, emiterea
unei autorizații de construire cu încălcarea prevederilor legii
nu poate justifica protecția dreptului de proprietate instituită
prin art. 44 alin. (1) teza întâi.
Cât privește critica de neconstituționalitate a dispozițiilor
art. 1 alin. (6) din Legea nr. 554/2004 prin raportare la
prevederile art. 44 alin. (3) referitor la exproprierea pentru
o cauză de utilitate publică, Curtea constată că aceasta nu
poate fi reținută întrucât textul constituțional invocat nu are
incidență în cauză.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, al art. 1—3,
al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 1 alin. (6) din Legea contenciosului administrativ
nr. 554/2004, excepție ridicată de Societatea Comercială îBaby Blue Gass“ — S.R.L. din Arad în Dosarul
nr. 9.779/CA/2005 al Curții de Apel Timișoara — Secția comercială și de contencios administrativ.
Definitivă și general obligatorie.
Pronunțată în ședința publică din data de 4 mai 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Cristina Cătălina Turcu

MONITORUL OFICIAL AL ROMÂNIEI, PARTEA I, Nr. 491/7.VI.2006

5

CURTEA CONSTITUȚIONALĂ

D E C I Z I A Nr. 378
din 4 mai 2006

referitoare la excepția de neconstituționalitate a dispozițiilor art. 225 din Codul de procedură civilă
Ioan Vida
— președinte
Nicolae Cochinescu
— judecător
Aspazia Cojocaru
— judecător
Kozsokár Gábor
— judecător
Acsinte Gaspar
— judecător
Petre Ninosu
— judecător
Ion Predescu
— judecător
Șerban Viorel Stănoiu
— judecător
Ion Tiucă
— procuror
Mihaela Senia Costinescu — magistrat-asistent
Pe rol se află soluționarea excepției de neconstituționalitate a dispozițiilor art. 225 din Codul de procedură
civilă, excepție ridicată de Alexandra Roxana Pârvu în
Dosarul nr. 1.160/302/2005 al Judecătoriei Sectorului 5
București.
La apelul nominal se prezintă autoarea excepției, prin
avocat Mircea Pârvu, lipsind părțile Codiță Aurica și Codiță
Daniela Elisabeta, față de care procedura de citare a fost
legal îndeplinită. La dosarul cauzei au fost depuse concluzii
scrise din partea părților lipsă prin care acestea solicită
respingerea excepției de neconstituționalitate.
Avocatul autoarei excepției solicită admiterea criticii de
neconstituționalitate, arătând că, în măsura în care textul
de lege criticat dă posibilitatea persoanei de a opta între a
se prezenta sau nu în fața instanței pentru a răspunde la
interogatoriu, exercitarea acestui drept procesual nu poate fi
sancționată fără a se încălca în mod grav echilibrul și
egalitatea de arme între părți, precum și dreptul la apărare
al părții astfel sancționate.
Reprezentantul Ministerului Public pune concluzii de
respingere a excepției de neconstituționalitate ca
neîntemeiată, sancțiunea prevăzută de norma criticată fiind
corespunzătoare atitudinii culpabile a părții care refuză să
răspundă la interogatoriu sau nu se prezintă în fața
instanței.
C U R T E A,

având în vedere actele și lucrările dosarului, reține
următoarele:
Prin Încheierea din 20 februarie 2006, pronunțată în
Dosarul nr. 1.160/302/2005, Judecătoria Sectorului 5
București a sesizat Curtea Constituțională cu excepția de
neconstituționalitate a dispozițiilor art. 225 din Codul de
procedură civilă, excepție ridicată de Alexandra Roxana
Pârvu.
În motivarea excepției de neconstituționalitate autorul
excepției arată că prezumția legală instituită de art. 225 din
Codul de procedură civilă constituie o sancțiune împotriva
celui care în exercițiul dreptului său la integritate psihică,
refuză răspunsul la interogatoriu, ca probă în procesul civil.
În condițiile în care instanța de judecată poate considera
acest refuz ca o mărturisire deplină sau un început de
dovadă în folosul părții potrivnice, dispozițiile art. 225 aduc
atingere echilibrului procesual, contradictorialității procedurii
de administrare a probelor și creează discriminări între
părțile aflate în proces.
Judecătoria Sectorului 5 București apreciază excepția
de neconstituționalitate ca fiind neîntemeiată, atâta vreme
cât aplicabilitatea textului de lege criticat este restrânsă

numai la ipoteza lipsei unor motive întemeiate care să
justifice neprezentarea părții în fața instanței sau refuzul
acesteia de a răspunde la interogatoriu.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și formula
punctele de vedere cu privire la excepția de
neconstituționalitate.
Avocatul Poporului arată că excepția de neconstituționalitate
este neîntemeiată, textul de lege criticat fiind în deplină
concordanță cu dispozițiile constituționale invocate.
Președinții celor două Camere ale Parlamentului și
Guvernul nu au comunicat punctele lor de vedere cu
privire la excepția de neconstituționalitate ridicată.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorulraportor, susținerile părții prezente, concluziile procurorului,
dispozițiile legale criticate, raportate la prevederile
Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, precum și ale art. 1 alin. (2), ale art. 2, 3, 10
și 29 din Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
dispozițiile art. 225 din Codul de procedură civilă, care au
următorul conținut: îDacă partea, fără motive temeinice,
refuză să răspundă la interogatoriu sau nu se înfățișează,
instanța poate socoti aceste împrejurări ca o mărturisire deplină
sau numai ca un început de dovadă în folosul părții potrivnice.“
Autorul excepției susține că dispozițiile legale criticate
încalcă prevederile constituționale cuprinse în art. 11
alin. (2) și art. 20 referitoare la tratatele internaționale
privind drepturile omului, art. 21 alin. (3) privitoare la
accesul liber la justiție, art. 22 alin. (1) care consacră
dreptul la viață și la integritate fizică și psihică și art. 26
alin. (2) referitoare la viața intimă, familială și privată. De
asemenea, sunt nesocotite și prevederile cuprinse în art. 6
paragraful 1 din Convenția pentru apărarea drepturilor
omului și a libertăților fundamentale.
Examinând excepția de neconstituționalitate ridicată,
Curtea reține că textul de lege criticat reglementează
situația în care partea chemată la interogatoriu nu se
prezintă în fața instanței sau, înfățișându-se la termenul
stabilit, refuză să răspundă întrebărilor părții potrivnice. Într-o
atare împrejurare, dacă motivele invocate de persoana în
cauză nu sunt temeinic justificate, instanța poate considera
această atitudine ca o mărturisire deplină sau ca un
început de dovadă în folosul celeilalte părți.
Așa fiind, Curtea constată că incidența reglementării
criticate și, deci, a sancțiunii aplicate de instanță sub
aspectul probatoriului, este subsecventă refuzului nejustificat
al părții chemate la interogatoriu de a se prezenta în fața
instanței sau de a răspunde întrebărilor. Așa fiind, autorul

6

MONITORUL OFICIAL AL ROMÂNIEI, PARTEA I, Nr. 491/7.VI.2006

excepției nu se poate prevala de propria atitudine culpabilă
în susținerea criticii de neconstituționalitate.
Pe de altă parte, în toate cazurile în care este posibilă
administrarea altor probe, instanța are îndatorirea de a-și
exercita rolul activ, în temeiul art. 129 alin. 5 din Codul de
procedură civilă, și de a stărui în aflarea adevărului, prin
toate mijloacele legale, în scopul pronunțării unei hotărâri
temeinice și legale. Mai mult, părțile dispun de posibilități
suficiente și echivalente pentru a-și apăra poziția asupra
problemelor de drept și de fapt, în asemenea manieră
încât mărturisirea deplină sau începutul de dovadă în
folosul părții potrivnice să nu aibă înrâurire, în mod
exclusiv, asupra hotărârii instanței judecătorești.

Pentru aceste motive, textul de lege criticat nu conține
nici o dispoziție care să evidențieze încălcarea dreptului la
un proces echitabil, desfășurat după o procedură
contradictorie, cu respectarea dreptului la apărare și a
egalității armelor, fiind în deplin acord cu exigențele art. 6
din Convenția pentru apărarea drepturilor omului și a
libertăților fundamentale.
Referitor la invocarea prevederilor constituționale
cuprinse în art. 22 alin. (1) care consacră dreptul la viață
și la integritate fizică și psihică și în art. 26 alin. (2)
referitoare la viața intimă, familială și privată, Curtea reține
că acestea nu sunt relevante în cauza dedusă controlului
de constituționalitate, întrucât reglementările pretins a fi
încălcate au un alt domeniu de incidență.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și
al art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 225 din Codul de procedură civilă, excepție ridicată de
Alexandra Roxana Pârvu în Dosarul nr. 1.160/302/2005 al Judecătoriei Sectorului 5 București.
Definitivă și general obligatorie.
Pronunțată în ședința publică din data de 4 mai 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

CURTEA CONSTITUȚIONALĂ

D E C I Z I A Nr. 380
din 4 mai 2006

referitoare la excepția de neconstituționalitate a dispozițiilor art. 2821 din Codul de procedură civilă
Ioan Vida
— președinte
Nicolae Cochinescu
— judecător
Aspazia Cojocaru
— judecător
Kozsokár Gábor
— judecător
Acsinte Gaspar
— judecător
Petre Ninosu
— judecător
Ion Predescu
— judecător
Șerban Viorel Stănoiu
— judecător
Ion Tiucă
— procuror
Mihaela Senia Costinescu — magistrat-asistent
Pe rol se află soluționarea excepției de neconstituționalitate a dispozițiilor art. 2821 din Codul de procedură
civilă, excepție ridicată de Vilhelm Muller, Eva Muller,
Norbert Muller, Helga Muller și Vilhelm jr. Muller în Dosarul
nr. 3.304/2005 al Tribunalului Satu Mare și de Simion Iuga
în Dosarul nr. 1.012/2006 al Tribunalului Maramureș —
Secția civilă.
La apelul nominal se prezintă personal Irina Iuga, lipsind
autorii excepției și celelalte părți, față de care procedura de
citare a fost legal îndeplinită.
La Dosarul Curții Constituționale nr. 525D/2006 a fost
depusă o cerere din partea autorului excepției, Simion Iuga,
prin care acesta solicită amânarea cauzei, întrucât avocatul
ales nu se află în țară. Partea prezentă solicită respingerea

cererii, arătând că aceasta are ca scop tergiversarea
judecării cauzei.
Reprezentantul Ministerului Public nu se opune acordării
unui nou termen.
Curtea constată că nu sunt îndeplinite condițiile
prevăzute de art. 14 din Legea nr. 47/1992, coroborat cu
art. 156 alin. 1 din Codul de procedură civilă, astfel încât
cererea urmează a fi respinsă.
Curtea, din oficiu, pune în discuție conexarea Dosarului
nr. 525D/2006 la Dosarul nr. 372D/2006, având în vedere
că obiectul excepțiilor de neconstituționalitate ridicate în
cele două dosare este identic.
Partea prezentă și reprezentantul Ministerului Public
apreciază ca fiind întrunite condițiile conexării.
În temeiul art. 53 alin. (5) din Legea nr. 47/1992,
Curtea dispune conexarea celor două dosare menționate.
Cauza fiind în stare de judecată, partea Irina Iuga
solicită respingerea excepției de neconstituționalitate.
Reprezentantul Ministerului Public pune concluzii de
respingere a criticii ca neîntemeiată.
C U R T E A,

având în vedere actele și lucrările dosarului, reține
următoarele:

MONITORUL OFICIAL AL ROMÂNIEI, PARTEA I, Nr. 491/7.VI.2006
Prin Încheierea din 2 martie 2006, pronunțată în
Dosarul nr. 3.304/2005, Tribunalul Satu Mare a sesizat
Curtea Constituțională cu excepția de neconstituționalitate
a dispozițiilor art. 282 1 din Codul de procedură civilă,
excepție ridicată de Vilhelm Muller, Eva Muller, Norbert
Muller, Helga Muller și Vilhelm jr. Muller în Dosarul
nr. 3.304/2005 al Tribunalului Satu Mare.
Prin Încheierea din 9 martie 2006, pronunțată în
Dosarul nr. 1.012/2006, Tribunalul Maramureș — Secția
civilă a sesizat Curtea Constituțională cu excepția de
neconstituționalitate a dispozițiilor art. 2821 din Codul de
procedură civilă, excepție ridicată de Simion Iuga.
În motivarea excepției de neconstituționalitate autorii
excepției susțin că textul de lege criticat contravine
prevederilor constituționale referitoare la egalitatea în
drepturi a cetățenilor, accesul liber la justiție, precum și
celor privind restrângerea exercițiului unor drepturi sau al
unor libertăți, întrucât, pentru aceeași cauză, unele
persoane beneficiază de trei grade de jurisdicție, iar altele
doar de două grade. Astfel, există posibilitatea ca, prin
aceeași acțiune de chemare în judecată, reclamantul să
formuleze mai multe capete de cerere, dintre care doar cel
principal să fie susceptibil de două grade de jurisdicție
(cele secundare fiind supuse celor trei grade), împrejurare
ce determină restrângerea dreptului pârâtului de a beneficia
de toate căile de atac prevăzute de lege. Mai mult, în
cazul în care obiectul cauzei a fost inițial subevaluat, în
mod greșit instanța recalifică, la momentul exercitării căii
de atac, apelul ca fiind recurs. De asemenea, se mai arată
că, de vreme ce încheierile interlocutorii pronunțate în
procedura specială a împărțelii judiciare sunt supuse
apelului, nu se poate concepe o altă cale de atac pentru
hotărârea judecătorească finală.
Autorii excepției mai arată că sentința civilă a fost
pronunțată la o dată anterioară intrării în vigoare a Legii
nr. 219/2005, care a modificat, sub aspectul măririi
cuantumului, valoarea obiectului litigiilor supuse dispozițiilor
art. 2821 din Codul de procedură civilă, astfel încât noua
dispoziție nu poate fi aplicată în speță fără o prealabilă
reevaluare a obiectului în litigiu.
Tribunalul Satu Mare și Tribunalul Maramureș — Secția
civilă apreciază că excepția este neîntemeiată, textul de
lege criticat fiind în deplină concordanță cu prevederile
constituționale invocate de autorul excepției.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și formula
punctele de vedere cu privire la excepția de
neconstituționalitate.
Guvernul apreciază excepția ca fiind neîntemeiată,
întrucât textul de lege criticat nu reprezintă o încălcare a
prevederilor constituționale referitoare la egalitatea în
drepturi sau accesul liber la justiție, ci, dimpotrivă,
constituie o expresie a aplicării în concret a acestora.
Avocatul Poporului, invocând jurisprudența constantă a
Curții
Constituționale,
arată
că
excepția
de
neconstituționalitate este neîntemeiată, textul de lege criticat
fiind în deplină concordanță cu dispozițiile constituționale
invocate.
Președinții celor două Camere ale Parlamentului nu au
comunicat punctele lor de vedere cu privire la excepția de
neconstituționalitate.
C U R T E A,

examinând încheierile de sesizare, punctele de vedere ale
Guvernului și Avocatului Poporului, rapoartele întocmite de

7

judecătorul-raportor, susținerile părții prezente, concluziile
procurorului, dispozițiile legale criticate, raportate la
prevederile Constituției, precum și Legea nr. 47/1992, reține
următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2) și ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
art. 2821 din Codul de procedură civilă. Textul legal criticat
are următorul conținut: îNu sunt supuse apelului hotărârile
judecătorești date în primă instanță în cererile introduse pe
cale principală privind pensii de întreținere, litigii al căror obiect
are o valoare de până la 1 miliard lei inclusiv, atât în materie
civilă, cât și în materie comercială, acțiunile posesorii, precum
și cele referitoare la înregistrările în registrele de stare civilă,
luarea măsurilor asigurătorii și în alte cazuri prevăzute de lege.
Hotărârile instanțelor judecătorești prin care se soluționează
plângerile împotriva hotărârilor autorităților administrației
publice cu activitate jurisdicțională și ale altor organe cu astfel
de activitate nu sunt supuse apelului, dacă legea nu prevede
altfel.“
Autorii excepției susțin că dispozițiile legale criticate
încalcă prevederile constituționale cuprinse în art. 16
alin. (1) care consacră egalitatea cetățenilor în fața legii,
art. 21 alin. (1), (2) și (3) referitoare la accesul liber la
justiție, art. 53 privind restrângerea exercițiului unor drepturi
sau al unor libertăți, art. 124 alin. (2) referitor la înfăptuirea
justiției și în art. 154 alin. (1) care reglementează conflictul
temporal de legi, precum și dispozițiile art. 6738 din Codul
de procedură civilă.
Examinând excepția de neconstituționalitate, Curtea
constată că s-a mai pronunțat asupra constituționalității
textului de lege criticat, de exemplu prin Decizia
nr. 226/2004, publicată în Monitorul Oficial al României,
Partea I, nr. 507 din 7 iunie 2004. Cu acel prilej, Curtea a
apreciat că acest text de lege nu conține nici o dispoziție
discriminatorie, regimul juridic diferit fiind determinat de
deosebirea de situații care impune soluții legislative diferite
în vederea asigurării celerității soluționării cauzelor aflate pe
rolul instanțelor. Așa fiind, cu privire la încălcarea art. 16
alin. (1) din Constituție, în măsura în care reglementarea
dedusă controlului se aplică tuturor celor aflați în situația
prevăzută în ipoteza normei legale, fără nici o discriminare
pe considerente arbitrare, critica cu un atare obiect nu este
întemeiată.
Pe de altă parte, Curtea a considerat că instituirea unor
reguli speciale privind exercitarea căilor de atac nu
contravine, așa cum susține autorul excepției de
neconstituționalitate, prevederilor constituționale cuprinse în
art. 21 privind accesul liber la justiție, atât timp cât, potrivit
celor prevăzute de art. 2821 din Codul de procedură civilă,
părților interesate le este asigurată posibilitatea de a
formula o cale de atac împotriva hotărârii judecătorești
considerate defavorabilă.
Departe de a îngrădi drepturi consacrate constituțional,
reglementarea prevăzută de art. 282 1 din Codul de
procedură civilă constituie o garanție a aplicării principiului
prevăzut de art. 6 pct. 1 din Convenția pentru apărarea
drepturilor omului și a libertăților fundamentale, privind
judecarea unei cauze în mod echitabil și într-un termen
rezonabil, în scopul înlăturării oricăror abuzuri din partea
părților, prin care s-ar tinde la tergiversarea nejustificată a
soluționării unui proces. Curtea constată, de asemenea, că
reglementările internaționale în materie nu impun accesul la
totalitatea gradelor de jurisdicție sau la toate căile de atac

8

MONITORUL OFICIAL AL ROMÂNIEI, PARTEA I, Nr. 491/7.VI.2006

prevăzute de legislațiile naționale, art. 13 din aceeași
convenție consacrând numai dreptul persoanei la un recurs
efectiv în fața unei instanțe naționale, deci posibilitatea de
a accede la un grad de jurisdicție. Totodată Curtea
Europeană a Drepturilor Omului, prin hotărârea pronunțată
în cazul îGolder împotriva Regatului Unit“, 1975, a statuat
că: îDreptul de acces la tribunale nu este absolut. Fiind
vorba de un drept pe care convenția l-a recunoscut fără
să-l definească în sensul restrâns al cuvântului, există
posibilitatea limitărilor implicit admise chiar în afara limitelor
care circumscriu conținutul oricărui drept.“
În ceea ce privește pretinsa încălcare a dispozițiilor
art. 53 din Constituție, republicată, Curtea a reținut că
acestea sunt aplicabile numai în ipoteza în care există o
restrângere a exercitării drepturilor și libertăților
fundamentale ale cetățenilor, restrângere care, astfel cum
s-a arătat anterior, nu s-a constatat.

Rațiunile care au stat la baza adoptării soluției
anterioare își păstrează valabilitatea și în prezent, astfel
încât aceasta se impune a fi menținută.
Cât privește aplicarea dispozițiilor rezultate în urma
modificării art. 282 1 din Codul de procedură civilă prin
Legea nr. 219/2005, apreciem că determinarea situațiilor
juridice care rămân supuse vechii reglementări, precum și
a celor care vor fi guvernate de noua reglementare nu
constituie o problemă de constituționalitate, ci de aplicare
a legii în timp, de competența exclusivă a instanțelor
judecătorești.
Nu pot fi primite nici susținerile autorului excepției
privind contrarietatea dintre dispoziții legale cuprinse în
același act normativ, respectiv în Codul de procedură
civilă, întrucât Curtea Constituțională nu se poate pronunța
asupra neconcordanțelor dintre diferite norme juridice, ci
numai asupra înțelesului dispozițiilor legale criticate în
raport cu prevederile și principiile constituționale.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și
al art. 1—3, al art.11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 2821 din Codul de procedură civilă, excepție ridicată
de Vilhelm Muller, Eva Muller, Norbert Muller, Helga Muller și Vilhelm jr. Muller în Dosarul nr. 3.304/2005 al Tribunalului
Satu Mare și de Simion Iuga în Dosarul nr. 1.012/2006 al Tribunalului Maramureș — Secția civilă.
Definitivă și general obligatorie.
Pronunțată în ședința publică din data de 4 mai 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Mihaela Senia Costinescu

ACTE
ALE

ALE

ORGANELOR

ADMINISTRAȚIEI

DE

SPECIALITATE

PUBLICE

CENTRALE

MINISTERUL MUNCII, SOLIDARITĂȚII SOCIALE ȘI FAMILIEI
AUTORITATEA NAȚIONALĂ PENTRU PERSOANELE CU HANDICAP

ORDIN
privind aprobarea Metodologiei de organizare a cursului de limbaj mimico-gestual
Având în vedere prevederile art. 2 din Ordinul ministrului educației și cercetării privind obținerea atestatului de
interpret în limbajul mimico-gestual specific persoanelor cu deficiențe de auz,
în temeiul art. 5 alin. (4) din Ordonanța Guvernului nr. 14/2003 privind înființarea, organizarea și funcționarea
Autorității Naționale pentru Persoanele cu Handicap, aprobată cu modificări și completări prin Legea nr. 239/2003, cu
modificările și completările ulterioare,
președintele Autorității Naționale pentru Persoanele cu Handicap emite prezentul ordin.
Art. 1. — Se aprobă Metodologia de organizare a
cursului de limbaj mimico-gestual, prevăzută în anexa care
face parte integrantă din prezentul ordin.
Art. 2. — Prezenta metodologie se aplică și cursurilor
aflate în desfășurare.

Art. 3. — Autoritatea Națională pentru Persoanele cu
Handicap, Institutul Național pentru Prevenirea și
Combaterea Excluziunii Sociale a Persoanelor cu Handicap
și Asociația Națională a Surzilor din România vor duce la
îndeplinire dispozițiile prezentului ordin.

MONITORUL OFICIAL AL ROMÂNIEI, PARTEA I, Nr. 491/7.VI.2006
Art. 4. — La data publicării prezentului ordin în
Monitorul Oficial al României, Partea I, prevederile
Ordinului președintelui Autorității Naționale pentru
Persoanele cu Handicap nr. 94/2005 privind aprobarea
Metodologiei de organizare a cursului pentru obținerea
atestatului de interpret în limbajul mimico-gestual specific

9

persoanelor cu deficiențe de auz, publicat în Monitorul
Oficial al României, Partea I, nr. 353 din 26 aprilie 2005,
se abrogă.
Art. 5. — Prezentul ordin va fi publicat în Monitorul
Oficial al României, Partea I.

Președintele Autorității Naționale pentru Persoanele cu Handicap,
Silviu George Didilescu
București, 26 mai 2006.
Nr. 106.
ANEXĂ

METODOLOGIE
de organizare a cursului de limbaj mimico-gestual
Art. 1. — În vederea organizării și desfășurării cursurilor
de limbaj mimico-gestual, se înființează Comisia de
organizare a cursului de limbaj mimico-gestual, denumită în
continuare Comisie.
Art. 2. — Comisia are următoarea componență:
a) un reprezentant al Autorității Naționale pentru
Persoanele cu Handicap;
b) un reprezentant al Institutului Național pentru
Prevenirea și Combaterea Excluziunii Sociale a Persoanelor
cu Handicap;
c) un reprezentant al Asociației Naționale a Surzilor din
România;
d) un reprezentant al Ministerului Educației și Cercetării.
Art. 3. — Comisia îndeplinește următoarele atribuții:
a) organizează înscrierea cursanților, verificarea
dosarelor și a respectării condițiilor de înscriere la curs;
b) stabilește locul și perioada de desfășurare a cursului;
c) propune membrii comisiei pentru examenul de
absolvire;
d) selectează personalul didactic și auxiliar pentru
organizarea și coordonarea cursului;
e) aprobă bugetul fiecărui curs;
f) aprobă raportul final și rapoartele financiare privind
desfășurarea cursului;
g) stabilește cuantumul taxei de examen, atunci când
este cazul;
h) face propuneri și recomandări în vederea îmbunătățirii
desfășurării cursurilor.
Art. 4. — Organizatorul cursului este Asociația Națională
a Surzilor din România.
Art. 5. — Organizatorul cursului poate angaja pe
perioada derulării cursului: un coordonator de curs, un
coordonator de practică, un secretar administrativ, tehnicieni
în limbaj mimico-gestual, precum și un contabil care
răspunde de încasarea, înregistrarea contabilă și utilizarea
sumelor de bani, conform legii și destinației acestora.
Art. 6. — Coordonatorul de curs îndeplinește
următoarele atribuții principale:
a) coordonează activitatea cursului;
b) verifică autenticitatea documentelor necesare înscrierii
la curs;
c) identifică locația pentru buna desfășurare a cursului;

d) stabilește și propune Comisiei spre aprobare bugetul
cursului;
e) stabilește necesarul de materiale și se preocupă de
obținerea acestora;
f) elaborează și propune Comisiei spre aprobare raportul
final și rapoartele financiare ale cursului;
g) menține legătura dintre Comisie și alte instituții
implicate.
Art. 7. — Coordonatorul de practică îndeplinește
următoarele atribuții principale:
a) coordonează activitatea de practică;
b) asigură condițiile necesare desfășurării interpretării—
retroversiunii—traducerii în limbaj mimico-gestual;
c) îndrumă cursanții spre diverse instituții publice în
vederea efectuării orelor de practică;
d) menține legătura cu instituțiile publice în care se va
desfășura activitatea de practică și supraveghează buna
desfășurare a acesteia;
e) organizează partea practică a cursului în cadrul
examenului final;
f) asigură eficiența relației dintre cursanți și tehnicieni în
timpul interpretării—retroversiunii—traducerii în limbaj
mimico-gestual;
g) mediază relațiile dintre cursant, persoana surdă și
profesor.
Art. 8. — Secretarul administrativ îndeplinește
următoarele atribuții principale:
a) primește dosarele cursanților și verifică documentele;
b) trimite informări privind acceptarea sau neacceptarea
cursantului;
c) distribuie suporturile de curs;
d) asigură partea de secretariat a cursului;
e) menține legătura dintre comisia pentru examenul de
absolvire, cursant și profesori.
Art. 9. — Tehnicienii îndeplinesc următoarele atribuții
principale:
a) asigură cursanților noțiuni despre dactilemele
necesare comunicării, precum și noțiuni de interpretare—
retroversiune—traducere în limbaj mimico-gestual;
b) comunică prin limbaj mimico-gestual cu cursantul;
c) evaluează capacitatea de exprimare a cursantului în
limbaj mimico-gestual, în colaborare cu coordonatorul de
practică;

10

MONITORUL OFICIAL AL ROMÂNIEI, PARTEA I, Nr. 491/7.VI.2006

d) asigură consolidarea interpretării și comunicării prin
limbaj mimico-gestual.
Art. 10. — Se pot înscrie la cursurile de limbaj mimicogestual următoarele categorii de persoane:
a) persoane cu studii liceale, cu sau fără diplomă de
bacalaureat;
b) persoane cu studii postliceale;
c) persoane cu studii universitare.
Art. 11. — Cursanții care sunt reprezentanți ai unor
instituții publice, operatori economici, persoane juridice fără
scop patrimonial sunt obligați să prezinte la înscriere un
act autentificat prin care respectivele instituții se obligă să
achite taxa de școlarizare înainte de începerea cursurilor,
precizând modalitățile de plată.
Art. 12. — (1) Cuantumul taxei de școlarizare este de
1.760 lei (RON).
(2) Suma menționată la alin. (1) include taxa de
înmatriculare în cuantum de 50 lei (RON) și taxa de
școlarizare în cuantum de 1.710 lei (RON).
(3) Plata taxei de școlarizare se face în două rate:
a) o rată de 50% după acceptarea la curs, dar înainte
de începerea primului modul de curs;
b) o rată de 50% începând cu cel de-al doilea modul
de curs.
(4) Cuantumul taxei de școlarizare prevăzute la alin. (1)
se poate modifica prin ordin al președintelui Autorității
Naționale pentru Persoanele cu Handicap.
Art. 13. — Prezența la examenul de absolvire este
condiționată de plata integrală a taxei de școlarizare.
Art. 14. — Taxa de școlarizare include:
a) costuri administrative;
b) costuri resurse umane;
c) costuri pentru deplasarea cadrelor didactice la și de
la locul de desfășurare a activităților prevăzute în programa
de curs;
d) costuri pentru asigurarea locației de desfășurare a
cursului.
Art. 15. — (1) Gestionarea taxelor de școlarizare se
face de către organizatorul cursului, respectiv Asociația
Națională a Surzilor din România, pe bază de buget
aprobat de Comisie și cu obligația de justificare a
cheltuielilor prin întocmirea unui raport financiar după
fiecare curs.
(2) Sumele neutilizate vor fi redistribuite pentru sesiunea
următoare a cursului și/sau pentru desfășurarea cursurilor
următoare.
Art. 16. — Se va încheia un contract între cursant și
organizatorul cursului, conform modelului prezentat în
anexa care face parte integrantă din prezenta metodologie.
Art. 17. — Dosarul cu documentele necesare înscrierii
la cursul de limbaj mimico-gestual se va depune la sediul
organizatorului cursului și va cuprinde următoarele
documente:
a) cerere;
b) buletin de identitate/carte de identitate (copie);
c) ultimul act de studii (copie legalizată);
d) certificat medical din care să rezulte faptul că
persoana este aptă pentru a participa la curs;
e) curriculum vitae;
f) adeverință de șomaj (dacă este cazul);

g) act autentic prin care instituția publică, operatorul
economic, persoana juridică fără scop patrimonial se obligă
să achite taxa de școlarizare (dacă este cazul).
Art. 18. — În situația în care numărul celor înscriși
depășește numărul de locuri, se aplică următoarele criterii
de departajare:
a) studiile absolvite: universitare, postliceale, liceale (cu
sau fără bacalaureat);
b) ierarhizarea domeniilor de activitate în care lucrează
persoana: instituții publice, asistență socială, educație,
medicină etc.;
c) posibilitatea de a transpune în comunicare limbajul
mimico-gestual în limba maternă, precum și transferul
comunicării verbale în limbajul mimico-gestual;
d) fluență în limbajul propriu și predispoziție spre al
doilea limbaj.
Art. 19. — (1) Comisia pentru examenul de absolvire va
fi numită prin ordin al președintelui Autorității Naționale
pentru Persoanele cu Handicap, la propunerea Comisiei.
(2) Comisia pentru examenul de absolvire are
următoarea componență:
a) președinte — un cadru didactic universitar sau un
profesor cu gradul didactic I, cu specialitatea psihologie,
psihopedagogie specială sau pedagogie;
b) vicepreședinte — reprezentant al Autorității Naționale
pentru Persoanele cu Hadicap sau al Asociației Naționale a
Surzilor din România;
c) 3 membri, cu experiență și competențe în domeniul
comunicării sau al protecției persoanelor cu handicap.
Art. 20. — (1) Cursul de limbaj mimico-gestual se va
desfășura pe o durată de mimimum 6 luni și cuprinde:
— 4 module a câte 10 zile fiecare;
— un modul de interpretare—retroversiune—traducere și
evaluare finală, cu durata de 8 zile;
— 150 de ore de practică în instituțiile publice.
(2) Planul de învățământ va fi adus la cunoștință
cursanților înainte de începerea cursului.
Art. 21. — Înaintea examenului, la modulul de
interpretare—retroversiune—traducere și evaluare finală,
cursantul trebuie să prezinte o adeverință din care să
rezulte efectuarea unui număr de 150 de ore de practică
în instituțiile publice.
Art. 22. — (1) Absența de la cursuri mai mult de 25%
din ore determină eliminarea de drept a cursantului.
(2) Sumele plătite până la data eliminării nu se
returnează.
Art. 23. — Prezența la examenul de absolvire este
obligatorie.
Art. 24. — În caz de absentare în ziua examenului sau
al unui eșec școlar, comisia pentru examenul de absolvire
nu eliberează nici un fel de act.
Art. 25. — În cazuri bine motivate (scutiri medicale,
imposibilitatea deplasării, calamități etc.) absolvenții cursului
se pot prezenta la următoarea sesiune fără a plăti o altă
taxă, cu respectarea prevederilor art. 20 și 21.
Art. 26. — În afara cazurilor prevăzute la art. 25,
prezența la o nouă sesiune de examen este condiționată
de achitarea unei taxe de examen stabilite de comisia de
organizare a cursului.

MONITORUL OFICIAL AL ROMÂNIEI, PARTEA I, Nr. 491/7.VI.2006

11
ANEXĂ
la metodologie

CONTRACT Nr. ................
Încheiat între:
1. Asociația Națională a Surzilor din România,
reprezentată prin ...............................................................,
având funcția de ...........................................................,
și
2. .................................., în calitate de cursant(ă) la
cursul de limbaj mimico-gestual cu durata de .......,
beneficiar(ă) de servicii educaționale finanțate pe bază de
taxe, născut(ă) la data de ........................, în localitatea
.................., fiul/fiica lui ................... și al/a ..................,
domiciliat(ă) în localitatea ............., str. ............... nr. ......,
bl. ........., sc. ........, ap. ......, județul/sectorul .............,
legitimat(ă) cu B.I./C.I. seria ........... nr. ..........., emis(ă) de
Poliția ............... la data de ............................................. .
Obiectul contractului
Art. 1. — Prezentul contract are ca obiect derularea
activităților curriculare și extracurriculare reglementând
raporturile dintre Asociația Națională a Surzilor din România
și fiecare cursant care beneficiază de finanțare pe bază de
taxe, cu precizarea drepturilor și obligațiilor părților
semnatare în concordanță cu legislația în vigoare.
Art. 2. — Prezentul contract este elaborat în
conformitate cu ordinul ministrului educației și cercetării
privind obținerea atestatului de interpret în limbajul mimicogestual specific persoanelor cu deficiențe de auz.
Art. 3. — Prezentul contract este încheiat pentru cursul
de limbaj mimico-gestual.
Art. 4. — Drepturile și obligațiile părților contractante
decurg din legislația în vigoare, precum și din
regulamentele specifice cursului.
Drepturile și obligațiile părților contractante
Art. 5. — Asociația Națională a Surzilor din România
are următoarele drepturi și obligații:
a) monitorizează modul în care cursantul își respectă
toate îndatoririle;
b) propune președintelui Autorității Naționale pentru
Persoanele cu Handicap modificarea cuantumului taxei de
școlarizare, în funcție de evoluția indicelui prețurilor de
consum;
c) asigură condițiile materiale și logistice de derulare a
activităților didactice conform planurilor de învățământ;
d) aduce la cunoștință cursanților toate datele privitoare
la modul de desfășurare a examenului de absolvire;
e) stabilește și aplică sistemul de evaluare a
cunoștințelor, condițiile necesare de promovare și de
întrerupere medicală sau din alte motive a studiilor.
Art. 6. — Cursantul are următoarele drepturi și obligații:
a) de a participa la formarea/instruirea prevăzută în
curriculum și la alte activități didactice suplimentare
organizate în conformitate cu regulamentul cursului;
b) de a utiliza baza materială și logistică și de a avea
acces la alte servicii legate de procesul de învățământ;
c) de a solicita Asociației Naționale a Surzilor din
România întreruperea medicală sau amânarea studiilor din
alte motive temeinic justificate;
d) de a participa la libera exprimare a opiniilor, la
evaluarea activității pentru disciplinele frecventate,
respectând reglementările din regulamentul cursului;
Comisia de organizare,
....................................
...................................
..................................
.................................

e) de a se încadra în reglementările legislative în
vigoare și cele specifice Asociației Naționale a Surzilor din
România în derularea activităților curriculare și
extracurriculare;
f) de a se încadra în reglementările Asociației Naționale
a Surzilor din România privind evaluarea cunoștințelor și
certificarea examinărilor;
g) de a folosi cu grijă bunurile materiale existente în
spațiile de învățământ și de a le păstra în bună stare.
Contravaloarea prejudiciilor rezultate din degradarea sau
distrugerea acestor bunuri se va recupera de la cel care
le-a produs, conform procedurilor legale în vigoare;
h) de a achita taxa de școlarizare conform prevederilor
Metodologiei de organizare a cursului de limbaj mimicogestual.
Art. 7. — În situații litigioase, conflicte interpersonale,
comportament indecent privind relațiile dintre cursant și
cadrele didactice, atât cursantul, cât și cadrul didactic se
pot adresa organismului abilitat pentru rezolvarea acestor
probleme.
Art. 8. — Pentru apărarea drepturilor sale, cursantul se
poate adresa prin petiție organelor de conducere ale
Asociației Naționale a Surzilor din România.
Taxe și penalități
Art. 9. — Cursantul se obligă să plătească la termen
taxa de înmatriculare și taxa de școlarizare.
Pentru cursul de limbaj mimico-gestual, taxele sunt
următoarele:
a) taxa de înmatriculare — 50 lei (RON);
b) taxa de școlarizare — 1.710 lei (RON).
Taxa de școlarizare poate fi plătită în două rate egale.
Pentru întârzierile la plată se vor calcula penalizări în
valoare de 0,15% pe zi din suma restantă, până la
achitarea integrală a acesteia.
Art. 10. — În cazul în care cursantul solicită anularea
înmatriculării, taxa de școlarizare achitată sau părți ale
acesteia pot fi rambursate în următoarele condiții:
a) dacă solicitarea anulării înmatriculării survine în cinci
zile de la începerea cursului, suma achitată se restituie
integral, reținându-se, dacă există, costul resurselor de
învățământ primite;
b) dacă solicitarea anulării înmatriculării survine înaintea
primei activități tutoriale directe, suma achitată se restituie
în proporție de cel puțin 85%, în funcție de data solicitării;
c) dacă solicitarea anulării înmatriculării survine după
prima activitate tutorială directă, dar la mai puțin de
jumătate din volumul activităților tutoriale programate, suma
achitată se restituie în proporție de cel puțin 50%, în
funcție de data solicitării.
Taxa de înmatriculare nu se restituie.
Prezentul contract se încheie astăzi, ................, în două
exemplare originale, câte unul pentru fiecare parte
contractantă.
Un exemplar se păstrează de către Asociația Națională
a Surzilor din România la dosarul personal al cursantului,
iar al doilea, la cursant.
Cursant,
.........................................

12

MONITORUL OFICIAL AL ROMÂNIEI, PARTEA I, Nr. 491/7.VI.2006

ACTE ALE CONSILIULUI SUPERIOR AL MAGISTRATURII
CONSILIUL SUPERIOR AL MAGISTRATURII
PLENUL

HOTĂRÂRE
pentru modificarea Regulamentului de ordine interioară al instanțelor judecătorești
În temeiul dispozițiilor art. 133 alin. (5) și (7) din Constituția României, republicată, ale art. 23 alin. (1) din Legea
nr. 317/2004 privind Consiliul Superior al Magistraturii, republicată,
având în vedere art. 139 din Legea nr. 304/2004 privind organizarea judiciară, republicată,
Plenul Consiliului Superior al Magistraturii hotărăște:
Art. I. — Regulamentul de ordine interioară al instanțelor
judecătorești, aprobat prin Hotărârea Plenului Consiliului
Superior al Magistraturii nr. 387/2005, publicată în Monitorul
Oficial al României, Partea I, nr. 958 din 28 octombrie
2005, se modifică și se completează după cum urmează:
1. La articolul 10 alineatul (1), teza a doua a literei ț) va
avea următorul cuprins:
îAtribuțiile specifice de ordonator secundar de credite
pot fi delegate vicepreședintelui sau, după caz, unuia dintre
vicepreședinți ori managerului economic;“
2. La articolul 12 alineatul (1), teza a doua a literei m) va
avea următorul cuprins:
îAtribuțiile specifice de ordonator terțiar de credite pot fi
delegate vicepreședintelui sau, după caz, unuia dintre
vicepreședinți ori managerului economic;“
3. Alineatul (6) al articolului 25 va avea următorul
cuprins:
î(6) În funcție de problemele supuse dezbaterii, la
ședințele colegiilor de conducere ale curților de apel,
tribunalelor și tribunalelor specializate pot fi invitați și
judecători de la alte instanțe, care nu au drept de vot. În
aceleași condiții, la ședințele colegiilor de conducere ale
curților de apel, tribunalelor, tribunalelor specializate și
judecătoriilor pot fi invitați și reprezentanți ai organizațiilor
sindicale din cadrul acestor instanțe.“
4. La articolul 54 alineatul (1), litera e) va avea
următorul cuprins:
îe) completează condica ședințelor de judecată, în care
se trec dosarele din ședința respectivă, în ordinea înscrisă
în lista cauzelor, cu următoarele mențiuni: numărul curent,
numele sau denumirea părților, numărul dosarului și
obiectul cauzei, termenul acordat, cu indicarea motivului
amânării cauzei; în cazul amânării pronunțării, se va indica
data acesteia;“
5. La articolul 78, după alineatul (1) se introduce un nou
alineat, alineatul (11), cu următorul cuprins:
î(11) Desemnarea unui judecător să conducă biroul de
informare și relații publice se poate face numai cu acordul
prealabil al acestuia. În funcție de volumul de activitate al
judecătorului desemnat să conducă biroul de informare și
relații publice, președintele instanței, cu avizul colegiului de
conducere, poate dispune degrevarea parțială sau totală a
acestuia de atribuțiile ce îi revin ca judecător.“

6. La articolul 78, după alineatul (2) se introduce un nou
alineat, alineatul (21), cu următorul cuprins:
î(2 1) Președintele instanței poate dispune ca un alt
judecător sau, după caz, unul dintre consilierii prevăzuți la
alin. (2) să-l înlocuiască pe purtătorul de cuvânt în situația
în care acesta lipsește din instanță sau este antrenat în
alte activități.“
7. Alineatul (2) al articolului 87 va avea următorul
cuprins:
î(2) Pentru depunerea cererilor și actelor sau obținerea
de informații, persoanele interesate se pot adresa, după
caz, președintelui instanței sau înlocuitorului acestuia,
președintelui de secție, judecătorului de serviciu, biroului de
informare și relații publice sau personalului de la
registratură și arhivă. În interesul înfăptuirii justiției, avocații
au prioritate.“
8. Alineatele (2) și (5) ale articolului 92 vor avea
următorul cuprins:
î(2) Dosarele și evidențele instanței privitoare la
activitatea de judecată pot fi consultate de persoanele care
justifică un interes legitim, cu respectarea ordinii de
solicitare și a măsurilor de asigurare a integrității
documentelor. Cererea, cu datele de identificare ale
solicitantului, se aprobă de persoana care coordonează
activitatea compartimentului arhivă. Cererile formulate de
ziariști se aprobă de purtătorul de cuvânt sau, în lipsa
acestuia, de persoana care coordonează activitatea
compartimentului arhivă.
................................................................................................
(5) Au prioritate la consultarea dosarului cauzei, în
următoarea ordine: avocații, părțile sau reprezentanții
părților, experții și interpreții desemnați în cauză.“
9. După alineatul (2) al articolului 92 se introduce un
nou alineat, alineatul (21), cu următorul cuprins:
î(21) Cererile prevăzute la alin. (2) se depun în dosarul
cauzei.“
10. După articolul 96 se introduce un nou articol,
articolul 961, cu următorul cuprins:
îArt. 96 1. — (1) Cererile accesorii referitoare la un
dosar repartizat aleatoriu se judecă de același complet.
(2) Cererile privind măsurile asiguratorii care se pot
dispune și fără a fi pe rol o judecată asupra fondului se
repartizează aleatoriu.“

MONITORUL OFICIAL AL ROMÂNIEI, PARTEA I, Nr. 491/7.VI.2006
11. La articolul 97, după alineatul (1) se introduce un
nou alineat, alineatul (2), cu următorul cuprins:
î(2) În situația în care judecătorii prevăzuți la alin. (1)
se află în imposibilitate să ia măsurile necesare pregătirii
judecății, astfel încât să se asigure soluționarea cu
celeritate a cauzelor, acestea vor fi dispuse de președintele
instanței ori al secției sau de judecătorul de serviciu.“
12. Alineatul (3) al articolului 98 va avea următorul
cuprins:
î(3) Dacă în urma soluționării incidentelor procedurale
prevăzute la alin. (2) se constată că, din motive prevăzute
de lege, completul căruia i-a fost repartizată aleatoriu
cauza nu este în măsură să judece, dosarul se
repartizează completului următor celui care a soluționat
incidentul procedural sau, dacă nu există un asemenea
complet, cauza va fi judecată de completul care a
soluționat incidentul procedural.“
13. Alineatul (1) al articolului 99 va avea următorul
cuprins:
îArt. 99. — (1) Incidentele procedurale, altele decât cele
prevăzute în art. 98 alin. (2)—(4) și alin. (6), ivite în cursul
procesului vor fi soluționate cu respectarea continuității
completului de judecată, în condițiile legii, precum și a
normelor privind repartizarea aleatorie în cazul în care nu
se poate aplica principiul continuității. În aceleași condiții se
soluționează și declarațiile de abținere sau cererile de
recuzare a procurorului, magistratului-asistent sau grefierului
de ședință.“
14. După articolul 99 se introduc patru noi articole,
articolele 991—994, cu următorul cuprins:
îArt. 99 1 . — (1) Pentru toate cererile de recurs
formulate împotriva hotărârilor pronunțate de judecătorulsindic în cadrul procedurii deschise împotriva unui debitor
se constituie un singur dosar.
(2) Cererile de recurs ulterioare, formulate împotriva
altor hotărâri care vizează același debitor, vor primi coperți
inscripționate cu același număr unic de dosar, atribuit prin
repartizarea aleatorie a primului recurs. Pentru soluționarea
fiecărui recurs, completul astfel învestit poate pronunța câte
o decizie.
Art. 99 2 . — (1) Începând cu 1 iulie 2006 se
generalizează sistemul ECRIS al numărului unic de dosar
la toate instanțele. Numărul unic al dosarului este format
din: numărul din registrul general electronic/numărul
identificator al instanței/anul înregistrării dosarului.
(2) Numărul din registrul general electronic reprezintă
numărul dosarului în cadrul registrului electronic pentru
întreaga instanță. Acest număr începe de la valoarea 1
pentru primul dosar din anul curent și continuă incremental
pentru fiecare nou dosar creat.
(3) Numărul identificator al instanței reprezintă un număr
unic de identificare a instanței de judecată. Lista numerelor
de identificare a instanțelor de judecată este prevăzută în
anexa la prezentul regulament.

(4) Numărul unic dat de instanța de fond se păstrează
fără modificări, pe tot parcursul soluționării dosarului, până
la executarea hotărârii.
(5) La data intrării în utilizare a aplicației ECRIS,
numerele unice emise anterior în instanță se preiau în
sistemul informatic, odată cu introducerea dosarelor aflate
pe rol.
Art. 99 3 . — (1) În caz de avarie, instanțele care
folosesc sistemul ECRIS vor proceda la atribuirea
numărului unic de dosar prin alocarea unei plaje de
numere care să pornească de la un număr mai mare
decât ultimul număr atribuit electronic. Fiecare dosar
înregistrat se notează în registrul de avarie.
(2) După ce avaria dispare, grefierii care au gestionat
registrul de avarie au obligația de a înregistra toate
dosarele din acest registru în sistemul ECRIS, pentru a
deveni numere unice de dosare.
(3) Înregistrarea de noi dosare în sistemul ECRIS se
realizează numai după preluarea în sistemul electronic a
tututor numerelor din registrul de avarie.
Art. 994. — (1) Instanțele judecătorești care în prezent
nu folosesc sistemul ECRIS vor trece la utilizarea acestui
program până cel mai târziu la 31 decembrie 2006.
(2) Instanțele judecătorești care utilizează sistemul
ECRIS vor lua măsuri pentru completarea tuturor
câmpurilor aplicației ECRIS cu date complete și corecte,
conform instrucțiunilor de utilizare.“
15. Alineatul (1) al articolului 105 va avea următorul
cuprins:
îArt. 105. — (1) Rezultatul deliberării se consemnează
într-o minută care va fi scrisă pe cererea de chemare în
judecată, pe cererea de apel sau de recurs ori pe ultima
încheiere. Transcrierea minutei, integral sau în extras, în
condica ședințelor de judecată se face de președintele
completului ori de un alt judecător, membru al acestuia.“
16. Alineatul (3) al articolului 110 va avea următorul
cuprins:
î(3) Hotărârile tehnoredactate vor purta, pe ultima
pagină, următoarele mențiuni: data tehnoredactării, inițialele
redactorului și ale tehnoredactorului și numărul
exemplarelor, iar la instanțele de control judiciar se va
trece numele judecătorilor care au pronunțat hotărârile
supuse controlului. Hotărârile se vor redacta în numărul de
exemplare necesar, spre a se asigura comunicarea
acestora tuturor persoanelor pentru care legea prevede că
hotărârea se comunică integral. Două exemplare de pe
fiecare hotărâre vor fi semnate de membrii completului de
judecată și de grefierul de ședință.“
17. După articolul 160 se introduce anexa la
regulament, prevăzută în anexa care face parte integrantă
din prezenta hotărâre.
Art. II. — Regulamentul de ordine interioară al
instanțelor judecătorești, aprobat prin Hotărârea Plenului
Consiliului Superior al Magistraturii nr. 387/2005, cu
modificările și completările aduse prin prezenta hotărâre, va
fi republicat dându-se textelor o nouă numerotare.

Președintele Consiliului Superior al Magistraturii,
judecător Iulian Gîlcă
București, 10 mai 2006.
Nr. 352.

13

14

MONITORUL OFICIAL AL ROMÂNIEI, PARTEA I, Nr. 491/7.VI.2006
ANEXĂ
(Anexă la regulament)
LISTA

numerelor de identificare ale instanțelor de judecată
Numărul
de identificare
al instanței
de judecată

1
2
3
4
30
32
33
35
36
39
40
42
43
44
45
46
54
55
57
59
62
63
64
81
83
84
85
86
87
88
89
90
91
92
93
94
95
96
97
98
99
100
101
102
103
104
105
107

Instanța de judecată

Înalta Curte de Casație și Justiție
Curtea de Apel București
Tribunalul București
Judecătoria Sectorului 4 București
Tribunalul Timiș
Curtea de Apel Bacău
Curtea de Apel Cluj
Curtea de Apel Oradea
Curtea de Apel Constanța
Curtea de Apel Suceava
Tribunalul Botoșani
Curtea de Apel Ploiești
Curtea de Apel Târgu Mureș
Curtea de Apel Galați
Curtea de Apel Iași
Curtea de Apel Pitești
Curtea de Apel Craiova
Judecătoria Arad
Curtea de Apel Alba Iulia
Curtea de Apel Timișoara
Tribunalul Brașov
Tribunalul Dolj
Curtea de Apel Brașov
Curtea Militară de Apel București
Tribunalul Satu Mare
Tribunalul Sălaj
Tribunalul Sibiu
Tribunalul Suceava
Tribunalul Teleorman
Tribunalul Tulcea
Tribunalul Vaslui
Tribunalul Vâlcea
Tribunalul Vrancea
Tribunalul Militar București
Tribunalul Ilfov
Judecătoria Buftea
Tribunalul Gorj
Tribunalul Harghita
Tribunalul Hunedoara
Tribunalul Ialomița
Tribunalul Iași
Tribunalul Maramureș
Tribunalul Mehedinți
Tribunalul Mureș
Tribunalul Neamț
Tribunalul Olt
Tribunalul Prahova
Tribunalul Alba

Numărul
de identificare
al instanței
de judecată

108
109
110
111
112
113
114
115
116
117
118
119
120
121
122
173
174
175
176
177
179
180
181
182
183
184
185
186
187
188
189
190
191
192
193
194
195
196
197
198
199
200
201
202
203
204
205
206

Instanța de judecată

Tribunalul Arad
Tribunalul Argeș
Tribunalul Bacău
Tribunalul Bihor
Tribunalul Bistrița-Năsăud
Tribunalul Brăila
Tribunalul Buzău
Tribunalul Caraș-Severin
Tribunalul Călărași
Tribunalul Cluj
Tribunalul Constanța
Tribunalul Covasna
Tribunalul Dâmbovița
Tribunalul Galați
Tribunalul Giurgiu
Judecătoria Adjud
Judecătoria Agnita
Judecătoria Aiud
Judecătoria Alba Iulia
Judecătoria Aleșd
Judecătoria Babadag
Judecătoria Bacău
Judecătoria Baia de Aramă
Judecătoria Baia Mare
Judecătoria Băilești
Judecătoria Balș
Judecătoria Bălcești
Judecătoria Beclean
Judecătoria Beiuș
Judecătoria Bicaz
Judecătoria Bârlad
Judecătoria Bistrița
Judecătoria Blaj
Judecătoria Bolintin-Vale
Judecătoria Botoșani
Judecătoria Bozovici
Judecătoria Brad
Judecătoria Brăila
Judecătoria Brașov
Judecătoria Brezoi
Judecătoria Buhuși
Judecătoria Buzău
Judecătoria Calafat
Judecătoria Călărași
Judecătoria Câmpeni
Judecătoria Câmpina
Judecătoria Câmpulung
Judecătoria Câmpulung Moldovenesc

15

MONITORUL OFICIAL AL ROMÂNIEI, PARTEA I, Nr. 491/7.VI.2006
Numărul
de identificare
al instanței
de judecată

207
208
210
211
212
213
214
215
216
217
218
219
220
221
222
223
224
225
226
227
228
229
230
231
232
233
234
235
236
237
238
239
240
241
242
243
244
245
246
247
248
249
250
251
252
253
254
255
256
257
258
259
260

Instanța de judecată

Judecătoria Caracal
Judecătoria Caransebeș
Judecătoria Chișineu-Criș
Judecătoria Cluj-Napoca
Judecătoria Constanța
Judecătoria Corabia
Judecătoria Costești
Judecătoria Craiova
Judecătoria Curtea de Argeș
Judecătoria Darabani
Judecătoria Carei
Judecătoria Dej
Judecătoria Deta
Judecătoria Deva
Judecătoria Dorohoi
Judecătoria Drăgășani
Judecătoria Dragomirești
Judecătoria Drobeta-Turnu Severin
Judecătoria Făgăraș
Judecătoria Fălticeni
Judecătoria Făurei
Judecătoria Fetești
Judecătoria Filiași
Judecătoria Focșani
Judecătoria Găești
Judecătoria Galați
Judecătoria Gheorgheni
Judecătoria Gherla
Judecătoria Giurgiu
Judecătoria Gura Humorului
Judecătoria Gurahonț
Judecătoria Hârlău
Judecătoria Hațeg
Judecătoria Horezu
Judecătoria Huedin
Judecătoria Hunedoara
Judecătoria Huși
Judecătoria Iași
Judecătoria Ineu
Judecătoria Însurăței
Judecătoria Întorsura Buzăului
Judecătoria Lehliu-Gară
Judecătoria Lipova
Judecătoria Luduș
Judecătoria Lugoj
Judecătoria Măcin
Judecătoria Mangalia
Judecătoria Marghita
Judecătoria Medgidia
Judecătoria Mediaș
Judecătoria Miercurea-Ciuc
Judecătoria Mizil
Judecătoria Moinești

Numărul
de identificare
al instanței
de judecată

261
262
263
264
265
266
267
268
269
270
271
272
273
274
275
277
278
279
280
281
282
283
284
285
286
287
288
289
290
291
292
293
294
295
296
297
298
299
300
301
302
303
304
305
306
307
308
309
310
311
312
313
314

Instanța de judecată

Judecătoria Moldova Nouă
Judecătoria Moreni
Judecătoria Motru
Judecătoria Murgeni
Judecătoria Năsăud
Judecătoria Negrești-Oaș
Judecătoria Novaci
Judecătoria Odorheiu Secuiesc
Judecătoria Oltenița
Judecătoria Onești
Judecătoria Oradea
Judecătoria Orăștie
Judecătoria Gravita
Judecătoria Orșova
Judecătoria Panciu
Judecătoria Pătârlagele
Judecătoria Petroșani
Judecătoria Piatra Neamț
Judecătoria Pitești
Judecătoria Ploiești
Judecătoria Pogoanele
Judecătoria Pucioasa
Judecătoria Răcari
Judecătoria Rădăuți
Judecătoria Răducăneni
Judecătoria Râmnicu Sărat
Judecătoria Râmnicu Vâlcea
Judecătoria Reghin
Judecătoria Reșița
Judecătoria Roman
Judecătoria Roșiori de Vede
Judecătoria Rupea
Judecătoria Săliște
Judecătoria Sânnicolau Mare
Judecătoria Satu Mare
Judecătoria Săveni
Judecătoria Sebeș
Judecătoria Sectorului 1 București
Judecătoria Sectorului 2 București
Judecătoria Sectorului 3 București
Judecătoria Sectorului 5 București
Judecătoria Sectorului 6 București
Judecătoria Segarcea
Judecătoria Sfântu Gheorghe
Judecătoria Sibiu
Judecătoria Sighetu Marmației
Judecătoria Sighișoara
Judecătoria Șimleu Silvaniei
Judecătoria Sinaia
Judecătoria Slatina
Judecătoria Slobozia
Judecătoria Strehaia
Judecătoria Suceava

16

MONITORUL OFICIAL AL ROMÂNIEI, PARTEA I, Nr. 491/7.VI.2006

Numărul
de identificare
al instanței
de judecată

Numărul
Instanța de judecată

de identificare

Instanța de judecată

al instanței
de judecată

315
316
317
318
319
320
321
322
323
324
325
326
327
328
329
330
331
332
333
334
335
336
337
338
339

Judecătoria Târgoviște
Judecătoria Târgu Bujor
Judecătoria Târgu Cărbunești
Judecătoria Târgu Jiu
Judecătoria Târgu Lăpuș
Judecătoria Târgu Mureș
Judecătoria Târgu Neamț
Judecătoria Târgu Secuiesc
Judecătoria Târnăveni
Judecătoria Tecuci
Judecătoria Timișoara
Judecătoria Toplița
Judecătoria Tulcea
Judecătoria Turda
Judecătoria Turnu Măgurele
Judecătoria Urziceni
Judecătoria Vălenii de Munte
Judecătoria Vânju Mare
Judecătoria Vaslui
Judecătoria Vatra Dornei
Judecătoria Videle
Judecătoria Vișeu de Sus
Judecătoria Zalău
Judecătoria Zărnești
Judecătoria Zimnicea

739

Tribunalul Militar Iași

740

Judecătoria Alexandria

751

Tribunalul Militar Timișoara

752

Tribunalul Militar Cluj-Napoca

753

Tribunalul Militar Teritorial București

787

Judecătoria Avrig

828

Judecătoria Topoloveni

829

Judecătoria Podu Turcului

832

Judecătoria Făget

833

Judecătoria Salonta

838

Judecătoria Liești

842

Judecătoria Hârșova

847

Judecătoria Șomcuta Mare

866

Judecătoria Pașcani

867

Judecătoria Sângeorgiu de Pădure

868

Judecătoria Scornicești

1.259

Tribunalul Comercial Argeș

1.285

Tribunalul Comercial Cluj

1.371

Tribunalul Comercial Mureș

1.372

Tribunalul pentru minori și familie Brașov

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO55RNCB0082006711100001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 491/7.VI.2006 conține 16 pagini.

Prețul: 1,15 lei noi/11.500 lei vechi

&JUYDGY|116672]
ISSN 1453—4495

