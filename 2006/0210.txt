Anul 174 (XVIII) — Nr. 210

PARTEA

I

Miercuri, 8 martie 2006

LEGI, DECRETE, HOTĂRÂRI ȘI ALTE ACTE

SUMAR
Pagina
ACTE ALE CURȚII EUROPENE
A DREPTURILOR OMULUI
Hotărârea din 26 noiembrie 2002, definitivă la
24 septembrie 2003, în Cauza Canciovici și alții
împotriva României (Cererea nr. 32.926/1996).......

1–5

´
Hotărârea din 24 mai 2005, definitivă la 24 august 2005,
în Cauza Buzescu împotriva României (Cererea
nr. 61.302/00) ............................................................

6–16

ACTE ALE CURȚII EUROPENE A DREPTURILOR OMULUI
CURTEA EUROPEANĂ A DREPTURILOR OMULUI
SECȚIA

A

II - A

HOTĂRÂREA
din 26 noiembrie 2002, definitivă la 24 septembrie 2003,
în Cauza Canciovici și alții împotriva României
(Cererea nr. 32.926/1996)
În cauza Canciovici și alții împotriva României,
Curtea Europeană a Drepturilor Omului (Secția a II-a), întrunită în cadrul unei camere formate din: domnii J.-P. Costa,
președinte, A.B. Baka, Gaukur Jorundsson, L. Loukadies, C. Bîrsan, M. Ugrekahelidze, doamna A. Mularoni, judecători, și
domnul T.L. Early, grefier adjunct de secție,
după ce a deliberat în Camera de consiliu, la data de 5 noiembrie 2002,
pronunță următoarea hotărâre, adoptată la aceeași dată:
PROCEDURA

1. La originea cauzei se află Cererea nr. 32.926/1996
introdusă împotriva României, prin care trei cetățeni ai acestui
stat, domnul Ilie Canciovici, domnul Mihai Alexandru Canciovici
și doamna Eliza Maria Petrescu (reclamanții) au sesizat
Comisia Europeană a Drepturilor Omului (Comisia), la data de
10 septembrie 1996, în temeiul fostului articol 25 din
Convenția pentru apărarea drepturilor omului și a libertăților
fundamentale (Convenția). În urma decesului, la data de

4 martie 2002, al domnului Ilie Canciovici, moștenitorul său,
domnul Radu Marin Canciovici, și-a exprimat, prin scrisoarea
din 17 martie 2002, dorința de a continua procesul.
2. Reclamanții sunt reprezentați de doamna Monica
Macovei, avocată la București. Guvernul român (Guvernul)
este reprezentat de agentul guvernamental, doamna Cristina
Tarcea, din cadrul Ministerului Justiției.

2

MONITORUL OFICIAL AL ROMÂNIEI, PARTEA I, Nr. 210/8.III.2006

3. Reclamanții invocă, în special, faptul că refuzul Curții de
Apel București de a judeca pe fond acțiunea lor în
revendicare, precum și respingerea acesteia, la data de
11 martie 1996, pe motivul că aceștia ar fi putut cere
restituirea imobilului în temeiul Legii nr. 112/1995, sunt
contrare art. 6 alin. 1 din Convenție. În afară de aceasta,
reclamanții se plâng că hotărârea Curții de Apel București a
adus atingere dreptului lor de proprietate, astfel cum este
garantat de art. 1 din Primul Protocol la Convenție.
4. Cererea a fost transmisă Curții la 1 noiembrie 1998,
data intrării în vigoare a Protocolului nr. 11 la Convenție
[art. 5 alin. (2) din Protocolul nr. 11].
ÎN

I. Circumstanțele cauzei
8. Reclamanții s-au născut în 1967, 1944 și, respectiv,
1931 și își au domiciliul în București.
9. În anul 1933, tatăl reclamanților construiește o casă
situată în București.
10. În anul 1950, statul preia casa și terenul de la tatăl
reclamanților, invocând Decretul de naționalizare nr. 92/1950.
Motivele privării de proprietate nu au fost niciodată notificate
tatălui reclamanților.
11. Conform informațiilor reclamanților, prin Ordonanța
Guvernului nr. 313 din 1 iunie 1992, imobilul revendicat a
devenit proprietatea Regiei Autonome îAdministrația
Patrimoniului Protocolului de Stat“ (RAAPPS).
A. Prima acțiune de revendicare

12. În 1994, în calitate de moștenitori, reclamanții au
revendicat bunul mai sus menționat printr-o acțiune civilă
formulată în fața Judecătoriei Sectorului 1 București. Aceștia
au arătat că, în temeiul Decretului nr. 92/1950, bunurile
salariaților nu puteau fi naționalizate și că tatăl lor era salariat
în momentul naționalizării bunului.
13. Prin Sentința din 7 martie 1995, Judecătoria Sectorului 1
București a admis cererea reclamanților și le-a confirmat
dreptul de proprietate, dispunând ca statul să nu le mai
îngrădească acest drept. Judecătoria dispune ca autoritățile
administrative, și anume RAAPPS, administrator al statului, să
restituie casa reclamanților.
14. Apelul RAAPPS a fost respins ca nefondat prin
Hotărârea din 20 septembrie 1995 a Tribunalului București.
15. Recursul RAAPPS împotriva Deciziei din 20 septembrie
1995 a fost admis prin Hotărârea Curții de Apel București din
11 martie 1996, care a respins acțiunea reclamanților, a
desființat hotărârile precedente și a admis apelul RAAPPS.
Curtea a motivat hotărârea prin existența posibilității de a
revendica imobilul, în temeiul Legii nr. 112/1995 pentru
reglementarea situației juridice a unor imobile cu destinația de
locuințe, trecute în proprietatea statului, al cărei articol 24
reglementează restituirea în natură.
B. A doua acțiune în revendicare întemeiată pe Legea nr. 112/1995

16. La o dată neprecizată, reclamanții depun o cerere de
restituire la Comisia pentru aplicarea Legii nr. 112/1995
(comisia administrativă) din cadrul Primăriei Municipiului
București.
17. Prin Decizia din 3 martie 1999, Primăria Municipiului
București dispune restituirea către reclamanți a imobilului
revendicat.
18. La 13 mai 1999, RAAPPS formulează contestație
împotriva deciziei, pe motivul că imobilul restituit de primărie
făcea parte din patrimoniul public al statului, fiind destinat
ministerelor, autorităților și instituțiilor publice, și că astfel de
bunuri nu puteau fi revendicate.

5. Cererea a fost transmisă primei secții a Curții Europene
a Drepturilor Omului [art. 52 alin. (1) din Regulamentul Curții].
În cadrul acesteia, camera desemnată să examineze cauza
(art. 27 alin. 1 din Convenție) a fost constituită în conformitate
cu art. 26 alin. (1) din Regulament.
6. La 1 noiembrie 2001, Curtea a modificat compoziția
secțiilor [art. 25 alin. (1) din Regulament]. Prezenta cerere
a fost repartizată celei de-a doua secții astfel reorganizate
[art. 52 alin. (1) din Regulament].
7. Atât reclamanții, cât și Guvernul au depus observații
scrise cu privire la admisibilitatea și la fondul cauzei [art. 59
alin. (1) din Regulament].
FAPT

19. Contestația RAAPPS este respinsă prin Sentința din
9 decembrie 1999 a Judecătoriei Sectorului 1 București, pe
motivul lipsei calității procesuale active a reclamantei.
20. Prin Decizia din 31 mai 2000, Tribunalul București
admite apelul RAAPPS, desființează Sentința din 9 decembrie
1999 și dispune retrimiterea cauzei.
21. După ce a analizat cauza, prin Sentința din
7 noiembrie 2000, Judecătoria Sectorului 1 București respinge
din nou contestația RAAPPS, pe motivul că imobilul trebuia
considerat îliber“, în sensul Legii nr. 112/1995, și că, în
consecință, trebuia restituit foștilor proprietari.
22. Prin Decizia din 21 mai 2001, Tribunalul București
admite apelul RAAPPS, desființează Sentința din 7 noiembrie
2000, admite contestația RAAPPS și anulează Decizia din
3 martie 1999 a Primăriei Municipiului București.
23. Prin Hotărârea din 31 ianuarie 2002, Curtea de Apel
București respinge recursul reclamanților ca neîntemeiat.
Instanțele respective se pronunță în sensul că bunul nu
îndeplinea condițiile cerute de Legea nr. 112/1995 (nefiind
considerat îlocuință“), pentru a fi restituit reclamanților.
II. Dreptul și practica interne pertinente
24. Anumite dispoziții pertinente sunt descrise în Cauza
Brumărescu împotriva României [GC] (Cererea nr. 28.342/1995,
paragrafele 34, 35, 40—42 și 44 CEDO 1999—VII).
25. Art. 24 din Legea nr. 112/1995 dispune următoarele:
îRezolvarea cererilor privind restituirea în natură sau
despăgubirea pentru imobilele cu destinația de locuințe trecute
în proprietatea statului se face numai în temeiul prevederilor
prezentei legi.
Hotărârile judecătorești cu privire la imobilele prevăzute la
art. 1 din prezenta lege, rămase definitive și irevocabile, vor
putea fi atacate cu recurs în anulare, întemeiat pe dispozițiile
art. 330 din Codul de procedură civilă.“
26. Dispozițiile pertinente din Codul de procedură civilă
dispun următoarele:
Articolul 299
îHotărârile date fără drept de apel, cele date în apel,
precum și, în condițiile prevăzute de lege, hotărârile altor
organe cu activitate jurisdicțională sunt supuse recursului.“
Articolul 311
îHotărârea casată nu are nici o putere.
Actele de executare [...] făcute în puterea unei asemenea
hotărâri sunt desființate de drept, dacă instanța de recurs nu
dispune altfel.“
Articolul 312
îCurțile de apel și tribunalele, în caz de casare, vor judeca
pricina în fond.
Cu toate acestea, în cazul în care instanța, a cărei
hotărâre este recurată, a soluționat procesul fără a intra în
cercetarea fondului ori judecată s-a făcut în lipsa părții care
nu a fost regulat citată la administrarea probelor și la
dezbaterea fondului, instanța de recurs, după casare, trimite
cauza spre rejudecare instanței care a pronunțat hotărârea

MONITORUL OFICIAL AL ROMÂNIEI, PARTEA I, Nr. 210/8.III.2006
casată sau altei instanțe de același grad. În cazul casării
pentru lipsă de competență, cauza se trimite spre rejudecare
instanței competente sau organului cu activitate jurisdicțională
competent, potrivit legii.
ÎN

3

Dacă instanța de recurs constată că ea însăși era
competentă să soluționeze pricina în primă instanță sau în
apel, va casa hotărârea recurată și va soluționa cauza potrivit
competenței sale.“

DREPT

I. Cu privire la admisibilitate
A. Excepțiile preliminare
1. Excepția privind neepuizarea căilor de atac interne

27. Conform Guvernului, căile interne de recurs nu au fost
epuizate, reclamanții putând formula o altă acțiune în
revendicare. El subliniază că, în urma adoptării Legii nr. 10
din 8 februarie 2001, reclamanții aveau posibilitatea să
formuleze o nouă acțiune în revendicare.
28. Reclamanții invită Curtea să continue examinarea
cauzei. Ei consideră că jurisprudența creată prin Cauza
Brumărescu împotriva României cu privire la epuizarea căilor
interne de atac este aplicabilă în cauză. Ei amintesc că au
formulat o cerere de restituire, în temeiul Legii nr. 112/1995,
dar că nu li s-a restabilit dreptul de proprietate asupra bunului
(vezi paragraful 23).
Reclamanții consideră că Legea nr. 10/2001 nu este
aplicabilă în speță, întrucât nu se referă decât la imobilele
naționalizate cu titlu, în timp ce bunul lor a fost naționalizat
fără titlu valabil. Ei consideră că problema a fost recunoscută
de Guvernul însuși, cu ocazia respingerii cererii lor de
restituire pe calea administrativă în baza Legii nr. 112/1995. În
consecință, cer Curții să le recunoască calitatea de victime și
să respingă excepția Guvernului.
29. Curtea amintește că, în Cauza Brumărescu, a arătat că
Guvernul, responsabil de anularea unei hotărâri definitive
pronunțate în urma unei acțiuni în revendicare, nu putea
invoca excepția de neepuizare întemeiată pe faptul că
reclamantul nu ar fi introdus o nouă acțiune de revendicare
(ibidem, paragrafele 54—55).
Chiar dacă reclamanții nu au o hotărâre definitivă
favorabilă, care să fi fost anulată în urma unui recurs în
anulare, ei nu sunt obligați să epuizeze o altă cale de atac. În
plus, au formulat o altă cerere de restituire, de data aceasta
întemeiată pe Legea nr. 112/1995, cale indicată prin Hotărârea
din 11 martie 1996 a Curții de Apel București (vezi paragraful 15).
30. Prin urmare, excepția Guvernului se respinge.
2. Excepția de incompatibilitate ratione materiae privind pretinsa
încălcare a art. 1 din Primul Protocol la Convenție

31. Guvernul apreciază că deoarece nici o instanță
națională nu a recunoscut vreodată, printr-o hotărâre definitivă
și irevocabilă, dreptul reclamanților asupra imobilului revendicat
semnifică faptul că reclamanții nu au un îbun actual“ în sensul
art. 1 din Primul Protocol la Convenție. El subliniază că îun
astfel de demers iese din câmpul de aplicare a Convenției“.
În plus, conform opiniei sale, Convenția nu garantează dreptul
la restituirea proprietății. El amintește că, în conformitate cu
jurisprudența constantă a Curții, art. 1 din Primul Protocol la
Convenție nu garantează dreptul de a obține un bun și invocă
hotărârea Curții în Cauza K.R. împotriva Republicii Cehe
(Cererea nr. 3.109/1996, Decizia din 15 ianuarie 1997).
El afirmă că îilegalitatea naționalizării imobilului nu a fost
stabilită juridic și că reclamanții nu dispuneau de un bun în
sensul Convenției, în momentul intrării în vigoare a Convenției,
dat fiind faptul că dreptul de proprietate al reclamanților
asupra imobilului în litigiu nu a fost recunoscut printr-o
hotărâre definitivă și irevocabilă“.
32. Guvernul susține că hotărârile interne nu pot constitui
un bun în sensul Convenției, în măsura în care sunt supuse
căilor de atac.

Din aceste motive, Guvernul român roagă Curtea să se
declare necompetentă ratione materiae și, în consecință, să
respingă cererea, în conformitate cu dispozițiile art. 28 din
Convenție.
33. Reclamanții cer respingerea excepției. Ei consideră că
Hotărârea din 7 martie 1995 a Judecătoriei Sectorului 1
București și cea din 20 septembrie 1995 a Tribunalului
București au dispus restituirea bunului în favoarea lor și au
stabilit astfel dreptul de proprietate asupra bunului menționat.
Ei subliniază că, în temeiul art. 377 alin. 2 din Codul român
de procedură civilă, deciziile pronunțate în apel sunt definitive
și executorii.
În ceea ce privește Decizia din 11 martie 1996 a Curții de
Apel București, care a desființat cele două hotărâri anterioare,
ei consideră că drepturile lor astfel recunoscute prin deciziile
precedente nu au fost afectate, întrucât curtea de apel și-a
motivat hotărârea prin existența unei alte posibilități de a
revendica imobilul și astfel nu s-a pronunțat pe fondul litigiului.
34. Ei precizează că deosebirea între prezenta cerere și
hotărârea în Cauza Brumărescu nu este decât îformală“ și că
ea se datorează schimbării jurisprudenței Curții Supreme de
Justiție care, după ce a admis recursul în anulare în acțiuni
similare și a anulat hotărâri definitive, a influențat celelalte
instanțe, în special curțile de apel.
Ei consideră că motivarea prin care Curtea de Apel
București a respins acțiunea în revendicare prin posibilitatea
de a cere restituirea pe calea administrativă prevăzută de
Legea nr. 112/1995 echivalează cu recunoașterea existenței
unui bun, în sensul art. 1 din Primul Protocol la Convenție.
35. Curtea amintește, în primul rând, că nu poate examina
o cerere decât în măsura în care se raportează la evenimente
care s-au produs după intrarea în vigoare a Convenției, cu
privire la partea contractantă respectivă. În speță, bunul
reclamanților a fost naționalizat în 1950, adică mult înainte de
20 iunie 1994, dată la care Convenția a intrat în vigoare cu
privire la România. Curtea nu este așadar competentă ratione
temporis să examineze circumstanțele naționalizării.
36. Ea amintește și își confirmă jurisprudența bine stabilită,
conform căreia privarea de un drept de proprietate sau de un
alt drept real constituie, în principiu, un act instantaneu și nu
creează o situație continuă de îprivare de un drept“ [vezi, de
exemplu, Cauza Lupuleț împotriva României, Cererea
nr. 25.497/1994, Decizia Comisiei din 17 mai 1996, deciziile și
rapoartele (DR) 85-A, p. 126]. Plângerile reclamanților sunt
așadar incompatibile cu dispozițiile Convenției, în măsura în
care acestea critică măsurile adoptate în temeiul Decretului
nr. 92/1950 cu privire la bunul lor înainte de intrarea în
vigoare a Convenției pentru România.
37. Reclamanții nu se pot plânge de încălcarea art. 1 din
Primul Protocol la Convenție decât în măsura în care
procedurile pe care le incriminează se raportau la îbunuri“ ai
căror titulari erau, în sensul acestei dispoziții.
În speță, reclamanții au inițiat o procedură în fața
autorităților naționale competente, pentru a obține restituirea
imobilului tatălui lor. Astfel, ei căutau să li se recunoască un
drept de proprietate asupra imobilului care aparținuse tatălui
lor, dar care, în perioada cererii introductive de instanță, nu
mai era proprietatea tatălui și nici a reclamanților. În
consecință, procedura nu se raporta la un îbun actual“ al

4

MONITORUL OFICIAL AL ROMÂNIEI, PARTEA I, Nr. 210/8.III.2006

reclamanților (vezi decizia în Cauza Malhous împotriva
Republicii Cehe [GC], Cererea nr. 33.071/1996, p. 17).
38. În ceea ce privește afirmația reclamanților conform
căreia decizia pronunțată în apel era îdefinitivă“ și astfel
dreptul lor de proprietate a fost restabilit definitiv, Curtea
observă că, în conformitate cu art. 299 din Codul român de
procedură civilă, în vigoare în momentul faptelor, deciziile
pronunțate în apel sunt susceptibile de o analiză în recurs și
că, în conformitate cu art. 311 din Codul de procedură civilă,
deciziile anulate în recurs nu au nici un efect juridic, iar toate
actele de executare făcute în temeiul unei atare decizii sunt
anulate conform legii, dacă instanța de recurs nu decide altfel.
Curtea notează că reclamanții nu aveau o decizie îdefinitivă
și irevocabilă“ și că dreptul obținut în baza deciziilor
pronunțate pe fond și în apel era revocabil. În consecință,
prezenta cauză nu este similară cu Cauza Brumărescu cu
privire la acest punct.
39. Curtea observă că, deși judecătoria a recunoscut
nelegalitatea naționalizării, Hotărârea definitivă și îirevocabilă“
din 11 martie 1996 a Curții de Apel București a desființat
hotărârile anterioare.
În ceea ce privește procedura administrativă ulterioară,
Curtea notează că printr-o hotărâre definitivă și îirevocabilă“ s-a
respins, de asemenea, cererea de restituire, întrucât nu erau
îndeplinite condițiile cerute de Legea nr. 112/1995. Instanța
respectivă a hotărât că Legea nr. 112/1995 nu se aplica
decât imobilelor îcu destinație de locuință“ și că imobilul
revendicat de reclamanți nu făcea parte din această categorie.
În consecință, procedura nu se referea la un îbun actual“ al
reclamanților.
40. Curtea amintește că aprecierea situației de fapt și
aplicarea dreptului intern revin, în primul rând, instanțelor
naționale. Curtea neputând specula asupra posibilelor soluții în
cadrul procedurii interne dacă instanțele interne s-ar fi
pronunțat, rezultă că reclamanții nu au probat că aveau o
îsperanță legitimă“ cu privire la proprietatea bunului revendicat.
41. În aceste condiții, Curtea admite excepția invocată de
Guvern și decide că plângerea formulată în temeiul art. 1 din
Primul Protocol la Convenție este incompatibilă ratione
materiae cu dispozițiile Convenției, în sensul art. 35 alin. 3.
B. Referitor la caracterul vădit nefondat al cererii

42. Curtea constată că plângerea făcută în sensul art. 6
alin. 1 din Convenție privind lipsa de acces la instanță nu
este în mod vădit nefondată în sensul art. 35 alin. 3 din
Convenție. Prin urmare, acest capăt de cerere este admisibil.
II. Cu privire la pretinsa încălcare a art. 6 alin. (1) din
Convenție referitor la dreptul de acces la instanță
43. Conform reclamanților, Hotărârea din 11 martie 1996 a
Curții de Apel București a încălcat art. 6 alin. 1 din Convenție,
care dispune:
îOrice persoană are dreptul la judecarea în mod echitabil
[...] a cauzei sale, de către o instanță independentă și
imparțială [...] care va hotărî [...] asupra drepturilor și
obligațiilor sale cu caracter civil [...].“
44. În memoriul lor, reclamanții subliniază că acțiunea lor a
fost respinsă de Curtea de Apel București pe motivul că ei ar
fi putut solicita imobilul pe calea administrativă prevăzută de
Legea nr. 112/1995, refuzând astfel să se pronunțe asupra
fondului litigiului, ceea ce este contrar dreptului de acces la
instanță, astfel cum este garantat de art. 21 din Constituția
României și de art. 3 din Codul civil român, care
reglementează denegarea de dreptate. În afară de aceasta, ei
subliniază că Legea nr. 112/1995 nu exclude posibilitatea ca
instanțele să se pronunțe asupra litigiilor privind legalitatea
naționalizărilor. Ei consideră că instanțele judecătorești de fond
au hotărât că naționalizarea nu era conformă cu Decretul
nr. 92/1950 și că instanța de recurs nu a anulat deciziile
precedente din motive privind naționalizarea, ci pentru

existența unei alte căi procedurale și că, în consecință,
instanța de recurs nu a statuat asupra legalității naționalizării.
45. Ei consideră că deosebirea dintre cererea lor și Cauza
Brumărescu nu este decât formală, întrucât, în perioada
acțiunii de revendicare formulate de domnul Brumărescu,
Legea nr. 112/1995, precum și Decizia nr. 1/1995 a Curții
Supreme de Justiție, care a condus la schimbarea
jurisprudenței, nu existau. Ei precizează că în perioada
revendicării formulate de domnul Brumărescu jurisprudența
recunoștea foștilor proprietari dreptul de proprietate asupra
imobilelor naționalizate ilegal și că, după un discurs al
președintelui României, Curtea Supremă de Justiție, prin
Hotărârea din 2 februarie 1995, pronunțată în ședința Secțiilor
Unite, a decis că instanțele nu mai erau competente să
analizeze legalitatea naționalizării imobilelor naționalizate. După
această hotărâre a Curții Supreme de Justiție și după
adoptarea Legii nr. 112/1995, cea mai mare parte a curților
de apel și-a schimbat jurisprudența, respingând acțiunile
foștilor proprietari.
Ei consideră că cererea lor este similară Cauzei
Brumărescu, întrucât, în Cauza Brumărescu, Curtea Supremă
de Justiție a hotărât că instanțele nu erau competente să
controleze legalitatea aplicării decretelor de naționalizare și că
alte legi în materia restituirii urmau să fie adoptate, precum și
că, în speță, Curtea de Apel București a hotărât că, în urma
a adoptării Legii nr. 112/1995, instanțele nu mai erau
competente să se pronunțe asupra litigiilor privind restituirea
imobilelor naționalizate.
46. Guvernul roagă Curtea să constate că nu a fost
încălcat art. 6 alin. 1 din Convenție. El consideră că dreptul
de acces la instanță nu a fost încălcat de Curtea de Apel
București, ci aceasta a analizat pe fond acțiunea de
revendicare și a hotărât că statul dispune de un titlu de
proprietate valabil, întemeiat pe actul de naționalizare.
47. Curtea trebuie așadar să analizeze dacă Hotărârea din
11 martie 1996 a Curții de Apel București a încălcat art. 6
alin. 1 din Convenție.
48. Curtea amintește că, în Cauza Brumărescu, citată
anterior (paragrafele 59, 63, 65), a concluzionat asupra
încălcării art. 6 alin. 1, pe motivul că refuzul Curții Supreme
de Justiție de a recunoaște instanțelor competența de a
examina litigii privind, ca în prezenta cauză, o revedincare
imobiliară, încalcă art. 6 alin. 1 din Convenție.
În același timp, în Cauza Vasilescu împotriva României,
Curtea a hotărât că faptul de a respinge o cerere de
restituire, pe motivul că acțiunea nu ar fi de competența
instanțelor civile și că numai un procuror ar fi putut examina
respectiva cerere, aduce atingere dreptului de acces la
instanță, în sensul art. 6 alin. 1 din Convenție (Hotărârea
din 22 mai 1998, Culegere de hotărâri și decizii 1998-III,
p. 1.075—1.076, paragrafele 39—41).
49. Curtea notează că Hotărârea din 7 martie 1995, prin
care reclamanților li s-a restituit bunul, a fost desființată de
Curtea de Apel București, pe motivul că trebuia să ceară
restituirea bunului lor pe calea administrativă prevăzută de
Legea nr. 112/1995. Curtea constată, prin urmare, că
procedura în fața curții de apel nu a implicat o apreciere
directă și integrală a drepturilor cu caracter civil ale
reclamanților în procedura de restituire (a se vedea mutatis
mutandis, Cauza Malhous împotriva Republicii Cehe, Cererea
nr. 33.071/1996, 12 iulie 2001, paragraful 62). Or, ea
consideră că refuzul curții de apel de a se pronunța asupra
temeiului cererii reclamanților este contrar dreptului de acces
la instanță, astfel cum este garantat de art. 21 din Constituția
României și de art. 3 din Codul civil român, și, în situația
dată, în sensul art. 6 alin. 1 din Convenție, acesta are
aceleași consecințe juridice ca hotărârea Curții Supreme de
Justiție în Cauza Brumărescu citată anterior.

5

MONITORUL OFICIAL AL ROMÂNIEI, PARTEA I, Nr. 210/8.III.2006
50. În aceste împrejurări, excluderea de către Curtea de
Apel București a acțiunii în revendicare a reclamanților de sub
competența sa este în sine contrară dreptului de acces la
instanță, astfel cum este garantat de art. 6 alin. 1 din
Convenție.
51. Astfel, s-a încălcat art. 6 alin. 1 în acest punct.
III. Cu privire la aplicarea art. 41 din Convenție
52. În conformitate cu art. 41 din Convenție,
îDacă Curtea declară că a avut loc o încălcare a
Convenției sau a protocoalelor sale și dacă dreptul intern al
înaltei părți contractante nu permite decât o înlăturare
incompletă a consecințelor acestei încălcări, Curtea acordă
părții lezate, dacă este cazul, o reparație echitabilă“.
A. Prejudiciu material și moral

53. Reclamanții solicită o sumă corespunzătoare valorii
actuale a bunului lor, și anume, în conformitate cu raportul de
expertiză supus Curții, 455.960 dolari americani (USD),
respectiv 468.853 EUR, dintre care 240.551 USD, respectiv
257.635 EUR, reprezentând valoarea casei, și 215.409 USD,
respectiv 221.500 EUR, valoarea terenului. Ei cer, de
asemenea, suma corespunzătoare lipsei de folosință, și anume
319.000 USD, respectiv 328.020 EUR.
54. Guvernul nu împărtășește concluziile rezultate din
raportul de expertiză prezentat de reclamanți în fața Curții.
Conform raportului de expertiză produs de acesta în fața
Curții, valoarea de piață a imobilului revendicat este de
257.300 USD, respectiv 264.575 EUR, dintre care 97.743 USD,
respectiv 98.450 EUR, pentru casă, și 161.557 USD, respectiv
166.125 EUR, pentru teren.
55. Curtea amintește că, în conformitate cu art. 29 alin. 1
din Convenție, a hotărât să admită excepția ratione materiae
a Guvernului privind plângerea făcută în baza art. 1 din
Primul Protocol la Convenție (vezi paragraful 41). Acest capăt
de cerere va fi așadar respins.
56. Reclamanții solicită, de asemenea, 210.000 USD,
respectiv 215.938 EUR, pentru prejudiciul moral suferit ca
urmare a stării de anxietate, frustrare și suferință gravă pe
care le-au cauzat instanțele interne în timpul procedurii în
revendicare și în timpul procedurii administrative. Ei afirmă că
Guvernul nu a făcut nici un demers pentru a le restitui
proprietatea, ba mai mult, a închiriat-o unor terți.
57. Guvernul contestă acest capăt de cerere, considerând
că nu se poate reține nici un prejudiciu moral. În plus,
Guvernul susține că reclamanții nu au dovedit o eventuală
legătură de cauzalitate între suferințele fizice și încălcările
constatate.
58. Curtea subliniază că singura bază ce poate fi reținută
pentru acordarea unei reparații echitabile constă în speță în
faptul că reclamanții nu au beneficiat de acces la instanță în
fața Curții de Apel București. Sigur, Curtea nu ar putea
specula asupra soluției care ar fi fost pronunțată în caz
contrar, dar nu consideră nerezonabil să creadă că interesații
au suferit o pierdere de șansă reală în procesul respectiv
(Cauza Pelissier și Sassi împotriva Franței [GC], Cererea
nr. 25.444/1994, paragraful 80, CEDO 1999-II). Statuând în
echitate, astfel cum este prevăzut de art. 41, Curtea acordă
reclamanților suma de 6.000 EUR convertibili în lei românești,
la nivelul ratei de schimb aplicabile la data plății.

a) 2.165 USD, respectiv 1.197 EUR, pentru cheltuielile
efectuate în cadrul procedurilor interne vizând restabilirea
dreptului de proprietate;
b) 6.595 USD, respectiv 6.781 EUR, cu titlul de onorarii
pentru activitatea îndeplinită de avocatul lor în procedura în
fața Curții, atât pe fond, cât și în chestiunea satisfacției
echitabile, dintre care 210 USD, respectiv 215 EUR, cheltuieli
pentru expert.
60. Guvernul notează că reclamanții au beneficiat de
asistență judiciară în fața Curții. El este de acord să
ramburseze reclamanților sumele probate ca efectiv achitate și
necesare și lasă această chestiune la latitudinea Curții.
61. Referitor la cheltuielile ocazionate de procedura în fața
organelor Convenției, Curtea notează că reclamanții
au beneficiat, la 29 ianuarie 2002, de asistență juridică
(725 EUR) pentru reprezentarea în cauză, prezentarea unui
memoriu, observații privind art. 41 din Convenție și cheltuieli
de secretariat.
62. Curtea observă că reclamanții nu au despus nici un
document justificativ privind cheltuielile ocazionate de
procedurile interne și de cele în fața Curții. În consecință,
Curtea decide să nu aloce reclamanților nici o sumă cu acest
titlu (vezi Cauza Oprea împotriva României, Cererea
nr. 33.358/1996, Hotărârea din 9 iulie 2002, paragraful 56).
C. Majorări de întârziere

63. Curtea hotărăște să aplice majorări de întârziere
echivalente cu rata dobânzii pentru facilitarea de credit
marginal practicată de Banca Centrală Europeană, la care se
vor adăuga trei puncte procentuale.
PENTRU

ACESTE

M O T I V E,

În unanimitate,
CURTEA

59. Reclamanții solicită rambursarea a 7.760 USD,
respectiv 7.979 EUR, pe care îi repartizează după cum
urmează:

1. respinge excepția preliminară privind neepuizarea căilor
de atac interne, invocată de Guvern;
2. admite excepția ratione materiae a Guvernului referitoare
la plângerea privind art. 1 din Primul Protocol la Convenție și
declară inadmisibil acest capăt de cerere;
3. declară admisibil capătul de cerere întemeiat pe art. 6
alin. 1 din Convenție referitor la lipsa de acces la instanță;
4. hotărăște că s-a încălcat art. 6 alin. 1 din Convenție, în
temeiul refuzului accesului la instanță;
5. hotărăște că statul pârât trebuie să plătească împreună
reclamanților 6.000 EUR (șase mii euro) cu titlu de prejudiciu
moral, în termen de 3 luni de la data rămânerii definitive a
hotărârii, în conformitate cu art. 44 alin. 2 din Convenție.
Suma respectivă va fi convertită în moneda națională a
statului pârât, la nivelul ratei de schimb aplicabile la data
plății;
6. hotărăște că, de la data expirării termenului respectiv
până la momentul plății, suma indicată la pct. 5 va fi majorată
cu o dobândă simplă a cărei rată este egală cu rata dobânzii
pentru facilitarea de credit marginal practicată de Banca
Centrală Europeană, la care se vor adăuga trei puncte
procentuale;
7. respinge restul cererii de acordare a unei satisfacții
echitabile.
Redactată în limba franceză, apoi comunicată în scris la
data de 26 noiembrie 2002, cu aplicarea art. 77 alin. (2) și
(3) din Regulamentul Curții.

J.-P. Costa,
președinte

T.L. Early,
grefier adjunct

B. Cheltuieli de judecată

6

MONITORUL OFICIAL AL ROMÂNIEI, PARTEA I, Nr. 210/8.III.2006

CURTEA EUROPEANĂ A DREPTURILOR OMULUI

HOTĂRÂREA
din 24 mai 2005, definitivă la 24 august 2005,
în Cauza Buzescu împotriva României
(Cererea nr. 61.302/00)
În Cauza Buzescu împotriva României,
Curtea Europeană a Drepturilor Omului (Secția a Doua), constituită într-o cameră formată din: domnii J.-P. Costa,
președinte, A.B. Baka, R. Türmen, C. Bîrsan, K. Jungwiert, M. Ugrekhelidze, doamna A. Mularoni, judecători, și domnul
S. Naismith, grefier adjunct de secție,
după deliberări în Camera de consiliu, la 18 noiembrie 2003 și 26 aprilie 2005,
pronunță următoarea hotărâre, adoptată la această ultimă dată:
PROCEDURA

1. La originea cauzei se află Cererea nr. 61.302/00
împotriva României, adresată Curții în baza art. 34 din
Convenția pentru apărarea drepturilor omului și a libertăților
fundamentale (Convenția) de către un cetățean român, domnul
Petru Buzescu (reclamantul), în data de 25 iulie 2000.
2. Reclamantul a fost reprezentat de domnul S. Grosz, un
avocat din Londra. Guvernul român (Guvernul) a fost
reprezentat de agenții săi: doamna C. Tarcea, urmată de
domnul B. Aurescu și doamna R. Rizoiu.
3. Reclamantul a susținut, în special, că Decizia din data
de 27 iunie 1996 a Uniunii Avocaților din România (UAR),
prin care i-a fost anulată înscrierea în Baroul Constanța, și
procedurile ulterioare care au menținut această decizie au
încălcat art. 6 alin. 1 din Convenție, care garantează dreptul
la un proces echitabil. Totodată, acesta s-a plâns că decizia
menționată a reprezentat un control al folosinței bunurilor,
incompatibil cu prevederile art. 1 din Protocolul nr. 1 la
Convenție.
ÎN

I. Circumstanțele cauzei
A. Originile cauzei

8. Reclamantul s-a născut în anul 1951 și locuiește în
București.
9. Reclamantul s-a înscris în Baroul Constanța (România)
în anul 1977. A exercitat profesia de avocat până în anul
1981, când a emigrat în Statele Unite. În consecință,
autoritățile române i-au retras cetățenia română și i-au cerut
să notifice Baroului Constanța cu privire la încetarea
activităților sale profesionale și să transfere colegilor săi
dosarele la care lucra la acea dată.
10. Prin Decizia din data de 30 octombrie 1981, Baroul
Constanța a admis cererea reclamantului de încetare a
activităților sale profesionale și a hotărât ștergerea sa din
tabelul avocaților definitivi. Conform spuselor reclamantului,
acesta nu a solicitat anularea calității sale de membru al
Baroului.
11. În anul 1985, reclamantul a devenit membru al Baroului
New York și a practicat avocatura acolo până în anul 1991.
12. În august 1990, reclamantul a solicitat Baroului
București înscrierea sa ca avocat. La data de 5 noiembrie
1990, președintele Uniunii Avocaților din România (UAR) i-a
trimis următorul răspuns:
îPână la adoptarea unei noi legi a avocaților, putem doar
să dispunem anularea deciziei de radiere din Baroul
Constanța, redevenind astfel avocat în acest barou, dar în
situația de incompatibil până la repatrierea dumneavoastră.
...Deocamdată, legea actuală nu permite să fiți membru a
două barouri, indiferent că unul din barouri este în țară sau
străinătate.“
13. Președintele UAR și-a confirmat poziția cu ocazia
întâlnirilor ulterioare pe care le-a avut cu reclamantul în
martie 1991.

4. Cererea a fost repartizată Secției a Doua a Curții
(art. 52 alin. 1 din Regulament). În cadrul respectivei secții,
Camera care a examinat cauza (art. 27 alin. 1 din Convenție)
s-a constituit în conformitate cu art. 26 alin. 1 din Regulament.
5. Prin Decizia din data de 18 noiembrie 2003, Curtea a
declarat cererea parțial admisibilă.
6. Reclamantul și Guvernul au formulat fiecare observații
pe fond (art. 59 alin. 1 din Regulament). Întrucât Camera a
hotărât, după consultarea părților, că nu este necesară o
audiere privind fondul cauzei (art. 59 alin. 3 din Regulament,
in fine), fiecare dintre părți a răspuns în scris observațiilor
celeilalte.
7. La data de 1 noiembrie 2004, Curtea a schimbat
componența secțiilor sale (art. 25 alin. 1 din Regulament).
Cauza a fost atribuită Secției a Doua în noua componență
(art. 52 alin. 1 din Regulament).
FAPT

14. În martie 1991, după ce și-a redobândit cetățenia
română, reclamantul s-a întors să locuiască în România. La
data de 12 aprilie 1991, acesta a solicitat Baroului Constanța
anularea deciziei din 1981, în temeiul faptului că nu solicitase
niciodată anularea calității sale de membru în Barou. Totodată,
a solicitat repunerea sa în drepturi ca avocat și eliminarea
numelui său de pe lista avocaților care nu au dreptul de a
exercita profesia datorită faptului că era membru al altui
barou.
15. La data de 8 mai 1991, Baroul Constanța a anulat
decizia adoptată în 1981 cu privire la radierea reclamantului
din Barou, dar a dispus reînscrierea acestuia în tabelul
avocaților incompatibili, reclamantul fiind în continuare membru
al altui barou.
16. Începând din anul 1991, reclamantul a oferit
consultanță în materia investițiilor mai multor clienți, societăți
multinaționale care investeau în România.
17. În anul 1994, acesta a înființat o societate comercială,
Petru Buzescu — S.R.L., ulterior redenumită Buzescu & Co
S.R.L., la care era asociat unic și al cărui principal domeniu
de activitate era consultanța de afaceri și management.
18. La data de 19 mai 1996, Baroul Constanța a hotărât
ridicarea stării de incompatibilitate a reclamantului și
reînscrierea sa în tabloul avocaților pledanți începând cu data
de 10 mai 1996.
19. Din mai 1996 până în octombrie 1999, având în
vedere că fusese reînscris în Baroul Constanța, reclamantul a
plătit taxa lunară la Barou și taxele UAR care s-au ridicat la
suma de 1.983.000 lei (aproximativ 225 euro, potrivit ratei
medii de schimb pentru perioada respectivă).
B. Anularea deciziei de reprimire a reclamantului în profesie

20. La data de 14 mai 1996, în conformitate cu Legea
pentru organizarea și exercitarea profesiei de avocat (Legea
nr. 51/1995) și Statutul profesiei de avocat, reclamantul a

MONITORUL OFICIAL AL ROMÂNIEI, PARTEA I, Nr. 210/8.III.2006
adresat o cerere Baroului București, solicitând transferul de la
Baroul Constanța. Nu a primit nici un răspuns.
21. La data de 27 iunie 1996, UAR a hotărât că, în
conformitate cu art. 5 alin. 3 lit. j) din Decretul-lege
nr. 90/1990 privind unele măsuri pentru organizarea și exercitarea
avocaturii în România, repunerea în drepturi a reclamantului
intră în sfera sa de competență și nu în cea a Baroului.
Astfel, UAR a constatat că Baroul Constanța a acționat ultra
vires în luarea deciziei din data de 8 mai 1991. Mai mult, a
declarat că decizia Baroului Constanța din data de 19 mai
1996 prin care s-a anulat interdicția exercitării profesiei de
către reclamant a fost nelegală, având în vedere faptul că s-a
bazat pe o decizie nelegală din 1991.
22. Aparent, Decizia UAR din data de 27 iunie 1996 nu a
fost comunicată nici reclamantului, nici Baroului Constanța.
Decizia nu a fost comunicată reclamantului până în data de
10 februarie 1998, când acesta a fost implicat în alte
proceduri în fața Curții de Apel București.
23. La data de 3 septembrie 1996, în urma unei
comunicări din partea Ambasadei Statelor Unite ale Americii,
G.D., șeful unui departament din Ministerul Român al
Afacerilor Externe, a trimis o adresă președintelui UAR, în
care a arătat că reînscrierea reclamantului în Barou în anul
1991 a fost un act de reparare, că acesta era consilier juridic
pentru România pentru mai multe companii importante din
Statele Unite, menționate în adresă, și că ar trebui luate în
considerare modalitățile cele mai eficiente de soluționare a
cazului, în interesul bunelor relații dintre cele două țări.
24. La data de 27 noiembrie 1996, neprimind nici un
răspuns la cererea sa de transfer, reclamantul a formulat o
nouă cerere către Baroul București de a fi transferat de la
Baroul Constanța.
25. Neprimind nici un răspuns, în data de 18 martie 1997,
reclamantul a sesizat Tribunalul București, în baza Legii
contenciosului administrativ (Legea nr. 29/1990), cu o cerere
prin care a solicitat instanței să îi recunoască dreptul de a se
transfera de la Baroul Constanța la Baroul București, să îl
oblige pe acesta din urmă să-i admită cererea de transfer și
să pronunțe o hotărâre care să îl autorizeze să exercite
profesia de avocat la o firmă privată de avocatură.
26. Ca urmare a cererii Baroului București de declinare a
competenței, Tribunalul București și-a declinat competența în
favoarea Curții de Apel București.
27. Pe durata desfășurării procedurilor și după mai multe
termene de judecată, Baroul București l-a invitat pe reclamant
să participe la o întrunire organizată de Consiliul Baroului în
data de 15 mai 1997. Cu ocazia acestei întâlniri, reclamantul
a fost informat că Baroul București este dispus să analizeze
solicitarea sa de transfer, cu condiția să își clarifice statutul la
UAR. I s-a spus apoi că UAR a anulat decizia de reprimire a
sa în profesie ca membru al Baroului Constanța. Reclamantul
a solicitat Baroului București să îl notifice în scris cu privire la
poziția sa în ceea ce privește solicitarea de transfer. La data
de 4 iunie 1997, Baroul București a trimis reclamantului o
scrisoare prin care și-a afirmat poziția pe care o exprimase
verbal în data de 15 mai 1997 și l-a informat cu privire la
Decizia UAR din data de 27 iunie 1996.
C. Cererile depuse de reclamant la UAR

28. La sugestia decanului Baroului București, în data de
9 iunie 1997 reclamantul a solicitat UAR îsă clarifice și să
soluționeze“ situația sa și să îl avizeze cu privire la maniera
în care i se putea soluționa cererea.
29. În iulie 1997, reclamantul a solicitat Curții de Apel
introducerea UAR, ca pârât, în procesul intentat Baroului
București. El a subliniat că va solicita obligarea UAR să facă
publică Decizia din 27 iunie 1996. După mai multe termene
de judecată, la data de 10 februarie 1998, UAR a prezentat
instanței o copie a Deciziei din data de 27 iunie 1996.
30. La data de 18 februarie 1998, reclamantul a adresat o
cerere UAR, prin care a solicitat anularea acelei decizii și

7

confirmarea statutului său de avocat și membru al Baroului
Constanța, ca o reparație pentru un abuz comis în timpul
regimului comunist. Totodată, reclamantul a făcut referire la
scrisoarea sa din 9 iunie 1997 către UAR, arătând că nu a
primit nici un răspuns la solicitarea sa ca UAR să ia deciziile
necesare pentru clarificarea situației sale.
31. La data de 14 martie 1998, UAR și-a confirmat Decizia
din 27 iunie 1996, arătând, inter alia, că îse constată, de
asemenea, frauda săvârșită de petent, care a exercitat în tot
acest timp profesia de avocat fără autorizație legală“.
Reclamantului nu i s-a oferit nici o informație cu privire la
maniera în care se putea clarifica statutul său pentru a putea
exercita profesia de avocat înregistrat legal. Declarații similare
privind presupusa fraudă comisă de reclamant au fost făcute
de UAR în cursul procedurilor desfășurate în fața Curții de
Apel.
D. Proceduri inițiate de reclamant în fața Curții de Apel București
împotriva Deciziei UAR din data de 27 iunie 1996

32. La data de 30 martie 1998, reclamantul a chemat în
judecată UAR în fața Curții de Apel București, solicitând
anularea Deciziei din data de 27 iunie 1996. În cererea sa, el
a arătat că: în urma intrării în vigoare a Legii pentru
organizarea și exercitarea profesiei de avocat (Legea
nr. 51/1995), UAR nu avea competența de a anula decizia
Baroului Constanța din 1991; că, în baza art. 5 din Legea
nr. 29/1990, Decizia acesteia din 27 iunie 1996 era lovită de
nulitate, fiind emisă ulterior perioadei menționate în prevederea
respectivă și având în vedere faptul că numai instanțele erau
competente să anuleze, în 1996, o decizie adoptată în 1991;
și că, în ceea ce privește fondul cererii sale, asupra căruia
instanța a fost solicitată în mod expres să se pronunțe, în
absența unor reglementări specifice care să indice remediul
împotriva unei decizii administrative nelegale prin care a fost
exclus de pe lista avocaților din barou, acesta a acționat cu
bună-credință, în conformitate cu principiile dreptului
administrativ, atunci când a depus cererea la Baroul
Constanța în anul 1991. Reclamantul a arătat că cererea
administrativă pe care a adresat-o UAR la 18 februarie 1998
nu a reprezentat un remediu. Cauza respectivă a fost
conexată la acțiunea împotriva Baroului București.
33. La data de 30 iunie 1998, la o ședință de judecată în
fața Curții de Apel, reclamantul a arătat că Decizia din data
de 30 octombrie 1981 a fost nelegală, având în vedere că el
nu solicitase anularea înscrierii sale ca avocat și, în
consecință, Baroul Constanța era îndreptățit să adopte Decizia
din data de 8 mai 1991 pentru repararea abuzului comis în
anul 1981.
Reclamantul a formulat mai multe întrebări către UAR.
UAR a răspuns la întrebarea privind nelegalitatea cererii de
anulare a Deciziei din 1981, depusă de reclamant în 1991 la
Baroul Constanța: a considerat că reclamantul putea formula o
astfel de cerere la Barou, însă competența exclusivă de a lua
o astfel de decizie aparținea UAR. UAR a admis că Decizia
sa din data de 27 iunie 1996 s-a întemeiat pe art. 5 alin. 3
lit. j) din Decretul-lege nr. 90/1990. În ceea ce privește taxele
lunare la Barou și UAR plătite de reclamant, UAR a replicat
că acestea au fost nesemnificative și că, în conformitate cu
Adresa din 3 septembrie 1996 a Ministerului Afacerilor
Externe, reclamantul a prestat servicii juridice pentru multe
societăți, dar nu a înființat un birou în acest scop, nici nu a
plătit taxa de 10% la fondul asigurărilor sociale al avocaților,
săvârșind astfel o fraudă și exercitând în mod ilegal profesia
de avocat.
La același termen, reclamantul, care bănuia că Decizia din
data de 27 iunie 1996 fusese redactată la o dată ulterioară,
în speță pe durata procedurilor desfășurate în fața Curții de
Apel, a solicitat și prezentarea, în original, a Registrului de
decizii al UAR.
34. La data de 7 iunie 1998, instanța a admis cererea
reclamantului. Cu toate acestea, în data de 15 septembrie
1998 a desființat Hotărârea din 7 iunie 1998 și a hotărât că

8

MONITORUL OFICIAL AL ROMÂNIEI, PARTEA I, Nr. 210/8.III.2006

UAR nu trebuie să prezinte Registrul original. Instanța a
afirmat că, în absența unei plângeri penale pentru fals,
formulată de reclamant împotriva UAR, se consideră că
decizia care poartă data de 27 iunie 1996 a fost într-adevăr
emisă la acea dată. Noua poziție a instanței s-a datorat, în
principal, prezentării de către UAR a două fotocopii, una a
unui extras nedatat de procesul-verbal încheiat la întrunirea
din 27 iunie 1996, care descrie procedura care a condus la
decizia în chestiune, iar cealaltă a unei alte pagini a acestui
proces-verbal, fără nici o legătură cu cauza reclamantului.
Ambele pagini purtau ștampila UAR și semnătura secretarului
acesteia, cu mențiunea îcopie certificată“. Nu rezultă clar din
aceste documente câte pagini are respectivul proces-verbal,
cine l-a semnat sau cine a votat la respectiva întrunire.
35. Reclamantul a obiectat oficial față de respectiva
hotărâre, insistând că nu a fost intenția sa să prelungească
procedura prin formularea unei plângeri penale și că Registrul
ar putea fi prezentat cu ușurință, luând în considerare faptul
că sediul UAR este în aceeași clădire cu cel al instanței.
Obiecția reclamantului a fost respinsă.
36. La data de 27 octombrie 1998, la una dintre ședințele
de judecată în fața Curții de Apel, reclamantul a răspuns la
întrebările formulate de UAR. Acesta a afirmat că nu a prestat
servicii juridice de la întoarcerea sa în România, nu a profesat
ca avocat cu sediu profesional și că, în consecință, nu a
achitat taxa de 10% din venit impusă de Legea nr. 51/1995.
37. La data de 6 aprilie 1999, Curtea de Apel București a
respins cererea reclamantului, statuând că, în baza Decretuluilege nr. 90/1990, Baroul Constanța a acționat ultra vires în
luarea Deciziei din data de 8 mai 1991 și că, în baza
art. 130 din Statutul profesiei de avocat (Statutul) emis de
UAR în anul 1995, aceasta era competentă să anuleze
deciziile barourilor locale pe temei de nelegalitate. Cu privire
la faptul că în anul 1991 reclamantul a formulat o cerere la
Baroul Constanța, considerându-se îndreptățit să fie repus în
drepturi ca avocat de către organul care îi anulase ilegal
calitatea de membru al Baroului în anul 1981, Curtea a reținut
că decizia din anul 1981 fusese adoptată la cererea reclamantului.
E. Procedura în fața Curții Supreme de Justiție privind Decizia UAR din
data de 27 iunie 1996

38. Reclamantul a atacat cu recurs hotărârea Curții de
Apel București la Curtea Supremă de Justiție, arătând că
instanța nu a luat în considerare toate argumentele și probele
prezentate. În consecință, în motivele de recurs acesta a
susținut că instanța a reținut în mod greșit că reclamantul era
în culpă pentru că nu a depus cererea de reînscriere ca
avocat la organul competent, în anul 1991, având în vedere
că reclamantul solicitase acest lucru în anul 1991, în
conformitate cu Legea nr. 29/1990, organului care luase
decizia administrativă nelegală și motivată politic din 8 mai
1981, deși el nu solicitase înlăturarea sa din tabelul avocaților
Baroului. Considerând că nu ar fi trebuit să solicite
readmiterea în profesie, fiindcă fusese exclus din Barou
printr-o decizie fără temei legal, reclamantul a depus cererea
la organul emitent, respectiv Baroul Constanța, având în
vedere că nu exista nici o prevedere privind proceduri
specifice care să remedieze efectele unor astfel de decizii
administrative nelegale. Totodată, reclamantul a susținut că, în
temeiul Legii pentru organizarea și exercitarea profesiei de
avocat (Legea nr. 51/1995), care a abrogat Decretul-lege
nr. 90/1990, în anul 1996 UAR nu mai avea competența să
anuleze deciziile Baroului și că art. 130 din Statut nu ar fi
putut completa legea respectivă. Reclamantul a subliniat că
Decizia UAR din 27 iunie 1996 fusese nelegală deoarece
acțiunea UAR fusese prescrisă în anul 1996, în conformitate
cu Legea nr. 29/1990 și datorită faptului că temeiul legal al
deciziei, respectiv Decretul-lege nr. 90/1990, fusese abrogat
prin Legea nr. 51/1995.
În motivele de recurs, precum și în concluziile scrise
adresate Curții Supreme de Justiție, reclamantul a adăugat că,
potrivit actelor de la dosar, UAR avusese cunoștință din

anul 1992 despre faptul că el fusese înscris ca avocat în
Baroul Constanța în anul 1991 și că, în conformitate cu art. 5
alin. 3 lit. d) din Decretul-lege nr. 90/1990, UAR avusese la
momentul respectiv nu numai competența, ci și obligația să
verifice și eventual să anuleze Decizia din 8 mai 1991 a
Baroului Constanța. Reclamantul a făcut referire la răspunsul
UAR la interogatoriul din data de 30 iunie 1998 și a
concluzionat că, presupunând chiar că UAR ar fi trebuit să fie
consultată în anul 1991 de Baroul Constanța privind
reînscrierea sa ca avocat, reclamantului nu i se poate imputa
faptul că a depus cererea la Barou și nici faptul că Baroul
sau UAR nu a urmat procedura corectă. Reclamantul a
solicitat instanței să hotărască dacă era normal în aceste
circumstanțe ca el să nu își poată exercita profesia în
România și a cerut anularea Deciziei UAR din data de
27 iunie 1996 și aprobarea transferului său la Baroul București.
39. Printr-o hotărâre definitivă din 28 ianuarie 2000, Curtea
Supremă de Justiție a respins recursul reclamantului. A statuat
că în 1991, Decretul-lege nr. 90/1990 a acordat Consiliului
UAR competența exclusivă de soluționare a cererilor de
admitere sau readmitere a avocaților în barou și că
prevederile art. 58 lit. g) și i) din Legea nr. 51/1995 trebuie
interpretate ca menținând aceste prerogative.
În baza art. 130 din Statut, instanța a respins susținerea
reclamantului potrivit căreia Legea nr. 51/1995 a desființat
competența UAR de anulare a deciziilor Baroului, în baza
Decretului-lege nr. 90/1990, admițând totuși că în textul
acestei legi o astfel de competență nu fusese menținută în
mod expres. Cu privire la perioada în care UAR avusese
dreptul de a anula înregistrarea reclamantului în Baroul
Constanța în 1991, Curtea Supremă de Justiție a susținut că,
având în vedere necompetența organului emitent, anularea ar
fi putut fi hotărâtă oricând. În final, Curtea Supremă de
Justiție a arătat că anularea înregistrării reclamantului în
Baroul Constanța pe temeiul nelegalității nu l-a privat de
dreptul de a solicita autorității competente să soluționeze
cererea sa de a fi reînscris în Barou.
F. Fapte ulterioare depunerii cererii la Curte

40. La data de 30 mai 2001, reclamantul a formulat o
cerere către Baroul București pentru înscrierea ca avocat
înregistrat într-un barou din străinătate, dar până în prezent
nu a primit nici un răspuns în pofida faptului că, după spusele
sale, Baroul București a aprobat între timp înregistrarea a mai
mult de 10 avocați străini.
41. La data de 14 februarie 2004, Consiliul UAR a
examinat Cererea reclamantului din 12 aprilie 1991 adresată
Baroului Constanța, Decizia acestuia din data de 8 mai 1991
și Decizia UAR din data de 27 iunie 1996, prin care s-a
anulat înscrierea reclamantului în Baroul Constanța. Consiliul
UAR a hotărât să își revoce Decizia din 27 iunie 1996, să
restabilească statutul anterior al reclamantului ca avocat cu
drept de exercitare a profesiei și să notifice această nouă
decizie reclamantului și Baroului Constanța.
42. La data de 23 februarie 2004, Consiliul Baroului
București a luat act de cererea de transfer al reclamantului la
Baroul București, a dispus înscrierea acestuia în tabloul de
avocați al respectivului barou și a hotărât să comunice
respectiva decizie reclamantului și Baroului Constanța.
43. Într-o scrisoare din data de 26 mai 2004, reclamantul
a declarat că la data de 23 aprilie 2004 UAR i-a comunicat
Decizia sa din 14 februarie 2004 și că până la data
respectivă nu primise nici o notificare oficială din partea
Baroului București cu privire la Decizia sa din 23 februarie
2004.
II. Dreptul și practica interne pertinente
44. Prevederile relevante din Codul civil român au
următorul conținut:
Art. 1171
îActul autentic este acela care s-a făcut cu solemnitățile
cerute de lege, de un funcționar public, care are drept de a
funcționa în locul unde actul s-a făcut.“

MONITORUL OFICIAL AL ROMÂNIEI, PARTEA I, Nr. 210/8.III.2006
Art. 1173
îActul autentic are deplină credință în privirea oricărei
persoane despre dispozițiile și convențiile ce constată.
Executarea actului autentic, ..., va fi suspendată prin punerea
în acuzație, când se intentează o acțiune criminală în contra
pretinsului autor al actului. Iar când în cursul unei instanțe
civile actul se atacă de fals, tribunalele pot, după împrejurări,
a suspenda provizoriu executarea actului.“
45. Prevederile pertinente ale Legii contenciosului
administrativ (Legea nr. 29/1990) au următorul conținut:
Art. 5
î... introducerea cererii la tribunal nu se va putea face mai
târziu de un an de la data comunicării actului administrativ a
cărui anulare se cere.“
Art. 11
î... În cazul admiterii cererii, instanța va hotărî și asupra
daunelor materiale și morale cerute.“
Art. 12
îÎn cazul în care cel vătămat a cerut anularea actului
administrativ, fără a cere în același timp și despăgubiri,
întinderea pagubei nefiindu-i cunoscută la data judecării
acțiunii de anulare, termenul de prescripție pentru cererea de
despăgubiri curge de la data la care a cunoscut sau ar fi
trebuit să cunoască întinderea pagubei.“
46. Art. 5 alin. 3 din Decretul-lege nr. 90/1990 privind
unele măsuri pentru organizarea și exercitarea avocaturii în
România prevedea:
îConsiliul uniunii ... are următoarele atribuții: ...
d) analizează deciziile comisiei permanente a uniunii și ale
consiliilor barourilor și, dacă constată că acestea nu sunt
legale, le anulează; ...
j) soluționează cererile privind primirea sau reprimirea în
avocatură, transferarea și detașarea avocaților dintr-un barou
în altul; ...“.
47. La data de 9 iunie 1995 a intrat în vigoare Legea
pentru organizarea și exercitarea profesiei de avocat (Legea
nr. 51/1995), care a abrogat Decretul-lege nr. 90/1990.
Prevederile relevante ale acesteia au următorul conținut:
Art. 20
îBaroul are obligația să întocmească anual tabloul
avocaților definitivi și stagiari în ordine alfabetică, cu
menționarea numelui, prenumelui, titlului științific, datei înscrierii
în barou, sediului profesional, formei de exercitare a profesiei
și a instanțelor la care au dreptul să pună concluzii...
Prin grija baroului, tabloul anual al avocaților și modificările
intervenite sunt comunicate instanțelor judecătorești, organelor
de urmărire penală și autorităților administrative ale județului
sau municipiului București, precum și Uniunii Avocaților din
România.“
Art. 48 alin. 2
îConsiliul baroului are următoarele competențe:...
c) întocmește, modifică și dă publicității tabloul anual al
avocaților, comunicându-l celor în drept împreună cu
modificările intervenite în cursul anului; ...
ÎN

9

h) ia act de cererile de transfer sau de detașare în cadrul
baroului;
i) verifică îndeplinirea condițiilor prevăzute în prezenta lege
și în statut cu privire la formele de exercitare a profesiei,
organizează și ține evidența acestora;“.
Art. 58
îConsiliul uniunii se întrunește trimestrial și ... are
următoarele atribuții: ...
b) dezbate, adoptă și modifică statutul profesiei; ...
g) aprobă primirea în profesia de avocat în toate cazurile
prevăzute de lege; ...
i) soluționează contestațiile împotriva deciziilor consiliilor
barourilor prin care s-au respins cererile de transfer și de
detașare.“
48. La data de 6 martie 2001, Legea nr. 51/1995 a fost
republicată în urma modificării, acordând următoarele
competențe Consiliului UAR în noul art. 63 lit. i):
îConsiliul uniunii ... are următoarele atribuții: ...
i) anulează hotărârile barourilor pentru nelegalitate;“.
49. Art. 130 din Statutul profesiei de avocat, adoptat de
UAR și publicat în Monitorul Oficial al României, Partea I,
nr. 237 din 17 octombrie 1995, prevede:
îHotărârile adoptate de adunarea generală sau de consiliul
baroului pot fi anulate de Consiliul Uniunii Avocaților din
România numai pentru motive de nelegalitate sau de încălcare
a prevederilor statutului, cu respectarea autonomiei baroului.
Deciziile emise de decan pot fi atacate la consiliul
baroului.“
50. La data de 12 martie 1997, printr-o hotărâre definitivă
(nr. 450), Curtea Supremă de Justiție a statuat, în cadrul
procedurilor dintre un particular și UAR, că aceasta din urmă
este o autoritate administrativă, având o structură și atribuții
prevăzute de lege, și că Legea contenciosului administrativ
(Legea nr. 29/1990) se aplică deciziilor sale.
La data de 18 februarie 2003, printr-o hotărâre definitivă
(nr. 658), Curtea Supremă de Justiție a decis că UAR este o
autoritate administrativă care execută acte administrative, că
are o structură și atribuții stabilite prin lege și îndeplinește un
rol de serviciu public.
La data de 4 martie 2003, printr-o hotărâre definitivă
(nr. 866) pronunțată în cadrul procedurilor declanșate împotriva
UAR privind dreptul de a fi admis în profesia de avocat fără
examen, Curtea Supremă de Justiție a decis că îera
incontestabil că decizia [UAR era] un act administrativ emis
de o autoritate publică“ și că Legea nr. 29/1990 era aplicabilă
în cauză.
51. La data de 30 ianuarie 2003, printr-o hotărâre definitivă
(nr. 327), Curtea Supremă de Justiție a desființat o hotărâre a
unei curți de apel pe motiv că, inter alia, a desființat nemotivat
o hotărâre anterioară privind admiterea probelor.

DREPT

I. Pretinse încălcări ale art. 6 alin. 1 din Convenție
52. Reclamantul s-a plâns că Decizia UAR din data de
27 iunie 1996, prin care s-a anulat înscrierea sa în Baroul
Constanța, și procedurile administrative ulterioare prin care
acea decizie a fost menținută au încălcat art. 6 alin. 1 din
Convenție privind dreptul la un proces echitabil. El s-a plâns
de faptul că decizia UAR a fost adoptată în absența unei
audieri și nu i-a fost comunicată și că, în procedurile
ulterioare, instanțele nu au reușit să soluționeze întregul litigiu,
să analizeze principalele argumente ale reclamantului sau să
dispună prezentarea Registrului original de decizii al UAR,
încălcând art. 6 alin. 1 din Convenție, care, în partea
relevantă, prevede:

îOrice persoană are dreptul la judecarea în mod echitabil,
în mod public și într-un termen rezonabil a cauzei sale de
către o instanță ... care va hotărî asupra încălcării drepturilor
și obligațiilor sale cu caracter civil ...“
A. Argumentele părților
1. Reclamantul

53. Reclamantul a susținut că Decizia UAR din data de
27 iunie 1996 a fost adoptată fără a i se comunica existența
acestor proceduri la vremea respectivă și în absența unei
audieri, contrar prevederilor Statutului și ale art. 6 alin. 1 din
Convenție. În schimb, decizia nu i-a fost comunicată până în
februarie 1998.

10

MONITORUL OFICIAL AL ROMÂNIEI, PARTEA I, Nr. 210/8.III.2006

54. Reclamantul a susținut că viciile procedurii de adoptare
a Deciziei UAR din data de 27 iunie 1996 nu au fost
remediate în procedurile judiciare subsecvente. Reclamantul a
argumentat că instanțele nu s-au pronunțat cu privire la fondul
cauzei sale, în pofida faptului că acesta și-a prezentat în mod
constant argumentele. Reclamantul a cerut UAR și, ulterior,
instanțelor să se pronunțe nu numai cu privire la anularea
deciziei UAR, ci și asupra reînscrierii sale ca membru al
Baroului, luând în considerare faptul că excluderea sa în
anul 1981 a reprezentat un abuz comis sub regimul comunist,
asupra faptului că UAR nu i-a comunicat Decizia din data de
27 iunie 1996 și asupra aplicabilității Legii contenciosului
administrativ (Legea nr. 29/1990) în cauza sa. S-a susținut că,
potrivit legii respective, dreptul UAR de a emite decizia
respectivă era prescris, Baroul Constanța fiind competent, în
anul 1991, să-și anuleze propria decizie din anul 1981. El a
susținut că a acționat cu bună-credință și s-a bazat pe Legea
nr. 29/1990 când a formulat cererea, în anul 1991, către
Baroul Constanța, și nu către UAR, pentru anularea hotărârii
acestuia din anul 1981, care l-a exclus de pe lista Baroului, și
că UAR însăși a recunoscut, în răspunsul la interogatoriul
reclamantului din 30 martie 1998, că acesta avea dreptul să
depună o astfel de cerere la Barou.
55. Cu privire la refuzul curții de apel de a dispune
prezentarea Registrului original de decizii al UAR, reclamantul
a arătat în continuare că instanța ar fi putut dispune
prezentarea Registrului original în cadrul procedurilor
administrative, în loc să propună alternativa inițierii unei
proceduri penale pentru fals, care ar fi întârziat soluționarea
plângerilor administrative. Reclamantul a subliniat că instanța
și-a revocat hotărârea anterioară cu privire la prezentarea
originalului după ce UAR a prezentat câteva fotocopii ale
procesului-verbal care a stat la baza Deciziei din data de
27 iunie 1996. Întemeindu-se pe Cauza Timurtaș împotriva
Turciei, reclamantul a afirmat că aceste fotocopii, purtând o
semnătură indescifrabilă, i-au întărit îndoielile cu privire la
autenticitatea Deciziei UAR din data de 27 iunie 1996.
2. Guvernul

56. Guvernul a susținut că intervenția prealabilă a
organismelor profesionale, precum UAR, este conformă cu
prevederile art. 6 alin. 1 din Convenție în măsura în care
reclamantul a avut acces la o instanță care oferea toate
garanțiile pentru un proces echitabil. Admițând faptul că
procedura care a condus la adoptarea Deciziei UAR din data
de 27 iunie 1996 nu a respectat cerințele art. 6 alin. 1 din
Convenție, Guvernul a argumentat că aceste deficiențe au fost
remediate ulterior de instanțe.
57. Cu privire la afirmația că instanțele nu s-au pronunțat
asupra unor aspecte din dosar, Guvernul a remarcat că
acestea s-au pronunțat de fapt cu privire la toate aspectele
acestuia. A arătat, în plus, că, exceptând anularea Deciziei
UAR din 27 iunie 1996 și admiterea cererii reclamantului
privind transferul la Baroul București, celelalte chestiuni ridicate
de reclamant au fost doar simple argumente asupra cărora
instanțele nu erau obligate să se pronunțe în detaliu.
58. Cu privire la refuzul curții de apel de a dispune
prezentarea Registrului original de decizii al UAR, Guvernul a
atras atenția asupra marjei de apreciere a instanțelor în
administrarea probelor și a menționat că curtea de apel a
revenit asupra deciziei privind examinarea Registrului de
decizii după ce UAR a prezentat procesul-verbal integral al
reuniunii din 27 iunie 1996. Acest proces-verbal al adunării
UAR purta semnăturile tuturor membrilor care au participat la
adunare și trebuia considerat un act autentic în sensul
art. 1171 din Codul civil român. Această calificare a implicat
aplicarea prevederilor art. 1173 și 1174 din acest cod, având
drept consecință faptul că o astfel de hotărâre a beneficiat de
prezumția de autenticitate ce putea fi răsturnată prin
formularea unei plângeri penale pentru fals. Guvernul a
adăugat că reclamantul a fost informat de curtea de apel cu
privire la posibilitatea contestării autenticității Deciziei UAR din

27 iunie 1996 prin formularea unei astfel de plângeri penale,
pe care acesta nu a depus-o.
B. Aprecierea Curții

59. Curtea va proceda la examinarea fiecărui capăt de
cerere formulat de reclamant, înainte de a ajunge la o
concluzie finală bazată pe analiza generală a acestora.
1. Decizia UAR din data de 27 iunie 1996

60. Curtea reiterează faptul că art. 6 alin. 1 din Convenție
nu obligă statele părți să supună litigiile asupra drepturilor și
obligațiilor cu caracter civil unei proceduri care să respecte
integral, în toate etapele, cerințele art. 6. Intervenția inițială a
organismelor administrative sau profesionale, care au sau nu
prerogative judiciare, care nu îndeplinesc toate cerințele, poate
fi justificată dacă aceste organisme se supun controlului
ulterior al unui organ judiciar cu competență deplină, care
garantează drepturile prevăzute de art. 6 alin. 1 din Convenție
(a se vedea Le Compte, Van Leuven și De Meyere împotriva
Belgiei, Hotărârea din 23 iunie 1986, Seria A nr. 43, pag. 23,
paragraful 51, și Albert și Le Compte împotriva Belgiei, Hotărârea
din 10 februarie 1983, Seria A nr. 58, pag. 16, paragraful 29).
61. Curtea observă, mai întâi, că Statutul nu prevede nici
o procedură specifică pentru anularea, de către UAR, a
înscrierii unui avocat în Barou. Cu toate acestea, observă că
părțile sunt de acord că procedura care a condus la
adoptarea de către UAR a Deciziei din data de 27 iunie 1996
nu a respectat cerințele art. 6 alin. 1 din Convenție, Guvernul
argumentând că aceste deficiențe au fost remediate ulterior de
instanțe.
62. Curtea observă în continuare că, în cauza de față,
contrar hotărârii pronunțate în Cauza Albert și Le Compte
menționată mai sus, chestiunea asupra căreia UAR s-a
pronunțat în data de 27 iunie 1996 a fost supusă ulterior
controlului judiciar sub toate aspectele. Acele proceduri au fost
publice și au oferit reclamantului, prin intermediul declarațiilor
orale și concluziilor scrise, posibilitatea să își susțină punctele
de vedere. În ceea ce privește plângerea reclamantului privind
amânarea notificării Deciziei UAR din 27 iunie 1996 până în
februarie 1998, Curtea observă că reclamantul nu a suferit un
prejudiciu iremediabil, având în vedere că în martie 1998
putea încă să atace în instanță respectiva decizie, excepția
prescripției nefiind ridicată nici de UAR, nici de instanțe.
2. Nesoluționarea de către instanțele naționale a unei părți a obiectului cauzei

63. Curtea reiterează faptul că efectul art. 6 alin. 1 din
Convenție este, inter alia, să acorde unui îtribunal“ atribuția de
a efectua o examinare corespunzătoare a afirmațiilor, motivelor
și probelor, fără a prejudicia evaluarea sau relevanța acestora
pentru hotărârea luată, având în vedere că nu este în
competența Curții să examineze dacă motivele sunt întrunite
în mod corespunzător. Cu toate acestea, deși art. 6 alin. 1
din Convenție obligă instanțele să își motiveze hotărârile, nu
poate fi interpretat în sensul impunerii unui răspuns detaliat
pentru fiecare argument (a se vedea Hotărârea Van de Hurk
împotriva Olandei din 19 aprilie 1994, Seria A nr. 288, pag. 20,
paragrafele 59 și 61; Decizia Burg împotriva Franței, Cererea
nr. 34.763/02, CEDO 2003-II). Întinderea obligației de a motiva
poate varia în funcție de natura hotărârii și trebuie stabilită în
lumina circumstanțelor cauzei (a se vedea hotărârile Ruiz
Torija împotriva Spaniei, și Hiro Balani împotriva Spaniei, din
9 decembrie 1994, Seria A nr. 303-A și B, pag. 12, paragraful
29 și, respectiv, pag. 29—30, paragraful 27).
64. Curtea observă că reclamantul a solicitat instanțelor
anularea Deciziei UAR din data de 27 iunie 1996, motivând
că, în temeiul Legii nr. 51/1995, UAR nu mai avea
competența în anul 1996 să anuleze înscrierea sa în Baroul
Constanța în anul 1991; că, în baza Legii nr. 29/1990, dreptul
UAR de a lua această decizie era prescris, anularea în
anul 1996 a unei decizii luate în anul 1991 fiind de
competența instanțelor; și că, în ceea ce privește fondul
cauzei, a cărei examinare a fost cerută în mod expres
instanțelor, reclamantul a acționat cu bună-credință atunci
când a formulat o cerere la baroul menționat pentru anularea

MONITORUL OFICIAL AL ROMÂNIEI, PARTEA I, Nr. 210/8.III.2006
deciziei nelegale a acestuia din anul 1981 și nu putea fi
învinovățit pentru faptul că Baroul nu a înaintat cererea către
UAR sau pentru faptul că UAR nu a verificat validitatea
deciziei Baroului. Reclamantul a arătat totodată că cererea
administrativă pe care a adresat-o la 18 februarie 1998 către
UAR nu a reprezentat un remediu.
65. Curtea remarcă faptul că atât curtea de apel, cât și
Curtea Supremă de Justiție au respins cererea reclamantului,
motivând că în anul 1991 UAR, în conformitate cu Decretullege nr. 90/1990, era singurul organ competent să decidă
readmiterea în Barou; că reclamantul nu putea pretinde că nu
avea cunoștință de aceste prevederi; că, în consecință,
readmiterea lui în Baroul Constanța în anul 1991 era în mod
evident nulă; și că dreptul de a o anula în 1996 nu era
prescris, anularea putând fi hotărâtă oricând. În baza
Statutului, instanțele au respins afirmația reclamantului că
Legea nr. 51/1995 nu a mai acordat UAR competența de a
anula deciziile Baroului.
66. Curtea reține însă că instanțele naționale și-au
întemeiat hotărârile, în ceea ce privește competența UAR de
a anula decizia Baroului Constanța din anul 1991, pe art. 58
lit. g) și i) din Legea nr. 51/1995 coroborat cu art. 130 din Statut,
acesta din urmă fiind adoptat de însăși UAR în anul 1995. Cu
toate acestea, se pare că abia la 6 martie 2001, în urma
modificării și republicării Legii nr. 51/1995, o astfel de atribuție
a fost din nou prevăzută expres de art. 63 lit. i) din Legea
nr. 51/1995. Conștientă de competența sa limitată de a
analiza interpretarea legii naționale de către instanțele
naționale, Curtea constată totuși că o astfel de modificare nu
ar fi avut sens dacă între anii 1995 și 2001 UAR ar fi avut
competența să anuleze decizii ale Baroului pe temei de
nelegalitate, în baza prevederilor inițiale ale legii respective.
67. Curtea observă că, deși instanțele au răspuns unora
dintre argumentele reclamantului, acestea nu au răspuns
argumentelor principale, respectiv că acesta a acționat cu
bună-credință, în conformitate cu principiile dreptului
administrativ și cu Legea nr. 29/1990, când a depus o cerere
la Baroul Constanța în anul 1991, în scopul anulării deciziei
nelegale adoptate de acesta în anul 1981 în împrejurările
excepționale în care părăsise țara; și că, în orice caz, nu
putea fi învinovățit pentru faptul că Baroul nu a înaintat
cererea sa către UAR sau pentru faptul că UAR nu a verificat
validitatea deciziei Baroului.
În plus, Curtea remarcă faptul că, deși reclamantul a
depus cererea în scopul de a obține anularea Decizei UAR
din data de 27 iunie 1996, acesta a solicitat în mod expres
instanțelor să examineze fondul cauzei și consecințele pe care
le poate avea asupra soluției date cererii sale. Reclamantul a
arătat, de asemenea, că cererea administrativă pe care a
adresat-o în data de 18 februarie 1998 către UAR nu a
reprezentat un remediu care să conducă la clarificarea situației
sale.
3. Prezentarea Registrului original de decizii al UAR

68. Curtea reiterează faptul că, deși art. 6 alin. 1 din
Convenție garantează dreptul la un proces echitabil, acesta nu
instituie nici o regulă cu privire la admisibilitatea probelor sau
la modul în care ar trebui evaluate, care reprezintă, prin
urmare, chestiuni de competența, în principal, a dreptului
intern și a instanțelor naționale (a se vedea, mutatis mutandis,
Hotărârea Schenk împotriva Elveției din 12 iulie 1988, Seria A
nr. 140, pag. 29, paragraful 46, și Garcia Ruiz împotriva
Spaniei, Cererea nr. 30.544/96, paragraful 28, CEDO 1999-I).
Cu toate acestea, Curtea trebuie să stabilească dacă
procedurile, inclusiv modul în care au fost administrate
probele, au fost corecte, așa cum prevede art. 6 alin. 1 din
Convenție. Corectitudinea trebuie evaluată prin raportare la
ansamblul procedurii (a se vedea Pélissier și Sassi împotriva
Franței, Cererea nr. 25.444/94, paragrafele 45 și 46, CEDO 1999-II).
69. În cauza de față, Curtea remarcă faptul că, prin
Hotărârea din 15 septembrie 1998, curtea de apel a revocat
hotărârea sa din data de 7 iunie 1998 privind prezentarea
Registrului în original și a hotărât că UAR nu trebuia să

11

prezinte Registrul original de decizii. Curtea a hotărât că, de
vreme ce reclamantul a refuzat să depună o plângere penală
privind pretinsa falsificare a deciziei UAR, astfel de probe nu
erau necesare în cauză, iar probele deja prezentate de UAR
erau suficiente pentru a concluziona că decizia presupus a fi
fost luată în data de 27 iunie 1996 fusese efectiv luată la
data respectivă. Obiecția reclamantului la respectiva hotărâre
a fost respinsă de instanță.
70. Curtea reține că probele prezentate de UAR, care au
determinat instanța să revină asupra hotărârii anterioare,
constau în două fotocopii, una de pe un extras din procesulverbal al adunării din 27 iunie 1996, care descria procedura
care a condus la luarea deciziei atacate, iar cealaltă de pe o
altă pagină din acest proces-verbal, fără nici o legătură cu
cauza reclamantului. Ambele pagini purtau ștampila UAR și
semnătura secretarului acestuia, însoțită de cuvintele îcopie
certificată“.
71. Curtea este de acord cu reclamantul, care se
întemeiază pe Cauza Timurtaș împotriva Turciei (Cererea
nr. 23.531/94, paragraful 66, CEDO 2000-VI), că un document
fotocopiat trebuie supus unei verificări atente înainte de a fi
acceptat ca o copie autentică a unui original. Acest lucru este
cu atât mai adevărat într-o cauză în care există deja mai
multe elemente, în special faptul că reclamantul nu a fost
informat cu privire la procedura care a condus la adoptarea
Deciziei UAR din 27 iunie 1996 și că decizia respectivă nu
i-a fost comunicată până în februarie 1998, care pun sub
semnul întrebării corectitudinea procedurii în ansamblu. Ar
trebui adăugat că fotocopiile prezentate de UAR curții de apel
și prezentate Curții de către Guvern nu purtau semnăturile
necesare ale membrilor Consiliului UAR, ci reprezentau o
formă simplificată a deciziei originale, semnată de secretarul
UAR, având menționate cuvintele îcopie certificată“.
72. Curtea ia notă de faptul că Guvernul a menționat în
observațiile sale că decizia UAR din data de 27 iunie 1996
trebuie considerată înscris oficial, în sensul că art. 1171 din
Codul civil român, având drept consecință faptul că o astfel
de decizie beneficiază de prezumția de autenticitate, care
poate fi răsturnată pe calea unei plângeri penale pentru fals.
Reclamantul a refuzat să formuleze o astfel de plângere, care
ar fi întârziat considerabil soluționarea cauzei, considerând-o
irelevantă pentru rezultatul acțiunii sale.
73. Curtea observă faptul că, potrivit interpretării dreptului
procesual român, o instanță poate revoca, printr-o hotărâre
motivată, o hotărâre anterioară privind admiterea probelor. Cu
toate acestea, în absența încheierilor de ședință relevante ale
procedurilor desfășurate în fața instanțelor naționale, după cum
s-a solicitat de Curte Guvernului pârât cu prilejul comunicării
cauzei și luând în considerare copiile prezentate de UAR în
cadrul acestei proceduri, Curtea consideră că există îndoieli
considerabile privind maniera în care curtea de apel a revocat
hotărârea sa privind prezentarea Registrului original de decizii
al UAR. Totodată, Curtea consideră că formularea unei
plângeri penale pentru fals ar fi impus reclamantului o sarcină
disproporționată, având în vedere circumstanțele cauzei.
4. Concluzie

74. În lumina observațiilor de mai sus și luând în
considerare procedura în ansamblu, Curtea concluzionează că
cerințele de echitabilitate nu au fost întrunite. În consecință,
Curtea constată că art. 6 alin. 1 din Convenție a fost încălcat.
II. Pretinsa încălcare a art. 1 din Protocolul nr. 1 la
Convenție
75. Reclamantul s-a plâns că Decizia UAR din data de
27 iunie 1996, confirmată prin procedurile judiciare ulterioare,
a reprezentat o ingerință în dreptul său la respectarea
bunurilor sale sub forma unui control al folosinței bunurilor,
incompatibilă cu cerințele art. 1 din Protocolul nr. 1 la
Convenție, care are următoarea formulare:
îOrice persoană fizică sau juridică are dreptul la
respectarea bunurilor sale. Nimeni nu poate fi lipsit de

12

MONITORUL OFICIAL AL ROMÂNIEI, PARTEA I, Nr. 210/8.III.2006

proprietatea sa decât pentru cauză de utilitate publică și în
condițiile prevăzute de lege și de principiile generale ale
dreptului internațional.
Dispozițiile precedente nu aduc atingere dreptului statelor
de a adopta legile pe care le consideră necesare pentru a
reglementa folosința bunurilor conform interesului general sau
pentru a asigura plata impozitelor ori a altor contribuții sau a
amenzilor.“
A. Răspunderea statului pârât
1. Argumentele părților

76. Făcând referire la Cauza Costello-Roberts împotriva
Marii Britanii (Hotărârea din 25 martie 1993, Seria A nr. 247-C),
reclamantul a susținut că un stat nu se poate elibera de
obligațiile ce îi revin în temeiul Convenției prin delegarea
acestora către organisme sau persoane private. În special
Curtea a recunoscut că răspunderea statului ar putea fi
angajată prin activitățile asociațiilor profesionale cărora le-a
încredințat atribuții cu privire la reglementarea profesională.
Conform reclamantului, UAR este un organism de
reglementare independent, constituit prin Statut, și are sarcina,
în baza respectivului Statut, de a reglementa statutul profesiei
[art. 58 lit. b) din Legea nr. 51/1995]. Acesta este un
organism de drept public, supus jurisdicției instanțelor
administrative în baza Legii nr. 29/1990. Deciziile sale au fost
considerate acte autentice în sensul art. 1171 din Codul civil
român și a fost considerat în jurisprudența internă ca
autoritate administrativă, având o structură și atribuții
prevăzute de lege. Reclamantul a concluzionat că răspunderea
statului a fost, prin urmare, angajată prin raportare la deciziile
UAR pe care acesta le contesta.
77. Guvernul a considerat că nu poate fi angajată
răspunderea statului, în baza art. 1 din Protocolul nr. 1 la
Convenție, pentru consecințele negative ale unui litigiu între
doi particulari. Acesta a concluzionat că deciziile organismelor
profesionale, alese în mod liber de avocați în conformitate cu
regulamentul intern al profesiei acestora, nu pot angaja
răspunderea statului.
2. Aprecierea Curții

78. Curtea reiterează criteriile menționate în jurisprudența
sa (a se vedea, de exemplu, Cauza Costello-Roberts împotriva
Marii Britanii, pag. 58, paragraful 27, menționată mai sus; Van
der Mussele împotriva Belgiei, Hotărârea din data de
23 noiembrie 1983, Seria A nr. 70, pag. 14—15, paragraful 29)
și arată că UAR este legal constituită prin Legea nr. 51/1995
și învestită cu prerogative administrative și de reglementare.
UAR urmărește un scop de interes general cu privire la
profesia de avocat prin exercitarea unei forme de control
public, de exemplu asupra înscrierii în Barou, iar deciziile sale
sunt supuse controlului instanțelor administrative (a se vedea,
mutatis mutandis, Decizia Bota împotriva României din
12 octombrie 2004, Cererea nr. 24.057/03). Curtea observă
totodată, în subsidiar, că în jurisprudența internă UAR a fost
considerată o autoritate publică ce execută acte administrative
și are rol de serviciu public. Prin urmare, concluzionează că
răspunderea statului este angajată ca urmare a deciziilor
administrative ale UAR, pe care le contestă reclamantul.
B. Aplicabilitate: dacă reclamantul avea un îbun“
1. Argumentele părților

79. Reclamantul susține că interesele economice asociate
activității acestuia au reprezentat un îbun“ în sensul art. 1 din
Protocolul nr. 1 la Convenție. Astfel, începând din anul 1991
acesta și-a desfășurat activitatea în calitate de consultant și
membru al Baroului New York, oferind consultanță de investiții
mai multor clienți, corporații multinaționale care investeau în
România. A fost înscris în Baroul Constanța, însă a practicat
în București, unde a stabilit mai multe contacte cu investitori
străini, menționarea sa în Ghidul Juridic Martindale-Hubbel,
care enumeră o parte dintre clienții acestuia, reprezentând o
dovadă în acest sens. Reclamantul a declarat că însăși UAR
a susținut, în Decizia sa din 14 martie 1998 și în răspunsul la
interogatoriul din 30 iunie 1998, că acesta a comis o fraudă

exercitând profesia de avocat în tot acel timp fără autorizație
legală. Conform spuselor reclamantului, clienții societății sale,
Petru Buzescu — S.R.L., au fost clienții săi atât în fapt, fiind
atrași de el și de reputația sa, cât și în drept, având în
vedere că era unicul proprietar al societății.
Reclamantul a arătat că a solicitat transferul la Baroul
București, în 1996, pentru a-și putea reprezenta clienții, printre
care companii multinaționale, în instanță, dar, deși era pe
deplin calificat, UAR i-a retras, în mod nelegal, dreptul de a
profesa. Astfel, reclamantul nu a putut să profeseze ca avocat
după anul 1996, să furnizeze clienților întreaga gamă de
servicii ale unui avocat român și, în consecință, să
îexploateze“ și chiar să își extindă reputația, consecința fiind
pierderea multor clienți.
80. Guvernul a afirmat că, anterior declanșării procedurilor
administrative privind Decizia UAR din data de 27 iunie 1996,
reclamantul nu a avut nici un fel de reputație ca avocat, nici
o practică consolidată sau vreun alt interes economic care să
justifice protecția art. 1 din Protocolul nr. 1 la Convenție.
Acesta a susținut că reputația reclamantului era de fapt legată
de activitățile societății sale înființate în anul 1994, prin
intermediul căreia reclamantul furniza servicii în domeniul
juridic sau în domenii legate de acesta, cu excepția
reprezentării în instanță. Guvernul s-a întemeiat pe probele
prezentate de reclamant, în data de 27 octombrie 1998, curții
de apel și a afirmat că această cauză este diferită față de
cauzele Van Marle și alții împotriva Olandei și H. împotriva
Belgiei, de vreme ce el nu practicase ca avocat cu sediu
profesional și nu plătise taxele către fondul asigurărilor sociale
al avocaților.
2. Aprecierea Curții

81. Referindu-se la jurisprudența sa anterioară, Curtea
reține că, în măsura în care se referă la pierderea unui venit
viitor, plângerea reclamantului iese din sfera de protecție
prevăzută de art. 1 din Protocolul nr. 1 la Convenție, care
privește numai bunurile existente sau speranțele legitime
privind proprietatea [a se vedea Ian Edgar (Liverpool) Ltd.
împotriva Marii Britanii (dec.), nr. 37.683/97, CEDO 2000-I]. Cu
toate acestea, aplicabilitatea art. 1 din Protocolul nr. 1 la
Convenție se extinde la exercitarea profesiei de avocat și la
reputația aferentă, avându-se în vedere că acestea sunt
entități de o anumită valoare care au, în multe privințe, natura
drepturilor private și astfel constituie beneficii, reprezentând
bunuri în sensul primei propoziții din această prevedere [a se
vedea Van Marle și alții împotriva Olandei, Hotărârea din data
de 26 iunie 1986, Seria A nr. 101, pag. 13, paragraful 41, și
Döring împotriva Germaniei (dec.), nr. 37.595/97, CEDO 1999-VIII;
a se vedea, totodată, Wendenburg și alții împotriva Germaniei
(dec.), nr. 71.630/01, CEDO 2003-II].
82. Curtea reține că mai multe documente prezentate de
reclamant, în special Adresa UAR din data de 14 martie
1998, dovada acesteia din 30 iunie 1998 prezentată Curții de
Apel București și Adresa Ministerului Afacerilor Externe din
data de 3 septembrie 1996, atestă faptul că după 1991
reclamantul și-a extins în mod semnificativ reputația în
legătură cu serviciile juridice prestate. Aceasta remarcă faptul
că reclamantul a plătit taxele lunare la Barou și UAR, dar nu
și taxele la fondul asigurărilor sociale al avocaților pentru
contractele sale, fiind acuzat de UAR la data de 30 iunie
1998 de practicarea nelegală a profesiei de avocat. Curtea nu
consideră relevant în acest context faptul că reclamantul nu
avea un sediu profesional și consideră nepotrivit să scoată în
evidență modul în care acesta și-a consolidat clientela, de
vreme ce, aparent, calitatea sa de membru al Baroului New
York, activitatea din cadrul societății Petru Buzescu — S.R.L.
și poziția sa ca avocat înscris într-un barou român au
reprezentat factori care au contribuit la aceasta. Curtea
consideră că clientela existentă a reclamantului era legată de
practica sa ca avocat și că a fost în măsură să o
îexploateze“ ca avocat. În acest sens, Curtea este de acord
cu reclamantul că, pentru a-și putea îexploata“ clientela,

MONITORUL OFICIAL AL ROMÂNIEI, PARTEA I, Nr. 210/8.III.2006
trebuia să furnizeze clienților o gamă completă de servicii ca
avocat român, inclusiv reprezentarea în instanță, scop în care
acesta a solicitat transferul la Baroul București.
83. Curtea concluzionează că, la data adoptării Deciziei
UAR din data de 27 iunie 1996, reclamantul putea pretinde
că avea un îbun“ în sensul art. 1 din Protocolul nr. 1 la
Convenție, în ceea ce privește reputația pe care și-o
construise în România între anii 1991 și 1996.
C. Respectarea prevederilor art. 1 din Protocolul nr. 1 la Convenție
1. Argumentele părților

84. Reclamantul a afirmat că Decizia UAR din 27 iunie
1996, menținută de instanțe, a reprezentat un control al
folosinței bunurilor sale, în sensul articolului menționat mai
sus. Acesta a considerat că Decizia UAR din data de
27 iunie 1996 este ilegală, susținând că baza sa legală
fusese înlăturată prin Legea nr. 51/1995; că UAR nu mai
avea competența, în conformitate cu prevederile legii
menționate mai sus, în vigoare în perioada respectivă, să
anuleze înscrierea sa în Baroul Constanța în anul 1991; că
Statutul adoptat de UAR, pe care s-au întemeiat hotărârile
adoptate de instanțele naționale, nu putea fi luat în
considerare în măsura în care adăuga la lege; și că dreptul
de a anula înscrierea sa se prescrisese anterior anului 1996.
85. Reclamantul a afirmat că UAR nu putea să
urmărească un scop așa-zis legitim, având în vedere că
Decizia din data de 27 iunie 1996 a fost adoptată la 5 ani
după ce UAR avusese oportunitatea să ridice problema
nulității înscrierii sale când Baroul Constanța și-a prezentat
rapoartele obișnuite și că decizia a fost adoptată în secret și
nu i-a fost comunicată până în februarie 1998. Reclamantul a
contestat afirmația că în cauza sa a fost menținut un just
echilibru. El a afirmat că în data de 9 iunie 1997 a solicitat
UAR, aparent organul competent să aprobe înscrierea sa ca
avocat, clarificarea și rezolvarea situației sale, dar nu a primit
nici un răspuns la cererea respectivă, și nici la a doua cerere
din data de 18 februarie 1998. Același lucru s-a întâmplat în
data de 30 mai 2001, când reclamantul a solicitat înscrierea
în Baroul București ca avocat înscris într-un barou străin. În
concluzie, reclamantul a susținut că UAR ar fi putut menține
un just echilibru dacă l-ar fi notificat la timp cu privire la
Decizia din data de 27 iunie 1996 sau dacă l-ar fi înscris ca
avocat pentru a remedia pretinsa ilegalitate a înscrierii sale în
Baroul Constanța.
86. Guvernul a reiterat criteriile menționate de Curte pentru
ca o măsură să fie considerată ingerință statală în dreptul
persoanei de a folosi proprietatea sa și a subliniat că statul
se bucură de o marjă de apreciere considerabilă. Cu privire la
legalitatea Deciziei UAR din data de 27 iunie 1996, Guvernul
a afirmat că sarcina interpretării și aplicării dreptului intern
revine, în principal, instanțelor naționale, deși Curtea poate
interveni în cazuri de abuz evident, situație care nu este
aplicabilă cauzei reclamantului. În ceea ce privește scopul
legitim al măsurii, Guvernul a declarat că decizia UAR era
destinată promovării interesului general, fiind menită să asigure
ca toate deciziile privind admiterea și excluderea din profesia
de avocat să fie adoptate de același organ competent, în
conformitate cu legislația relevantă.
87. În ceea ce privește necesitatea menținerii unui just
echilibru, Guvernul s-a întemeiat pe jurisprudența Curții, în
special pe hotărârea în Cauza Pine Valley Developments Ltd
împotriva Irlandei, în care Curtea a arătat că în cazul în care
dreptul de proprietate al reclamantului s-a întemeiat pe măsuri
nelegale, hotărârile autorităților naționale care determină
încetarea folosinței ilegale a proprietății nu reclamă o
despăgubire. Acesta a concluzionat că Decizia UAR din data
de 27 iunie 1996 nu a fost disproporționată în nici o privință,
de vreme ce a reprezentat singura cale de a remedia
nelegalitatea deciziei Baroului Constanța de a-l înscrie pe
reclamant.
2. Aprecierea Curții

88. Curtea constată că, în prezenta cauză, anularea
înscrierii reclamantului în Baroul Constanța a avut drept

13

consecință pierderea acelei părți din clientela sa care era
interesată de capacitatea sa de a furniza întreaga gamă de
servicii pe care o oferă un avocat român și, prin urmare, o
pierdere de venit. În consecință, a existat o ingerință în
dreptul reclamantului la respectarea bunurilor sale.
Aceasta a fost o măsură care a presupus controlul
folosinței bunurilor, care trebuie examinată prin raportare la al
doilea paragraf al art. 1 din Protocolul nr. 1 la Convenție (a
se vedea, mutatis mutandis, Tre Traktörer AB împotriva Suediei,
Hotărârea din 7 iulie 1989, Seria A nr. 159, pag. 22,
paragraful 55, și Decizia Döring împotriva Germaniei, Cererea
nr. 37.595/97, CEDO 1999-VIII).
89. Pentru a fi compatibilă cu regula generală menționată
în prima propoziție a primului paragraf al art. 1 din
Protocolul nr. 1 la Convenție în lumina căruia trebuie
interpretat cel de-al doilea paragraf, o astfel de ingerință
trebuie să mențină un îjust echilibru“ între necesitățile
interesului general al comunității și cerințele cu privire la
protecția drepturilor fundamentale ale individului (a se vedea
Sporrong și Lönnroth împotriva Suediei, Hotărârea din
23 septembrie 1982, Seria A nr. 52, pag. 26, paragraful 69).
În plus, chestiunea cu privire la menținerea unui just echilibru
îdevine relevantă numai dacă s-a stabilit că ingerința
respectivă satisface cerința de legalitate și nu a fost arbitrară“
(a se vedea latridis împotriva Greciei [MC], Cererea
nr. 31.107/96, paragraful 58, CEDO 1999-II, și Beyeler
împotriva Italiei [MC], Cererea nr. 33.202/96, paragraful 107,
CEDO 2000-I).
90. Cu privire la legalitatea ingerinței, Curtea remarcă
faptul că instanțele naționale au hotărât că art. 130 din
Statutul adoptat de UAR, care a fost publicat în Monitorul
Oficial al României, Partea I, nu a adăugat la Legea
nr. 51/1995 și că o interpretare coroborată a acestor prevederi
a constituit baza legală a Deciziei UAR din 27 iunie 1996. În
plus, instanțele au decis că, având în vedere că readmiterea
reclamantului în Baroul Constanța în anul 1991 a fost în mod
clar nulă, dreptul de a o anula în anul 1996 nu fusese prescris.
91. Curtea remarcă faptul că Legea nr. 51/1995 a
desființat de fapt atribuțiile UAR, prevăzute expres de
Decretul-lege nr. 90/1990, de a anula deciziile Baroului. Abia
în data de 6 martie 2001, în urma modificării și republicării
Legii nr. 51/1995, o astfel de atribuție a fost din nou
prevăzută în mod expres de art. 63 lit. i) din Legea
nr. 51/1995. Curtea consideră că o astfel de modificare nu ar
fi avut sens dacă, în conformitate cu prevederile inițiale ale
legii respective, UAR ar fi avut competența legală de a anula
decizii ale Baroului pentru nelegalitate, între anii 1995 și 2001.
92. Curtea reiterează că atribuția sa de a verifica
respectarea dreptului intern este limitată. Interpretarea și
aplicarea dreptului intern revin, în principal, autorităților
naționale (a se vedea Tre Traktörer AB împotriva Suediei, citată
mai sus, pag. 23, paragraful 58). Cu toate acestea, principiul
legalității presupune că prevederile aplicabile ale dreptului
intern sunt suficient de accesibile, precise și previzibile în
ceea ce privește aplicarea lor. În această privință, Curtea
trebuie să se asigure că maniera în care dreptul intern este
interpretat și aplicat — chiar și în cazul în care cerințele au
fost respectate — nu presupune consecințe în contradicție cu
standardele Convenției (a se vedea Beyeler împotriva Italiei,
citată mai sus, paragraful 109—110).
Din această perspectivă, presupunând că Decizia UAR din
data de 27 iunie 1996 nu a fost arbitrară și, prin urmare,
incompatibilă cu principiul legalității, Curtea consideră că
elementul de incertitudine și imprecizie din Legea nr. 51/1995
cu privire la atribuția UAR de a anula decizii ale Baroului și
libertatea considerabilă de care se bucură autoritățile în
această privință, prin intermediul Statutului, sunt considerații
importante de care trebuie ținut cont în determinarea gradului
în care măsura contestată a menținut un just echilibru (a se
vedea, mutatis mutandis, Beyeler împotriva Italiei, citată mai
sus, paragraful 110).

14

MONITORUL OFICIAL AL ROMÂNIEI, PARTEA I, Nr. 210/8.III.2006

93. În ceea ce privește scopul legitim al ingerinței, Curtea
consideră că aceasta urmărea un scop de interes general, de
vreme ce părea legitim pentru UAR să verifice solicitările de
(re)admitere în Barou. Scopul unui astfel de control era, prin
urmare, protejarea publicului prin asigurarea competenței celor
care exercită profesia de avocat. Întârzierea excesivă în
adoptarea Deciziei din 27 iunie 1996 și comunicarea sa
reclamantului nu poate fi considerată în sine ca o lipsă de
scop legitim a Deciziei UAR de scopul său legitim.
94. În ceea ce privește proporționalitatea ingerinței, Curtea
remarcă faptul că, având în vedere că înscrierea reclamantului
în Baroul Constanța a avut loc în anul 1991 și că, în
conformitate cu art. 5 alin. 3 lit. j) din Decretul-lege
nr. 90/1990, la momentul respectiv UAR avea obligația legală
să controleze admiterea în barouri, ceea ce, în cazul
reclamantului, a făcut abia în 1996, ingerința de care se
plânge acesta a fost una gravă, privându-l pe reclamant, după
5 ani de la readmiterea sa în Barou, de dreptul de a practica
avocatura. UAR ar fi putut lua măsurile necesare, ca răspuns
la solicitările reclamantului din 9 iunie 1997 și 18 februarie
1998, pentru a-l readmite în profesie sau cel puțin pentru a-i
indica procedura de urmat în scopul readmiterii sale, de
vreme ce aparent era singurul organ competent să ia o
decizie în acest sens.
95. Cu privire la instanțele naționale, Curtea remarcă faptul
că acestea s-au pronunțat exclusiv asupra legalității Deciziei
UAR din 27 iunie 1996 în baza doctrinei ultra vires, iar Curtea
Supremă de Justiție a arătat că anularea înscrierii
reclamantului în Baroul Constanța pe temei de nelegalitate nu
l-a privat de dreptul de a solicita autorității competente să
soluționeze cererea sa de reînscriere în Barou, fără să
remarce că reclamantul solicitase deja UAR clarificarea și
soluționarea situației sale fără nici un rezultat.
96. Curtea reiterează că trebuie să existe o relație
rezonabilă de proporționalitate între mijloacele folosite și
scopurile urmărite (a se vedea Cauza Tre Traktörer AB
împotriva Suediei, citată mai sus, pag. 23, paragraful 59). Nu
contestă scopul sau utilitatea doctrinei ultra vires, care prevede
o garanție importantă împotriva abuzului de putere al
autorităților locale sau legale care își depășesc competențele
stabilite de legea națională. Cu toate acestea, Curtea nu este
convinsă de faptul că aplicarea doctrinei la cazul în speță
respectă principiul proporționalității (a se vedea, mutatis
mutandis, Hotărârea Stretch împotriva Marii Britanii din 24 iunie
2003, Cererea nr. 44.277/98, paragraful 38).
97. În cauza de față, Curtea observă în primul rând că
reclamantul a susținut în fața instanțelor naționale că nu i se
poate imputa faptul că Baroul Constanța nu a înaintat cererea
sa la UAR în anul 1991 și nici faptul că UAR nu a verificat
valabilitatea deciziei Baroului și că el a solicitat în mod expres
instanțelor examinarea fondului cauzei și a consecințelor
acestuia asupra soluționării cererii sale. În al doilea rând,
Curtea remarcă faptul că reclamantul solicitase deja UAR, în
special în data de 9 iulie 1997, îsă clarifice și să soluționeze“
situația sa și să îl consilieze asupra modului în care poate fi
soluționată cererea sa, însă nu a primit nici un răspuns. Mai
mult, după litigiul cu UAR, în data de 30 mai 2001
reclamantul a depus o cerere la Baroul București pentru a fi
admis să practice ca avocat înscris simultan într-un barou
străin la vremea respectivă, dar nu a primit nici un răspuns.
Abia în februarie 2004 UAR și Baroul București au hotărât să
examineze cererea reclamantului și să îl repună în drepturi ca
avocat.
98. În lumina circumstanțelor cauzei, Curtea constată că
anularea înscrierii reclamantului în Baroul Constanța și
concluzia instanțelor naționale că acesta ar fi putut să
formuleze o nouă cerere la UAR pentru a fi readmis în Barou
ca avocat român nu reprezintă o măsură proporțională în
conformitate cu cerințele art. 1 din Protocolul nr. 1 la
Convenție, având în vedere că respectivul organism a anulat
înscrierea sa ca avocat cu o întârziere de 5 ani și de atunci

a refuzat în mod constant să îi rezolve situația. Prin urmare,
a existat o încălcare a prevederii respective.
III. Cu privire la aplicarea art. 41 din Convenție
99. Art. 41 din Convenție prevede:
îÎn cazul în care Curtea declară că a avut loc o încălcare
a Convenției sau a protocoalelor sale și dacă dreptul intern al
înaltei părți contractante nu permite decât o înlăturare
incompletă a consecințelor acestei încălcări, Curtea acordă
părții lezate, dacă este cazul, o reparație echitabilă.“
A. Prejudiciu
1. Prejudiciul material
a) Susținerile părților

100. Reclamantul a susținut că, dată fiind imposibilitatea de
a se înscrie în Baroul București datorită Deciziei UAR din
27 iunie 1996, a pierdut contracte substanțiale și nu a putut
să își dezvolte afacerea existentă și nici să își extindă rețeaua
de contacte deja stabilite, rezultatul fiind pierderea unor
oportunități de afaceri. Totodată, a argumentat că, nefiind
înscris ca avocat român, a fost privat de un venit care s-ar fi
majorat dacă i s-ar fi permis să practice avocatura.
Reclamantul a oferit exemple de solicitări de asistență juridică
pe care a trebuit să le refuze și de clienți care au decis să
renunțe la contractele încheiate cu acesta, din motivul
respectiv, în iulie 1995, iunie 1998, octombrie 2000 sau
februarie 2002.
Reclamantul a susținut că ar fi o abordare mult prea
formală să se facă o distincție între el și societatea sa, al
cărei unic asociat și proprietar este, în ceea ce privește
activitatea existentă și a arătat că și-a desfășurat activitatea
prin intermediul propriilor societăți datorită faptului că nu avea
dreptul să se prezinte ca avocat.
101. În replică la argumentele Guvernului, reclamantul a
declarat că în anul 1996 a hotărât să practice avocatura în
București, fiindcă numai Legea nr. 51/1995 a recunoscut
dreptul membrilor barourilor străine să practice legal în
România, astfel invalidând în mod expres afirmația
președintelui UAR, așa cum a fost exprimată în scrisoarea din
data de 5 noiembrie 1990.
102. Reclamantul a arătat că deciziile UAR și ale Baroului
București din februarie 2004, prin care a fost repus în drepturi
ca avocat, vor produce efecte numai după ce îi vor fi
comunicate și a susținut că nici UAR, nici Guvernul nu i-au
oferit nici o explicație pentru întârzierea în luarea respectivelor
decizii.
Reclamantul a declarat în final că nu poate să cuantifice
pierderea materială suferită și a invitat Curtea să acorde o
sumă pe baze echitabile.
103. Guvernul a arătat că reclamantul se referă de fapt la
clientela societății sale și că, având în vedere că nu a
profesat efectiv ca avocat anterior Deciziei UAR din 27 iunie
1996, clientela sa, în acea calitate, era una potențială, pe
care ar fi putut să o extindă. În aceste circumstanțe, Guvernul
a considerat că existența și extinderea clientelei reclamantului
erau extrem de nesigure și că pierderea clienților după 1996
nu a fost dovedită. Prezentând un raport de expertiză
contabilă, acesta a susținut că societatea reclamantului nu a
suferit pierderi financiare ca rezultat al faptului că reclamantul
și-a pierdut calitatea de avocat.
Guvernul a concluzionat că, în orice caz, la evaluarea
prejudiciului suferit de reclamant ar trebui luate în considerare
deciziile UAR și ale Baroului București din februarie 2004,
după comunicarea cărora reclamantul va putea practica în
calitate de avocat înscris în Baroul București.
b) Aprecierea Curții

104. Cu privire la pretențiile reclamantului referitoare la
pierderea materială, jurisprudența Curții stabilește că trebuie
să existe o legătură clară de cauzalitate între despăgubirile
pretinse de reclamant și încălcarea Convenției și că acestea
pot, dacă este cazul, să includă despăgubiri pentru pierderea
de câștiguri [a se vedea, printre alte autorități, Barberà,
Messegué și Jabardo împotriva Spaniei (art. 50), Hotărârea din

MONITORUL OFICIAL AL ROMÂNIEI, PARTEA I, Nr. 210/8.III.2006
13 iunie 1994, Seria A nr. 285-C, pag. 57—58, paragrafele
16—20, și Stretch împotriva Marii Britanii, citată mai sus,
paragraful 47)].
105. Un calcul exact al sumelor necesare pentru o
reparare integrală (restitutio in integrum) cu privire la pierderile
materiale suferite de reclamant poate fi împiedicat de
caracterul incert inerent al prejudiciului care decurge din
încălcare [a se vedea Young, James și Webster împotriva Marii
Britanii (art. 50), Hotărârea din 18 octombrie 1982, Seria A
nr. 55, pag. 7, paragraful 11)]. O anumită sumă poate fi totuși
acordată, în pofida numărului mare de aspecte necuantificabile
implicate în evaluarea pierderilor viitoare, deși cu cât perioada
de timp implicată este mai mare, cu atât mai incertă devine
legătura dintre încălcare și prejudiciu. Chestiunea care trebuie
soluționată în astfel de cazuri este nivelul reparației echitabile,
cu privire la prejudiciul material trecut și viitor, care trebuie
acordată fiecărui reclamant, chestiune aflată la aprecierea
Curții, ținând cont și de ceea ce este echitabil [a se vedea
Hotărârea Lustig-Prean și Beckett împotriva Marii Britanii din
25 iulie 2000 (reparație echitabilă), cererile nr. 31.417/96 și
32.377/96, paragrafele 22—23, și Stretch împotriva Marii
Britanii, citată mai sus, paragrafele 47—48)].
106. Curtea a constatat mai sus că, în circumstanțele
prezentei cauze, a existat o ingerință nejustificată în dreptul
reclamantului la respectarea bunurilor sale, datorată
consecințelor disproporționate ale invalidării calității sale de
avocat prin Decizia UAR din 27 iunie 1996. Cu privire la
deciziile UAR și ale Baroului București din februarie 2004,
Curtea observă că, în conformitate cu afirmațiile reclamantului,
care nu au fost contestate de Guvern, decizia Baroului
București nu a fost încă notificată reclamantului, ca acesta să
se poată înregistra ca avocat în acel barou.
107. Referindu-se la concluzia sa privind existența unei
ingerințe (a se vedea paragraful 88 de mai sus), Curtea
consideră că reclamantul a suferit un oarecare prejudiciu
material datorită pierderii calității sale de avocat, dar consideră
dificilă determinarea impactului precis al acestui aspect asupra
reputației reclamantului, având în vedere faptul că a continuat
să furnizeze anumite tipuri de servicii juridice clientelei
societății sale.
Prin urmare, luând în considerare numărul de aspecte
imposibil de cuantificat implicate în evaluarea pierderii
reclamantului, Curtea hotărăște, pe o bază echitabilă, să îi
acorde suma de 7.000 euro pentru prejudiciul material.
2. Prejudiciul moral
a) Susținerile părților

108. Reclamantul a susținut că a avut stări de supărare,
angoasă și frustrare din cauza imposibilității exercitării profesiei
de avocat și din cauza a ceea ce a considerat ca fiind
victimizarea sa continuă datorată faptului că a luat atitudine
împotriva autorităților comuniste în 1981. Acesta s-a referit în
special la retragerea secretă a statutului de membru al
Baroului, la faptul că UAR nu a răspuns solicitărilor sale și la
faptul că instanțele naționale nu au soluționat corespunzător
cererile, declarând că a trăit un sentiment de neajutorare din
cauza negării manifeste, prin toate mijloacele, a dreptului său
de exercitare a profesiei.
109. Guvernul a contestat faptul că reclamantul a suferit
un prejudiciu moral din cauza pierderii statutului său de
avocat român, în principal pe temeiul faptului că acesta a
continuat să fie membru în Baroul New York.
b) Aprecierea Curții

110. Curtea constată că reclamantul a trăit stări de
supărare și frustrare în legătură cu procedurile privind Decizia
UAR din 27 iunie 1996 și cu pierderea calității sale de avocat
român, care nu sunt suficient compensate prin constatarea
încălcării Convenției. Prin urmare, pe o bază echitabilă, Curtea
îi acordă 5.000 euro pentru prejudiciul moral.

15

B. Costuri și cheltuieli
1. Susținerile părților

111. Cu privire la procedura internă, pe care o consideră
în legătură directă cu încălcările drepturilor sale garantate de
Convenție, reclamantul a solicitat inițial 11.966 dolari S.U.A.
pentru onorariile percepute de avocatul său, S.L.,
corespunzătoare, inter alia, timpului alocat analizării
problemelor, documentării, redactării și depunerii acțiunii și
recursurilor și participării la ședințele de judecată în fața
instanțelor naționale. În plus, reclamantul a cerut suma de
20.063 euro pentru onorariile pe care el le-ar fi perceput
pentru procedurile naționale, corespunzând numărului de
80,15 ore de lucru la un tarif de 250 euro pe oră,
presupunând conferințe și conferințe telefonice cu avocatul
său, S.L., analizarea problemelor, documentare și redactarea
acțiunilor și recursurilor.
112. Cu privire la procedura în fața Curții, reclamantul a
solicitat 22.120 lire sterline pentru activitatea de 91,5 ore
prestată de avocatul său, partener al unei firme de avocatură
din Londra, prezentând Curții o factură și o descriere detaliată
a costurilor. Tarifele pe oră percepute de biroul avocatului său
au fost de 200 lire sterline pentru un partener, crescând la
220 lire în 2002 și la 250 lire în 2004, și de 80 lire pentru un
avocat stagiar, crescând apoi la 90 lire în 2002. În
conformitate cu tabelul detaliat, biroul avocatului său a alocat
aproximativ 42 de ore pentru pregătirea și redactarea cererii
sale către Curte, aproximativ 33 de ore pentru pregătirea
observațiilor și a observațiilor complementare privind
admisibilitatea și fondul cauzei și aproximativ 15 ore pentru
redactarea observațiilor cu privire la art. 41 din Convenție. În
plus, reclamantul a solicitat suma de 27.375 euro pentru
onorariile sale, calculate la un tarif orar de 250 euro, pentru
189,5 ore pe care el însuși le-a alocat pregătirii cererii sale
către Curte și observațiilor subsecvente. Pretinzând că a
suportat costuri suplimentare în procesul de pregătire a
răspunsului său la observațiile Guvernului privind fondul
cauzei, reclamantul a prezentat totodată Curții o copie a unei
facturi pentru suma de 800 dolari S.U.A., percepută de
avocatul român S.L. pentru procedura desfășurată în fața
Curții.
113. Cu privire la procedurile interne, Guvernul a subliniat
că onorariile pretinse de reclamant pentru munca sa și a
avocatului său sunt exorbitante, nerezonabile și nejustificate
pentru proceduri care nu au fost extrem de complexe. În plus,
acesta a considerat că suma pretinsă de reclamant pentru
propria sa muncă ar putea fi luată în considerare cu titlu de
prejudiciu material.
Cu privire la procedura desfășurată în fața Curții, Guvernul
a fost de acord cu rambursarea costurilor și cheltuielilor
suportate în fapt de către reclamant și care au fost necesare,
cu condiția ca acestea să fie însoțite de probe și să aibă un
cuantum rezonabil, dar a contestat, fără să ofere vreun
detaliu, faptul că pretențiile reclamantului cu acest titlu au
respectat cerințele de mai sus.
2. Aprecierea Curții

114. Curtea reiterează că numai costurile și cheltuielile
suportate efectiv și care erau necesare în legătură cu
încălcarea sau încălcările constatate și care au un cuantum
rezonabil pot fi solicitate în baza art. 41 din Convenție (a se
vedea, de exemplu, Hotărârea Marii Camere în Cauza Șahin
împotriva Germaniei, Cererea nr. 30.943/96, paragraful 105,
CEDO 2003-VIII). Rezultă că, în conformitate cu jurisprudența
sa, Curtea nu poate acorda o sumă cu acest titlu privind
orele pe care însuși reclamantul le-a petrecut lucrând pentru
cauza sa, având în vedere că acest timp nu reprezintă costuri
monetare suportate efectiv de acesta (a se vedea Robins
împotriva Marii Britanii, Hotărârea din 23 septembrie 1997,
Rapoarte 1997-V, pag. 1.812, paragraful 44, și Narinen
împotriva Finlandei, Cererea nr. 45.027/98, paragraful 50,
Hotărârea din 1 iunie 2004). Curtea constată că circumstanțele

16

MONITORUL OFICIAL AL ROMÂNIEI, PARTEA I, Nr. 210/8.III.2006

specifice ale prezentei cauze, respectiv calitatea de avocat a
reclamantului, nu schimbă această abordare.
115. Cu privire la procedurile interne, Curtea este de acord
cu Guvernul că pretențiile reclamantului privind onorariile lui
S.L. sunt excesive și nejustificate, având în vedere faptul că
factura primită în legătură cu respectivul avocat privește
procedura desfășurată în fața Curții și nu a fost prezentată
nici o dovadă a participării avocatului său la ședințele de
judecată ale instanțelor naționale sau a volumului muncii sale,
cu excepția unei copii a concluziilor sale scrise, prezentate în
fața Curții Supreme de Justiție și semnate de acesta.
Considerând totuși că reclamantul a suportat unele costuri și
cheltuieli în legătură cu apărarea sa în cadrul procedurilor
naționale, după cum rezultă din considerațiile menționate mai
sus, și că acele proceduri au fost relevante pentru plângerile
care au determinat-o să constate existența unei încălcări,
Curtea consideră rezonabil să acorde reclamantului, pe o bază
echitabilă, suma de 300 euro cu acest titlu.
116. Cu privire la costurile procedurii desfășurate în fața
Curții, aceasta observă că Guvernul nu a explicat de ce
consideră că aceste costuri nu au fost suportate efectiv de
reclamant și nu au fost necesare, având în vedere copia
facturii, chitanța și tabelul detaliat al costurilor prezentate de
avocații reclamantului. Cu toate acestea, Curtea, luând în
considerare complexitatea prezentei cauze și probele aflate în
posesia sa, consideră că afirmațiile Guvernului nu sunt lipsite
de orice merit și că nu toate costurile și cheltuielile judiciare a
căror rambursare a fost pretinsă de reclamant pot fi
considerate necesare sau rezonabile în ceea ce privește
cuantumul. În aceste circumstanțe și luând o hotărâre pe o
bază echitabilă, Curtea acordă reclamantului suma de
11.700 euro pentru costurile și cheltuielile judiciare suportate
în legătură cu procedurile Convenției.
117. Per ansamblu, o sumă totală de 12.000 euro este
acordată cu titlu de costuri și cheltuieli, la care se adaugă
orice taxă care poate fi percepută pentru suma respectivă.

Centrale Europene, la care trebuie adăugate trei puncte
procentuale.
PENTRU

ACESTE

MOTIVE,

În unanimitate,
CURTEA

118. Curtea consideră că dobânda de întârziere trebuie
calculată pornind de la rata marginală de împrumut a Băncii

1. hotărăște că a existat o încălcare a art. 6 alin. 1 din
Convenție cu privire la caracterul echitabil al procedurii privind
Decizia UAR din 27 iunie 1996;
2. hotărăște că a existat o încălcare a art. 1 din Protocolul
nr. 1 la Convenție;
3. hotărăște:
a) că statul pârât trebuie să plătească reclamantului, în
termen de 3 luni de la data rămânerii definitive a hotărârii, în
conformitate cu art. 44 alin. 2 din Convenție, următoarele
sume:
(i) 7.000 euro (șapte mii euro) cu titlu de daune
materiale, sumă care va fi convertită în moneda
națională a statului pârât la rata de schimb
aplicabilă la data plății;
(ii) 5.000 euro (cinci mii euro) cu titlu de daune
morale, sumă care va fi convertită în moneda
națională a statului pârât la rata de schimb
aplicabilă la data plății;
(iii) 12.000 euro (douăsprezece mii euro) cu titlu de
costuri și cheltuieli;
(iv) orice taxă care poate fi percepută la sumele de mai
sus;
b) că de la expirarea celor 3 luni menționate mai sus și
până la data plății, pentru perioada de întârziere la sumele de
mai sus, va fi plătibilă o dobândă simplă, la o rată egală cu
rata marginală de împrumut practicată de Banca Centrală
Europeană, la care se adaugă trei puncte procentuale.
4. respinge celelalte pretenții ale reclamantului privind
reparația echitabilă.
Redactată în limba engleză și comunicată în scris la data
de 24 mai 2005, în baza art. 77 alin. 2 și 3 din Regulament.

J.-P. Costa,
președinte

S. Naismith,
grefier adjunct

C. Dobânda de întârziere

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 210/8.III.2006 conține 16 pagini.

Prețul: 1,15 lei noi/11.500 lei vechi

&JUYDGY|113862
ISSN 1453—4495

