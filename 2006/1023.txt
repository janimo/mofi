Anul 174 (XVIII) — Nr. 1.023

PARTEA

I

LEGI, DECRETE, HOTĂRÂRI ȘI ALTE ACTE

Vineri, 22 decembrie 2006

SUMAR

Nr.

46.

47.

48.

49.

Pagina
HOTĂRÂRI ALE PARLAMENTULUI ROMÂNIEI
— Hotărâre pentru aprobarea bugetului de venituri
și cheltuieli al Comisiei Naționale a Valorilor
Mobiliare pe anul 2007.............................................
— Hotărâre pentru modificarea Hotărârii
Parlamentului României nr. 23/2005 privind
constituirea unor grupuri parlamentare de prietenie
— Hotărâre pentru modificarea Hotărârii
Parlamentului României nr. 7/2006 privind
constituirea Comisiei comune a Camerei
Deputaților și Senatului pentru elaborarea
propunerii legislative privind alegerea Camerei
Deputaților și a Senatului, a președintelui
României, alegerile autorităților administrației
publice locale, finanțarea campaniilor electorale și
alegerea europarlamentarilor ....................................
— Hotărâre privind numirea unor membri ai
Consiliului Național al Audiovizualului......................

HOTĂRÂRI

ALE

Nr.

Pagina
DECRETE

1.412. — Decret privind acreditarea unui ambasador ......
1–3

3

5

1.413. — Decret privind încetarea raporturilor de serviciu
ale unui chestor de poliție cu Ministerul
Administrației și Internelor ........................................

5

1.414. — Decret privind înaintarea în gradul următor a
unui amiral în retragere din Ministerul Apărării......

6

ORDONANȚE ALE GUVERNULUI ROMÂNIEI

4
4

98. — Ordonanță de urgență privind supravegherea
suplimentară a instituțiilor de credit, a societăților
de asigurare și/sau de reasigurare, a societăților
de servicii de investiții financiare și a societăților
de administrare a investițiilor dintr-un conglomerat
financiar......................................................................

PARLAMENTULUI

6–16

ROMÂNIEI

PARLAMENTUL ROMÂNIEI
CAMERA DEPUTAȚILOR

SENATUL

HOTĂRÂRE
pentru aprobarea bugetului de venituri și cheltuieli al Comisiei Naționale a Valorilor Mobiliare
pe anul 2007
Parlamentul României adoptă prezenta hotărâre.
Art. 1. — Bugetul de venituri și cheltuieli al Comisiei
Naționale a Valorilor Mobiliare pentru anul 2007, finanțat
integral din venituri extrabugetare, se stabilește la suma de
47.845 mii lei — venituri curente și sold din anul
*) Anexa este reprodusă în facsimil.

precedent, 47.745 mii lei — cheltuieli și la suma de
100 mii lei excedent bugetar.
Art. 2. — Detalierea cheltuielilor pe structura clasificației
bugetului de stat este prezentată în anexa*) care face
parte integrantă din prezenta hotărâre.

2

MONITORUL OFICIAL AL ROMÂNIEI, PARTEA I, Nr. 1.023/22.XII.2006

Art. 3. — Repartizarea pe trimestre a bugetului de
venituri și cheltuieli se face de Comisia Națională a

Valorilor Mobiliare în conformitate cu obiectivele și sarcinile
acesteia.

Această hotărâre a fost adoptată de Parlamentul României, cu respectarea prevederilor art. 65 alin. (2) și ale art. 76
alin. (2) din Constituția României, republicată.
PREȘEDINTELE CAMEREI DEPUTAȚILOR

p. PREȘEDINTELE SENATULUI,

BOGDAN OLTEANU

DORU IOAN TĂRĂCILĂ

București, 19 decembrie 2006.
Nr. 46.
ANEXĂ

3

MONITORUL OFICIAL AL ROMÂNIEI, PARTEA I, Nr. 1.023/22.XII.2006

ANEXĂ
la bugetul de venituri și cheltuieli

PARLAMENTUL ROMÂNIEI
CAMERA DEPUTAȚILOR

SENATUL

HOTĂRÂRE
pentru modificarea Hotărârii Parlamentului României nr. 23/2005
privind constituirea unor grupuri parlamentare de prietenie
Parlamentul României adoptă prezenta hotărâre.
Articol unic. — Se aprobă următoarele modificări în
componența nominală a unor grupuri parlamentare de
prietenie, constituite prin Hotărârea Parlamentului României
nr. 23/2005, publicată în Monitorul Oficial al României,
Partea I, nr. 373 din 4 mai 2005, cu modificările ulterioare:
1. Grupul parlamentar de prietenie cu Regatul Suediei —
domnul deputat Rogin Marius, membru al Grupului
parlamentar al Partidului Democrat, este desemnat în
calitate de membru al Grupului parlamentar de prietenie, în
locul devenit vacant ca urmare a decesului deputatului
Racoceanu Viorel;
2. Grupul parlamentar de prietenie cu Republica Arabă
Egipt — domnul deputat Grigore Dan, membru al Grupului
parlamentar al Partidului Democrat, este desemnat în
calitate de membru al Grupului parlamentar de prietenie, în
locul devenit vacant ca urmare a decesului deputatului
Racoceanu Viorel;

3. Grupul parlamentar de prietenie cu Republica
Macedonia — domnul deputat Marius Rogin, membru al
Grupului parlamentar al Partidului Democrat, este desemnat
în calitate de vicepreședinte al Grupului parlamentar de
prietenie, în locul devenit vacant ca urmare a decesului
deputatului Racoceanu Viorel;
4. Grupul parlamentar de prietenie cu Regatul Thailandei:
— domnul deputat Preda Cezar Florin, membru al
Grupului parlamentar al Partidului Democrat, îl înlocuiește
în calitate de președinte al Grupului parlamentar de
prietenie pe domnul senator Berceanu Radu Mircea;
— domnul senator Berceanu Radu Mircea, membru al
Grupului parlamentar al Alianței îDreptate și Adevăr“ — PNL-PD,
îl înlocuiește în calitate de membru al Grupului parlamentar
de prietenie pe domnul deputat Preda Cezar Florin.

Această hotărâre a fost adoptată de Camera Deputaților și de Senat în ședința comună din 19 decembrie 2006, cu
respectarea prevederilor art. 76 alin. (2) din Constituția României, republicată.
PREȘEDINTELE CAMEREI DEPUTAȚILOR

p. PREȘEDINTELE SENATULUI,

BOGDAN OLTEANU

DORU IOAN TĂRĂCILĂ

București, 19 decembrie 2006.
Nr. 47.

4

MONITORUL OFICIAL AL ROMÂNIEI, PARTEA I, Nr. 1.023/22.XII.2006
PARLAMENTUL ROMÂNIEI

CAMERA DEPUTAȚILOR

SENATUL

HOTĂRÂRE
pentru modificarea Hotărârii Parlamentului României nr. 7/2006
privind constituirea Comisiei comune a Camerei Deputaților și Senatului
pentru elaborarea propunerii legislative privind alegerea Camerei Deputaților și a Senatului,
a președintelui României, alegerile autorităților administrației publice locale,
finanțarea campaniilor electorale și alegerea europarlamentarilor
Parlamentul României adoptă prezenta hotărâre.
Articol unic. — Se aprobă înlocuirea domnului deputat
Motreanu Dan Ștefan cu domnul deputat Uioreanu Horea
Dorin, aparținând Grupului parlamentar al Partidului Național
Liberal, în componența nominală a Comisiei comune a
Camerei Deputaților și Senatului pentru elaborarea
propunerii legislative privind alegerea Camerei Deputaților și

a Senatului, a președintelui României, alegerile autorităților
administrației publice locale, finanțarea campaniilor
electorale și alegerea europarlamentarilor, prevăzută în
anexa la Hotărârea Parlamentului României nr. 7/2006,
publicată în Monitorul Oficial al României, Partea I, nr. 417
din 15 mai 2006, cu modificările ulterioare.

Această hotărâre a fost adoptată de Camera Deputaților și de Senat în ședința comună din 19 decembrie 2006, cu
respectarea prevederilor art. 76 alin. (2) din Constituția României, republicată.
PREȘEDINTELE CAMEREI DEPUTAȚILOR

p. PREȘEDINTELE SENATULUI,

BOGDAN OLTEANU

DORU IOAN TĂRĂCILĂ

București, 19 decembrie 2006.
Nr. 48.
PARLAMENTUL ROMÂNIEI
CAMERA DEPUTAȚILOR

SENATUL

HOTĂRÂRE
privind numirea unor membri ai Consiliului Național al Audiovizualului
În temeiul prevederilor art. 11 alin. (1), (2) și (7) din Legea audiovizualului nr. 504/2002, cu modificările și
completările ulterioare,
Parlamentul României adoptă prezenta hotărâre.
Articol unic. — Se numesc membri ai Consiliului Național
al Audiovizualului, pentru un mandat de 6 ani, următorii:
1. domnii Gáspárik Attila Csaba, membru titular, și
Szász Attila, membru supleant, la propunerea Senatului;
2. domnii Popescu Răsvan, membru titular, și Bucuroiu
Răzvan, membru supleant, la propunerea Senatului;
3. domnii Onisei Ioan, membru titular, și Iurașcu Marius
Cristian, membru supleant, la propunerea Camerei Deputaților;

4. domnul Duțu Constantin, membru titular, la
propunerea Camerei Deputaților;
5. domnii Trandafir Gelu Marian, membru titular, și
Bușneag Radu, membru supleant, la propunerea
Președintelui României;
6. domnul Grigore Dan, membru titular, la propunerea
Guvernului.

Această hotărâre a fost adoptată de Camera Deputaților și de Senat în ședința comună din 19 decembrie 2006, cu
respectarea prevederilor art. 76 alin. (2) din Constituția României, republicată.
PREȘEDINTELE CAMEREI DEPUTAȚILOR

p. PREȘEDINTELE SENATULUI,

BOGDAN OLTEANU

DORU IOAN TĂRĂCILĂ

București, 19 decembrie 2006.
Nr. 49.

MONITORUL OFICIAL AL ROMÂNIEI, PARTEA I, Nr. 1.023/22.XII.2006

DECRETE
PREȘEDINTELE ROMÂNIEI

DECRET
privind acreditarea unui ambasador
În temeiul prevederilor art. 91 alin. (2) și ale art. 100 din Constituția
României, republicată,
având în vedere propunerea Guvernului,
Președintele României d e c r e t e a z ă:
Articol unic. — Domnul Adrian Măcelaru se acreditează în calitatea de
ambasador extraordinar și plenipotențiar al României în Statul Qatar.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

CĂLIN POPESCU-TĂRICEANU

București, 19 decembrie 2006.
Nr. 1.412.

PREȘEDINTELE ROMÂNIEI

DECRET
privind încetarea raporturilor de serviciu
ale unui chestor de poliție cu Ministerul Administrației
și Internelor
În temeiul prevederilor art. 94 lit. b) și ale art. 100 din Constituția
României, republicată, precum și ale Legii nr. 360/2002 privind Statutul
polițistului, cu modificările și completările ulterioare,
având în vedere propunerea ministrului administrației și internelor,
Președintele României

d e c r e t e a z ă:

Articol unic. — Pe data de 31 decembrie 2006, domnului chestor de
poliție Mihai Ion Gheorghe îi încetează raporturile de serviciu cu Ministerul
Administrației și Internelor.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

CĂLIN POPESCU-TĂRICEANU

București, 19 decembrie 2006.
Nr. 1.413.

5

6

MONITORUL OFICIAL AL ROMÂNIEI, PARTEA I, Nr. 1.023/22.XII.2006
PREȘEDINTELE ROMÂNIEI

DECRET
privind înaintarea în gradul următor a unui amiral
în retragere din Ministerul Apărării
În temeiul prevederilor art. 94 lit. b) și ale art. 100 din Constituția
României, republicată, ale Legii nr. 415/2002 privind organizarea și
funcționarea Consiliului Suprem de Apărare a Țării, ale Legii nr. 80/1995
privind statutul cadrelor militare, cu modificările și completările ulterioare,
precum și ale Hotărârii Consiliului Suprem de Apărare a Țării nr. 161 din
11 decembrie 2006,
având în vedere propunerea ministrului apărării,
Președintele României d e c r e t e a z ă:
Articol unic. — Domnul viceamiral cu trei stele, în retragere,
Anghelescu Dumitru Gheorghe se înaintează în gradul de amiral cu patru
stele, în retragere.
PREȘEDINTELE ROMÂNIEI

TRAIAN BĂSESCU
În temeiul art. 100 alin. (2) din
Constituția României, republicată,
contrasemnăm acest decret.
PRIM-MINISTRU

CĂLIN POPESCU-TĂRICEANU
București, 19 decembrie 2006.
Nr. 1.414.

ORDONANȚE

ALE

GUVERNULUI

ROMÂNIEI

GUVERNUL ROMÂNIEI

ORDONANȚĂ DE URGENȚĂ
privind supravegherea suplimentară a instituțiilor de credit, a societăților de asigurare
și/sau de reasigurare, a societăților de servicii de investiții financiare și a societăților
de administrare a investițiilor dintr-un conglomerat financiar
Având în vedere că transpunerea și implementarea Directivei Parlamentului European și a Consiliului 2002/87/CE
din 16 decembrie 2002 privind supravegherea suplimentară a instituțiilor de credit, a societăților de asigurare și societăților
de servicii de investiții financiare dintr-un conglomerat financiar și modificarea directivelor Consiliului 73/239/CEE,
79/267/CEE, 92/49/CEE, 92/96/CEE, 93/6/CEE și 93/22/CEE și a directivelor Parlamentului European și ale Consiliului
98/78/CE și 2000/12/CE (Directiva 2002/87/CE) în legislația națională trebuie realizate până la finele anului 2006, termen
stabilit în cadrul negocierilor în vederea aderării, astfel încât să poată fi realizată și procedura de prenotificare la Comisia
Europeană a întregului cadru legislativ adoptat,
în temeiul art. 115 alin. (4) din Constituția României, republicată,
Guvernul României adoptă prezenta ordonanță de urgență.
CAPITOLUL I
Domeniul de aplicare și definiții
Art. 1. — Prezenta ordonanță de urgență stabilește
regulile de supraveghere suplimentară a entităților
reglementate, persoane juridice române, autorizate conform
regulilor sectoriale aplicabile și care fac parte dintr-un
conglomerat financiar, în scopul asigurării stabilității

financiare și al protecției deponenților, asiguraților și
investitorilor.
Art. 2. — (1) În înțelesul prezentei ordonanțe de
urgență, termenii și expresiile de mai jos au următoarele
semnificații:
1. instituție de credit — o instituție de credit în sensul
Ordonanței de urgență a Guvernului nr. 99/2006 privind
instituțiile de credit și adecvarea capitalului;

MONITORUL OFICIAL AL ROMÂNIEI, PARTEA I, Nr. 1.023/22.XII.2006
2. societate de asigurare — o societate de asigurare în
sensul Legii nr. 32/2000 privind activitatea de asigurare și
supravegherea asigurărilor, cu modificările și completările
ulterioare, precum și o societate de asigurare dintr-un stat
terț, care ar necesita o autorizație în conformitate cu
prevederile Legii nr. 32/2000, cu modificările și completările
ulterioare, dacă ar avea sediul social pe teritoriul României;
3. societate de servicii de investiții financiare — o
societate de servicii de investiții financiare în sensul Legii
nr. 297/2004 privind piața de capital, cu modificările și
completările ulterioare;
4. firmă de investiții — o firmă de investiții în sensul
Ordonanței de urgență a Guvernului nr. 99/2006, autorizată
într-un stat membru să presteze servicii de investiții
financiare de natura celor prevăzute de Legea
nr. 297/2004, cu modificările și completările ulterioare,
precum și o firmă de investiții dintr-un stat terț care ar
necesita o autorizație în calitate de societate de servicii de
investiții financiare, în conformitate cu prevederile Legii
nr. 297/2004, cu modificările și completările ulterioare, dacă
ar avea sediul social pe teritoriul României, care este
autorizată într-un stat terț și care este supusă unor reguli
prudențiale considerate de Comisia Națională a Valorilor
Mobiliare cel puțin la fel de stricte ca cele prevăzute de
legislația aplicabilă societăților de servicii de investiții
financiare;
5. entitate reglementată — o instituție de credit, o
societate de asigurare, o societate de reasigurare, o
societate de servicii de investiții financiare, o firmă de
investiții sau o societate de administrare a investițiilor,
autorizată în România sau într-un alt stat membru;
6. societate de administrare a investițiilor — o societate
de administrare a investițiilor în sensul Legii nr. 297/2004,
cu modificările și completările ulterioare, precum și o
societate de administrare a investițiilor dintr-un stat terț,
care ar necesita o autorizație în conformitate cu prevederile
Legii nr. 297/2004, cu modificările și completările ulterioare,
dacă ar avea sediul principal pe teritoriul României;
7. societate de reasigurare — o societate de reasigurare
în sensul Legii nr. 32/2000, cu modificările și completările
ulterioare;
8. reguli sectoriale — legislația națională referitoare la
supravegherea prudențială a entităților reglementate;
9. sector financiar — un sector format din una sau mai
multe dintre următoarele entități:
a) o instituție de credit, o instituție financiară sau o
societate prestatoare de servicii auxiliare, în sensul
Ordonanței de urgență a Guvernului nr. 99/2006. Aceste
entități reprezintă sectorul bancar;
b) o societate de asigurare, o societate de reasigurare
sau o societate holding de asigurare, în sensul Legii
nr. 32/2000, cu modificările și completările ulterioare.
Aceste entități reprezintă sectorul asigurărilor;
c) o societate de servicii de investiții financiare, o firmă
de investiții, o societate de administrare a investițiilor sau o
instituție financiară. Aceste entități reprezintă sectorul
serviciilor de investiții;
d) o societate financiară holding mixtă;
10. societate-mamă — o entitate care se află în una
dintre următoarele situații:
a) are majoritatea drepturilor de vot într-o altă entitate,
denumită filială;

7

b) are dreptul de a numi sau de a înlocui majoritatea
membrilor organelor de administrare, de conducere sau de
supraveghere ale altei entități, denumită filială, și este în
același timp acționar/asociat sau membru al acelei entități;
c) are dreptul de a exercita o influență dominantă
asupra unei entități, denumită filială, al cărei
acționar/asociat sau membru este, în virtutea unui contract
încheiat cu acea entitate ori a unor prevederi din actul
constitutiv al entității, în cazul în care legislația aplicabilă
filialei îi permite acesteia să fie supusă unor astfel de
contracte sau prevederi;
d) este acționar/asociat sau membru al unei entități și
majoritatea membrilor organelor de administrare, de
conducere sau de supraveghere ale acelei filiale, aflați în
funcție în exercițiul financiar în curs, în exercițiul financiar
anterior și până la data la care sunt întocmite situațiile
financiare consolidate, au fost numiți numai ca rezultat al
exercitării drepturilor sale de vot; această prevedere nu se
aplică în cazul în care o altă entitate are față de acea
filială drepturile prevăzute la lit. a), b) sau c);
e) este acționar/asociat sau membru al unei entități și
controlează singură, în baza unui acord încheiat cu alți
acționari/asociați sau membri ai acelei entități, denumită
filială, majoritatea drepturilor de vot în acea filială;
f) are dreptul de a exercita sau, în opinia autorităților
competente, exercită în fapt o influență dominantă ori un
control asupra altei entități, denumită filială;
g) societatea-mamă împreună cu o altă entitate,
denumită filială, sunt conduse pe o bază unică de către
societatea-mamă;
11. filială — o entitate aflată în relație cu o societatemamă, în una dintre situațiile prevăzute la pct. 10; toate
filialele unei filiale trebuie, de asemenea, să fie considerate
filiale ale societății-mamă;
12. participație — drepturi în capitalul altor entități,
reprezentate sau nu de titluri care, prin crearea unei
legături durabile cu acele entități, sunt destinate să
contribuie la activitatea entității ori deținerea directă sau
indirectă de cel puțin 20% din drepturile de vot ori din
capitalul unei entități;
13. grup — un grup de entități, format dintr-o societatemamă, filialele sale și entitățile în care societatea-mamă
sau filialele sale dețin o participație, precum și un grup de
entități legate între ele printr-o relație, alta decât cea dintre
o societate-mamă și o filială, respectiv o relație în
următorul sens:
a) o entitate și una sau mai multe entități sunt conduse
pe o bază unică, în virtutea unui contract încheiat cu acea
entitate ori a prevederilor din statutul sau actul constitutiv al
acelor entități;
b) organele de administrare, de conducere sau de
supraveghere ale uneia sau mai multor entități sunt formate
din aceleași persoane reprezentând majoritatea, aflate în
funcție în cursul exercițiului financiar și până la întocmirea
situațiilor financiare consolidate;
14. legături strânse — o situație în care două sau mai
multe persoane fizice sau juridice sunt legate între ele prin:
a) participație, care înseamnă deținerea, directă sau prin
intermediul controlului, a 20% ori mai mult din drepturile de
vot sau din capitalul unei entități; sau
b) control, care înseamnă relația dintre o societatemamă și o filială, în toate cazurile prevăzute la pct. 10,
sau o relație similară între orice persoană fizică sau juridică

8

MONITORUL OFICIAL AL ROMÂNIEI, PARTEA I, Nr. 1.023/22.XII.2006

și o entitate; orice filială a unei filiale este considerată, de
asemenea, o filială a societății-mamă care este liderul
acelor entități. O situație în care două sau mai multe
persoane fizice sau juridice sunt legate permanent de una
și aceeași persoană printr-o relație de control este, de
asemenea, privită ca reprezentând o legătură strânsă între
astfel de persoane;
15. conglomerat financiar — un grup care, sub rezerva
conformării cu prevederile art. 3, îndeplinește următoarele
condiții:
a) o entitate reglementată este liderul grupului sau cel
puțin una dintre filialele din grup este o entitate
reglementată;
b) în cazul în care există o entitate reglementată ca
lider de grup, aceasta este o societate-mamă a unei
entități din sectorul financiar, o entitate care deține o
participație într-o entitate din sectorul financiar sau o
entitate legată cu o entitate din sectorul financiar printr-o
relație în sensul pct. 13;
c) în cazul în care nicio entitate reglementată nu este
lider de grup, activitățile grupului se desfășoară în principal
în sectorul financiar în sensul prevederilor art. 3 alin. (1);
d) cel puțin una dintre entitățile din grup este din
sectorul asigurărilor și cel puțin una este din sectorul
bancar sau al serviciilor de investiții;
e) atât activitățile consolidate și/sau agregate ale
entităților din grup, desfășurate în sectorul asigurărilor, cât
și activitățile consolidate și/sau agregate ale entităților care
își desfășoară activitatea în sectorul bancar și al serviciilor
de investiții sunt semnificative în sensul prevederilor art. 3
alin. (2) sau ale art. 4;
16. societate financiară holding mixtă — o societatemamă, alta decât o entitate reglementată, care împreună
cu filialele sale, din care cel puțin una este o entitate
reglementată, și împreună cu alte entități constituie un
conglomerat financiar;
17. autorități competente — autoritățile din România sau
dintr-un alt stat membru, care sunt împuternicite prin lege
ori alte reglementări să supravegheze instituțiile de credit
și/sau societățile de asigurare și societățile de reasigurare
și/sau societățile de servicii de investiții financiare, respectiv
firmele de investiții și/sau societățile de administrare a
investițiilor, fie la nivel individual, fie la nivelul grupului;
18. autorități competente relevante:
a) autoritățile competente din România sau dintr-un alt
stat membru, responsabile cu supravegherea sectorială la
nivel consolidat a oricăreia dintre entitățile reglementate
dintr-un conglomerat financiar;
b) coordonatorul desemnat în conformitate cu
prevederile art. 26, dacă este diferit de autoritățile
prevăzute la lit. a);
c) alte autorități competente implicate, dacă autoritățile
prevăzute la lit. a) și b) apreciază ca fiind necesar;
această apreciere ia în considerare în special cota de piață
deținută de entitățile reglementate ale conglomeratului în
alte state membre, în special dacă aceasta depășește 5%,
precum și importanța în cadrul conglomeratului a oricărei
entități reglementate stabilite într-un alt stat membru;
19. tranzacții intragrup — toate tranzacțiile în care
entitățile reglementate din cadrul unui conglomerat financiar
se bazează fie direct, fie indirect pe alte entități din același
grup sau pe orice persoană fizică sau juridică legată de
entitățile din acel grup prin îlegături strânse“, pentru

îndeplinirea unei obligații, contractuale ori nu, cu titlu
oneros sau cu titlu gratuit;
20. concentrarea riscurilor — toate expunerile care
implică o pierdere potențială, înregistrate de către entitățile
din cadrul unui conglomerat financiar și care sunt suficient
de mari pentru a înrăutăți solvabilitatea sau poziția
financiară în general a entităților reglementate dintr-un
conglomerat financiar; astfel de expuneri pot fi cauzate de
riscul de contrapartidă/riscul de credit, riscul de investiții,
riscul de asigurare, riscul de piață, alte riscuri sau o
combinație ori o interacțiune a acestor riscuri;
21. stat membru — un stat membru al Uniunii
Europene, precum și un stat aparținând Spațiului Economic
European;
22. Comitetul Conglomeratelor Financiare — organul
instituit la nivelul Uniunii Europene, potrivit prevederilor
Directivei 2002/87/CE privind supravegherea suplimentară a
instituțiilor de credit, a societăților de asigurare și a
societăților de servicii de investiții financiare dintr-un
conglomerat financiar și privind modificarea directivelor
73/239/CEE, 79/267/CEE, 92/49/CEE, 92/96/CEE, 93/6/CEE
și 93/22/CEE ale Consiliului și 2000/12/CE a Parlamentului
European și a Consiliului, având drept competențe
asistarea Comisiei Europene în adoptarea modificărilor cu
caracter tehnic ale prevederilor directivei, precum și
formularea principiilor generale de evaluare a echivalenței
supravegherii suplimentare exercitate de autoritățile
competente dintr-un stat terț, potrivit prevederilor art. 51;
23. stat terț — un stat, altul decât un stat membru în
sensul pct. 21.
(2) Orice subgrup al unui grup în sensul alin. (1) pct. 13,
care îndeplinește criteriile de la respectivul punct, va fi
considerat un conglomerat financiar.
CAPITOLUL II
Identificarea conglomeratului financiar
Art. 3. — (1) Activitățile unui grup se desfășoară în
principal în sectorul financiar, în sensul prevederilor art. 2
pct. 15 lit. c), dacă raportul dintre totalul activului bilanțier
al entităților reglementate și al celor nereglementate din
sectorul financiar, din cadrul grupului, și totalul activului
bilanțier al grupului în ansamblul său depășește 40%.
(2) Activitățile din diferite sectoare financiare sunt
semnificative în sensul prevederilor art. 2 pct. 15 lit. e),
dacă, pentru fiecare sector financiar, media aritmetică între
raportul dintre totalul activului bilanțier al acelui sector
financiar și totalul activului bilanțier al entităților din sectorul
financiar din cadrul grupului și raportul dintre cerințele de
solvabilitate ale aceluiași sector financiar și totalul cerințelor
de solvabilitate ale entităților din sectorul financiar din
cadrul grupului depășește 10%.
(3) În înțelesul prezentei ordonanțe de urgență, sectorul
financiar cel mai puțin important dintr-un conglomerat
financiar este sectorul cu cea mai mică medie aritmetică,
iar sectorul financiar cel mai important dintr-un conglomerat
financiar este sectorul cu cea mai mare medie aritmetică.
Pentru calculul mediei aritmetice și pentru determinarea
sectorului financiar cel mai puțin important și a celui mai
important, sectorul bancar și sectorul serviciilor de investiții
financiare sunt considerate împreună.
Art. 4. — (1) Activitățile intersectoriale se prezumă, de
asemenea, a fi semnificative în sensul prevederilor art. 2

MONITORUL OFICIAL AL ROMÂNIEI, PARTEA I, Nr. 1.023/22.XII.2006
pct. 15 lit. e), dacă totalul activului bilanțier al sectorului
financiar cel mai puțin important din grup depășește
echivalentul în lei a 6 miliarde euro.
(2) În cazul în care grupul nu atinge pragul prevăzut la
art. 3 alin. (2), dar îl atinge pe cel prevăzut la alin. (1),
autoritățile competente relevante pot decide de comun
acord să nu considere grupul un conglomerat financiar sau
să nu aplice prevederile referitoare la concentrarea
riscurilor, tranzacțiile intragrup sau la mecanismele de
control intern și la procesele de administrare a riscurilor,
dacă ele apreciază că includerea grupului în sfera de
aplicare a supravegherii suplimentare ori că aplicarea unor
astfel de prevederi nu este necesară sau nu ar fi
corespunzătoare ori ar genera confuzie în raport cu
obiectivele supravegherii suplimentare, luând în considerare
elemente cum ar fi:
a) mărimea relativă a sectorului financiar cel mai puțin
important al grupului, calculată fie pe baza mediei
aritmetice menționate la art. 3 alin. (2), fie pe baza
totalului activului bilanțier ori pe baza cerințelor de
solvabilitate ale unui astfel de sector financiar, nu
depășește 5%; sau
b) cota de piață, calculată pe baza totalului activului
bilanțier din sectorul bancar sau din cel al serviciilor de
investiții și pe baza primelor brute subscrise în sectorul
asigurărilor, nu depășește 5% în niciun stat membru.
(3) Deciziile luate în conformitate cu prezentul articol
sunt notificate celorlalte autorități competente implicate.
Art. 5. — (1) Pentru aplicarea prevederilor art. 3 și 4,
autoritățile competente relevante pot, de comun acord:
a) să excludă o entitate din calculul rapoartelor, în
cazurile prevăzute la art. 17;
b) să ia în considerare respectarea pragurilor prevăzute
la art. 3 pentru 3 ani consecutivi, astfel încât să se evite
schimbările bruște de regim, și să nu ia în considerare
această respectare a pragurilor dacă există schimbări
semnificative în structura grupului.
(2) În cazul în care un conglomerat financiar a fost
identificat în conformitate cu prevederile art. 3 și 4,
deciziile prevăzute la alin. (1) sunt luate pe baza unei
propuneri făcute de coordonatorul acelui conglomerat
financiar.
Art. 6. — Pentru aplicarea prevederilor art. 3, autoritățile
competente relevante pot, în cazuri excepționale și de
comun acord, să înlocuiască criteriul bazat pe totalul
activului bilanțier cu unul sau cu ambii dintre următorii
parametri ori să adauge unul dintre aceștia sau amândoi,
respectiv totalul veniturilor și activitățile din afara bilanțului,
dacă apreciază că aceștia prezintă o relevanță deosebită
pentru scopurile supravegherii suplimentare în baza
prezentei ordonanțe de urgență.
Art. 7. — (1) În cazul conglomeratelor supuse deja
supravegherii suplimentare, pentru aplicarea prevederilor
art. 3, dacă rapoartele prevăzute în cadrul acelui articol
scad sub 40% și, respectiv, sub 10%, un raport inferior
fixat la 35% și, respectiv, la 8% se aplică pentru următorii
3 ani, pentru evitarea schimbărilor bruște de regim.
(2) În mod similar, în cazul conglomeratelor supuse deja
supravegherii suplimentare, pentru aplicarea prevederilor
art. 4, dacă totalul activului bilanțier al sectorului financiar
cel mai puțin important din grup scade sub echivalentul în
lei a 6 miliarde euro, un prag inferior, fixat la echivalentul

9

în lei a 5 miliarde euro, se aplică pentru următorii 3 ani,
pentru evitarea schimbărilor bruște de regim.
(3) Pe perioada prevăzută în prezentul articol
coordonatorul poate, cu acordul celorlalte autorități
relevante, să decidă că rapoartele inferioare sau suma mai
mică prevăzute în prezentul articol vor înceta să se aplice.
Art. 8. — (1) Calculele prevăzute în cadrul prezentei
secțiuni privind bilanțul trebuie să se efectueze pe baza
totalului activului bilanțier agregat al entităților din grup,
potrivit situațiilor financiare anuale ale acestora. În vederea
efectuării acestui calcul, entitățile în care se deține o
participație trebuie să fie luate în considerare până la
concurența sumei din totalul activului bilanțier al acestora,
corespunzătoare cotei de participare proporționale agregate,
deținută de grup. Cu toate acestea, în cazul în care există
situații financiare consolidate, acestea sunt utilizate în locul
situațiilor financiare agregate.
(2) Cerințele de solvabilitate prevăzute la art. 3 alin. (2)
și la art. 4 trebuie să fie calculate în conformitate cu
prevederile regulilor sectoriale aplicabile.
Art. 9. — (1) Autoritățile competente din România care
au autorizat entitățile reglementate identifică, pe baza
prevederilor art. 2—8 și ale art. 10—14, orice grup care
intră în sfera de aplicare a supravegherii suplimentare.
În acest scop:
a) autoritățile competente din România care au autorizat
entități reglementate din cadrul grupului trebuie să
coopereze strâns ori de câte ori este necesar, inclusiv cu
autorități competente din alte state membre;
b) dacă o autoritate competentă din România apreciază
că o entitate reglementată autorizată de acea autoritate
competentă este membru al unui grup care poate fi un
conglomerat financiar, ce nu a fost încă identificat,
respectiva autoritate competentă trebuie să comunice opinia
sa celorlalte autorități competente implicate.
(2) Coordonatorul desemnat în conformitate cu
prevederile art. 26 informează societatea-mamă lider de
grup sau, în absența societății-mamă, entitatea
reglementată cu cel mai mare total al activului bilanțier din
cel mai important sector financiar din grup că grupul a fost
identificat ca un conglomerat financiar, precum și asupra
desemnării coordonatorului. De asemenea, coordonatorul
informează autoritățile competente care au autorizat
entitățile reglementate din grup și autoritățile competente
ale statului membru în care societatea financiară holding
mixtă își are sediul central, precum și Comisia Europeană.
CAPITOLUL III
Supravegherea suplimentară
SECȚIUNEA 1
Sfera de aplicare a supravegherii suplimentare

Art. 10. — (1) Fără a se aduce atingere prevederilor
privind supravegherea conținute în regulile sectoriale,
supravegherea suplimentară a entităților reglementate
prevăzute la art. 1 se exercită în măsura și după
modalitățile prevăzute în prezenta ordonanță de urgență.
(2) Următoarele entități reglementate sunt supuse
supravegherii suplimentare la nivelul conglomeratului
financiar, în conformitate cu prevederile art. 15—45:
a) orice entitate reglementată, care este liderul unui
conglomerat financiar;

10

MONITORUL OFICIAL AL ROMÂNIEI, PARTEA I, Nr. 1.023/22.XII.2006

b) orice entitate reglementată, a cărei societate-mamă
este o societate financiară holding mixtă cu sediul central
într-un stat membru;
c) orice entitate reglementată, legată de o altă entitate
din sectorul financiar printr-o relație în sensul prevederilor
art. 2 pct. 13.
Art. 11. — (1) Orice subgrup al unui grup, care
îndeplinește criteriile pentru a fi conglomerat financiar, este
supus supravegherii suplimentare.
(2) Coordonatorul desemnat pentru un anumit subgrup
care este conglomerat financiar poate decide exceptarea
acestuia de la regimul supravegherii suplimentare, fără a
se aduce atingere obiectivelor de stabilitate financiară.
Art. 12. — Orice entitate reglementată care nu este
supusă supravegherii suplimentare, în conformitate cu
art. 10 alin. (2), a cărei societate-mamă este o entitate
reglementată sau o societate financiară holding mixtă, cu
sediul central într-un stat terț, este supusă supravegherii
suplimentare la nivelul conglomeratului financiar, în măsura
și după modalitățile prevăzute la art. 51 și 52.
Art. 13. — (1) Dacă persoane dețin participații sau
legături de capital în una ori mai multe entități
reglementate sau exercită o influență semnificativă asupra
unor astfel de entități, fără a deține o participație ori fără a
avea legături de capital, în alte cazuri decât cele prevăzute
la art. 10 alin. (2) și la art. 12, autoritățile competente
relevante determină de comun acord, având în vedere
obiectivele supravegherii suplimentare prevăzute de
prezenta ordonanță de urgență, dacă și în ce măsură
trebuie exercitată supravegherea suplimentară a entităților
reglementate, ca și cum ar constitui un conglomerat
financiar.
(2) În vederea aplicării unei astfel de supravegheri
suplimentare, cel puțin una dintre entități trebuie să fie o
entitate reglementată în sensul prevederilor art. 1 și trebuie
să fie îndeplinite condițiile prevăzute la art. 2 pct. 15 lit. d)
și e).
(3) În vederea aplicării primului alineat rețelelor
cooperatiste de credit, autoritățile competente trebuie să ia
în considerare angajamentul financiar public al acestor
grupuri față de alte entități financiare.
Art. 14. — Fără a se aduce atingere prevederilor
art. 36 și 37, exercitarea supravegherii suplimentare la
nivelul conglomeratului financiar nu implică în niciun fel
obligația pentru autoritățile competente de a exercita un rol
de supraveghere pe bază individuală a societăților
financiare holding mixte, a entităților reglementate dintr-un
stat terț aparținând unui conglomerat financiar sau a
entităților nereglementate dintr-un conglomerat financiar.
SECȚIUNEA a 2-a
Poziția financiară
2.1. Adecvarea capitalului

Art. 15. — (1) Fără a se aduce atingere regulilor
sectoriale, supravegherea suplimentară a adecvării
capitalului entităților reglementate dintr-un conglomerat
financiar se exercită în conformitate cu regulile prevăzute
în prezenta ordonanță de urgență și în reglementările date
în aplicarea acesteia.
(2) Entitățile reglementate dintr-un conglomerat financiar
trebuie să se asigure că, la nivelul conglomeratului
financiar, sunt disponibile în permanență fonduri proprii, cel

puțin la nivelul cerințelor de adecvare a capitalului,
calculate în conformitate cu una dintre metodele enumerate
la art. 16 alin. (2) și cu principiile tehnice, prevăzute în
reglementările date în aplicarea prezentei ordonanțe de
urgență.
(3) Entitățile reglementate trebuie să dispună de politici
corespunzătoare de adecvare a capitalului la nivelul
conglomeratului financiar.
(4) Cerințele prevăzute la alin. (2) și (3) fac obiectul
supravegherii exercitate de către coordonator în
conformitate cu prevederile cap. IV.
(5) Coordonatorul trebuie să se asigure că efectuarea
calculului prevăzut la alin. (2) se face cel puțin o dată pe
an, dacă prin reglementări nu se prevede o frecvență mai
mare, fie de către entitatea reglementată care este liderul
conglomeratului financiar, fie, în cazul în care
conglomeratul financiar nu are drept lider o entitate
reglementată, de către societatea financiară holding mixtă
sau de către entitatea reglementată din conglomeratul
financiar identificată de coordonator după consultarea cu
celelalte autorități competente relevante și cu entitățile
reglementate din conglomeratul financiar, supuse
supravegherii suplimentare.
(6) Rezultatele calculului și datele relevante pentru
calcul sunt transmise coordonatorului de către entitatea
reglementată în sensul prevederilor art. 1, care este liderul
conglomeratului financiar sau, în cazul în care
conglomeratul financiar nu are drept lider o entitate
reglementată, de către societatea financiară holding mixtă
ori de către entitatea reglementată din conglomeratul
financiar, identificată de coordonator după consultarea cu
celelalte autorități competente relevante și cu entitățile
reglementate din conglomeratul financiar, supuse
supravegherii suplimentare.
Art. 16. — (1) În vederea calculării cerințelor de
adecvare a capitalului prevăzute la art. 15 alin. (2),
următoarele entități sunt incluse în sfera de aplicare a
supravegherii suplimentare, în măsura și după modalitățile
definite în reglementările date în aplicarea prezentei
ordonanțe de urgență:
a) o instituție de credit, o instituție financiară sau o
societate prestatoare de servicii auxiliare în sensul
Ordonanței de urgență a Guvernului nr. 99/2006;
b) o societate de asigurare, o societate de reasigurare
sau o societate holding de asigurare în sensul Legii
nr. 32/2000, cu modificările și completările ulterioare;
c) o societate de servicii de investiții financiare, o firmă
de investiții, o societate de administrare a investițiilor sau o
instituție financiară;
d) societăți financiare holding mixte.
(2) Cerințele suplimentare de adecvare a capitalului se
calculează prin aplicarea, în conformitate cu decizia
coordonatorului luată după consultarea cu celelalte autorități
competente relevante și cu entitățile reglementate din
conglomeratul financiar, a uneia dintre următoarele metode:
metoda consolidării contabile, metoda deducerii și agregării
sau metoda deducerii valorii contabile/a cerinței de
solvabilitate.
Art. 17. — (1) Coordonatorul poate decide să nu
includă o anumită entitate în calculul cerințelor suplimentare
de adecvare a capitalului, în următoarele cazuri:
a) dacă entitatea este situată într-un stat terț unde
există impedimente de natură juridică pentru transferul

MONITORUL OFICIAL AL ROMÂNIEI, PARTEA I, Nr. 1.023/22.XII.2006
informațiilor necesare, fără a se aduce atingere regulilor
sectoriale privind obligația autorităților competente de a
refuza autorizația atunci când exercitarea efectivă a
funcțiilor de supraveghere ale acestora este împiedicată;
b) dacă entitatea prezintă un interes neglijabil în raport
cu obiectivele de supraveghere suplimentară a entităților
reglementate dintr-un conglomerat financiar;
c) dacă includerea unei entități ar fi necorespunzătoare
sau ar produce confuzie în raport cu obiectivele
supravegherii suplimentare.
(2) Dacă mai multe entități urmează să fie excluse
potrivit alin. (1) lit. b), cu toate acestea ele trebuie să fie
incluse atunci când împreună prezintă un interes ce nu
poate fi neglijat în raport cu obiectivele supravegherii
suplimentare.
(3) În cazul menționat la alin. (1) lit. c), cu excepția
cazurilor de urgență, coordonatorul consultă celelalte
autorități competente relevante înaintea luării unei decizii.
(4) Dacă în unul dintre cazurile prevăzute la alin. (1)
lit. b) și c) coordonatorul nu include o entitate reglementată
în sfera de aplicare a supravegherii suplimentare,
autoritățile competente însărcinate cu supravegherea acelei
entități pot cere entității care este liderul conglomeratului
financiar informații care pot facilita supravegherea de către
acestea a entității reglementate, chiar dacă respectiva
entitate nu este situată în aceeași jurisdicție cu entitatea
care este liderul conglomeratului financiar.
2.2. Concentrarea riscurilor și tranzacțiile intragrup

Art. 18. — (1) Fără a se aduce atingere regulilor
sectoriale, supravegherea suplimentară a concentrării
riscurilor și a tranzacțiilor intragrup în cazul entităților
reglementate dintr-un conglomerat financiar se exercită în
conformitate cu regulile prevăzute în prezenta ordonanță de
urgență și în reglementările date în aplicarea acesteia.
(2) Entitățile reglementate sau societățile financiare
holding mixte, după caz, trebuie să raporteze periodic
coordonatorului, potrivit reglementărilor, orice concentrare
semnificativă a riscurilor la nivelul conglomeratului financiar,
precum și toate tranzacțiile intragrup semnificative ale
entităților reglementate din cadrul unui conglomerat
financiar, în conformitate cu regulile prevăzute în prezenta
ordonanță de urgență și în reglementările date în aplicarea
acesteia.
(3) Dacă nu se stabilește altfel de către coordonator, o
tranzacție intragrup se prezumă a fi semnificativă dacă
valoarea acesteia depășește cel puțin 5% din valoarea
totală a cerințelor de adecvare a capitalului la nivelul unui
conglomerat financiar.
(4) Informațiile necesare sunt transmise coordonatorului
de către entitatea reglementată care este liderul
conglomeratului financiar sau, atunci când conglomeratul
financiar nu are drept lider o entitate reglementată, de
către societatea financiară holding mixtă ori de către
entitatea reglementată din conglomeratul financiar
identificată de coordonator după consultarea cu celelalte
autorități competente relevante și cu entitățile reglementate
din conglomeratul financiar, supuse supravegherii
suplimentare.
Art. 19. — Concentrările de riscuri și tranzacțiile
intragrup sunt supuse supravegherii exercitate de
coordonator, care va urmări în mod deosebit riscul
eventual de contaminare în cadrul conglomeratului financiar,

11

riscul de conflict de interese, riscul de eludare a regulilor
sectoriale, precum și nivelul sau volumul riscurilor.
Art. 20. — (1) Autoritățile competente pot stabili, prin
reglementări date în aplicarea prezentei ordonanțe de
urgență, limite cantitative, precum și orice alte măsuri de
supraveghere care să permită atingerea obiectivelor de
supraveghere suplimentară, cu privire la orice concentrare
a riscurilor la nivelul conglomeratului financiar.
(2) Autoritățile competente pot stabili, prin reglementări
date în aplicarea prezentei ordonanțe de urgență, limite
cantitative și cerințe calitative, precum și orice alte măsuri
de supraveghere care să permită atingerea obiectivelor de
supraveghere suplimentară, cu privire la tranzacțiile
intragrup ale entităților reglementate dintr-un conglomerat
financiar.
Art. 21. — În cazul în care un conglomerat financiar
are drept lider o societate financiară holding mixtă, regulile
sectoriale privind concentrarea riscurilor, dacă acestea
există, respectiv cele privind tranzacțiile intragrup ale
sectorului financiar cel mai important din conglomeratul
financiar, se aplică sectorului financiar în ansamblul său,
inclusiv societății financiare holding mixte.
Art. 22. — Coordonatorul poate aplica la nivelul
conglomeratului financiar prevederile sectoriale referitoare la
tranzacțiile intragrup și la concentrarea riscurilor, în special
pentru a evita eludarea regulilor sectoriale.
Art. 23. — Coordonatorul va informa Comitetul
Conglomeratelor Financiare asupra principiilor de
supraveghere aplicate referitoare la concentrarea riscurilor
și tranzacțiile intragrup.
2.3. Mecanisme de control intern și procese de administrare a riscurilor

Art. 24. — (1) Entitățile reglementate trebuie să se
asigure că la nivelul conglomeratului financiar există
procese adecvate de administrare a riscurilor și mecanisme
de control intern corespunzătoare, inclusiv proceduri
administrative și contabile riguroase.
(2) Procesele de administrare a riscurilor includ:
a) principii de administrare și de conducere sănătoase,
cu aprobarea și revizuirea periodică a strategiilor și
politicilor de către organele de administrare și de
conducere competente la nivelul conglomeratului financiar,
în ceea ce privește toate riscurile asumate de acestea;
b) politici corespunzătoare de adecvare a capitalului în
vederea anticipării impactului strategiei lor asupra profilului
de risc și asupra cerințelor de capital, așa cum au fost
stabilite în conformitate cu prevederile prezentei ordonanțe
de urgență și ale reglementărilor date în aplicarea acesteia;
c) proceduri adecvate care să asigure că sistemele lor
de monitorizare a riscurilor sunt integrate corespunzător în
modul lor de organizare și că sunt luate toate măsurile
pentru a se asigura că sistemele implementate în toate
entitățile incluse în sfera de aplicare a supravegherii
suplimentare sunt coerente, astfel încât riscurile să poată fi
măsurate, monitorizate și controlate la nivelul conglomeratului financiar.
(3) Mecanismele de control intern cuprind:
a) mecanisme corespunzătoare în ceea ce privește
adecvarea capitalului, pentru a identifica și măsura toate
riscurile semnificative și pentru a determina un nivel al
fondurilor proprii corespunzător riscurilor asumate;
b) proceduri de raportare și proceduri contabile
riguroase pentru a identifica, măsura, monitoriza și controla
tranzacțiile intragrup și concentrarea riscurilor.

12

MONITORUL OFICIAL AL ROMÂNIEI, PARTEA I, Nr. 1.023/22.XII.2006

(4) În toate entitățile incluse în sfera de aplicare a
supravegherii suplimentare, potrivit prevederilor secțiunii 1 a
cap. III, trebuie să existe mecanisme adecvate de control
intern pentru furnizarea oricăror date și informații care ar fi
relevante pentru scopurile supravegherii suplimentare.
(5) Procesele și mecanismele prevăzute la alin. (1)—(4)
fac obiectul supravegherii exercitate de coordonator.
CAPITOLUL

IV

Măsuri pentru facilitarea supravegherii suplimenare
SECȚIUNEA 1
Autoritatea competentă responsabilă cu exercitarea
supravegherii suplimentare — coordonatorul
1.1. Criterii pentru desemnarea coordonatorului

Art. 25. — În vederea asigurării unei supravegheri
suplimentare corespunzătoare a entităților reglementate
dintr-un conglomerat financiar, un coordonator unic,
responsabil de coordonarea și exercitarea supravegherii
suplimentare, este desemnat dintre autoritățile competente
ale statelor membre implicate, inclusiv cele ale statului
membru în care se află sediul central al societății
financiare holding mixte.
Art. 26. — (1) Desemnarea coordonatorului se bazează
pe criteriile prevăzute la următoarele alineate.
(2) În cazul în care un conglomerat financiar are drept
lider o entitate reglementată, coordonator este autoritatea
competentă care a autorizat acea entitate reglementată,
potrivit regulilor sectoriale aplicabile.
(3) În cazul în care un conglomerat financiar nu are
drept lider o entitate reglementată, coordonator este
autoritatea competentă identificată în conformitate cu
următoarele principii:
a) în cazul în care societatea-mamă a unei entități
reglementate este o societate financiară holding mixtă,
coordonator este autoritatea competentă care a autorizat
acea entitate reglementată potrivit regulilor sectoriale
aplicabile;
b) în cazul în care mai multe entități reglementate cu
sediul central în state membre au ca societate-mamă
aceeași societate financiară holding mixtă și una dintre
aceste entități a fost autorizată în statul membru în care
se află sediul central al societății financiare holding mixte,
coordonator este autoritatea competentă a entității
reglementate autorizate în acel stat membru;
c) în cazul în care mai multe entități reglementate, care
desfășoară activitate în sectoare financiare diferite, au fost
autorizate în statul membru în care se află sediul central al
societății financiare holding mixte, coordonator este
autoritatea competentă a entității reglementate care își
desfășoară activitatea în sectorul financiar cel mai
important;
d) în cazul în care conglomeratul financiar are drept
lider mai multe societăți financiare holding mixte cu sediul
central în diferite state membre și există o entitate
reglementată în fiecare dintre aceste state, coordonator
este autoritatea competentă a entității reglementate cu cel
mai mare total al activului bilanțier, dacă aceste entități își
desfășoară activitatea în același sector financiar sau
autoritatea competentă a entității reglementate din sectorul
financiar cel mai importat;

e) în cazul în care mai multe entități reglementate cu
sediul central în state membre au ca societate-mamă
aceeași societate financiară holding mixtă și niciuna dintre
aceste entități nu a fost autorizată în statul membru în
care se află sediul central al societății financiare holding
mixte, coordonator este autoritatea competentă care a
autorizat entitatea reglementată cu cel mai mare total al
activului bilanțier din sectorul financiar cel mai important;
f) în cazul în care conglomeratul financiar este un grup
fără o societate-mamă în calitate de lider sau în orice alt
caz, coordonator este autoritatea competentă care a
autorizat entitatea reglementată cu cel mai mare total al
activului bilanțier din sectorul financiar cel mai important.
(4) În anumite cazuri, autoritățile competente relevante
pot, de comun acord, să nu aplice criteriile prevăzute la
alin. (2) și (3), dacă aplicarea lor ar fi inadecvată, având în
vedere structura conglomeratului și importanța relativă a
activităților acestuia în diferite țări, și să desemneze o
autoritate competentă diferită în calitate de coordonator. În
aceste cazuri, înaintea luării deciziei, autoritățile competente
acordă conglomeratului posibilitatea de a-și exprima opinia
asupra deciziei respective.
1.2. Atribuțiile coordonatorului

Art. 27. — (1) Atribuțiile coordonatorului cu privire la
supravegherea suplimentară sunt următoarele:
a) coordonarea colectării și difuzării informațiilor
relevante sau esențiale în condițiile desfășurării normale a
activității, precum și în situații de urgență, inclusiv difuzarea
de informații care prezintă importanță pentru exercitarea
atribuției de supraveghere a autorității competente în baza
regulilor sectoriale;
b) supravegherea și evaluarea situației financiare a unui
conglomerat financiar;
c) evaluarea aplicării regulilor privind adecvarea
capitalului, concentrarea riscurilor și tranzacțiile intragrup,
prevăzute la art. 15—23, precum și în reglementările date
în aplicarea prezentei ordonanțe de urgență;
d) evaluarea structurii, organizării și a mecanismelor de
control intern ale conglomeratului financiar, prevăzute la art. 24;
e) planificarea și coordonarea activităților de
supraveghere atât în condițiile desfășurării normale a
activității, cât și în situații de urgență, în colaborare cu
autoritățile competente relevante implicate;
f) alte atribuții, măsuri și decizii stabilite coordonatorului
prin prezenta ordonanță de urgență sau care decurg din
aplicarea prezentei ordonanțe de urgență.
(2) În situația în care coordonatorul unui conglomerat
financiar este o autoritate competentă din România, acesta
îndeplinește atribuțiile prevăzute la alin. (1) și față de
entitățile dintr-un alt stat membru.
(3) În situația în care coordonatorul unui conglomerat
financiar este o autoritate dintr-un alt stat membru, acesta
poate îndeplini, față de entitățile din România, atribuțiile
prevăzute la alin. (1).
(4) În vederea facilitării supravegherii suplimentare și
pentru a fi fundamentată pe o bază juridică extinsă,
coordonatorul și celelalte autorități competente relevante și,
dacă este cazul, alte autorități competente implicate încheie
acorduri de coordonare. Prin aceste acorduri de coordonare
se pot încredința atribuții suplimentare coordonatorului și se
pot specifica procedurile pentru luarea deciziilor în cadrul
supravegherii suplimentare, de către autoritățile competente
relevante, astfel cum se prevede în art. 3—9, 13, 15—17,

MONITORUL OFICIAL AL ROMÂNIEI, PARTEA I, Nr. 1.023/22.XII.2006
30, 48 și 51, precum și procedurile pentru cooperarea cu
alte autorități competente.
(5) Fără a se aduce atingere posibilității de delegare a
competențelor și a responsabilităților specifice de
supraveghere, prevăzută de regulile sectoriale, prezența
unui coordonator însărcinat cu atribuții specifice privind
supravegherea suplimentară a entităților reglementate dintr-un
conglomerat financiar nu afectează atribuțiile și
responsabilitățile autorităților competente, prevăzute prin
regulile sectoriale.
SECȚIUNEA a 2-a
Cooperarea și schimbul de informații dintre autoritățile
competente
2.1. Schimbul de informații

Art. 28. — (1) Fără a se aduce atingere responsabilităților specifice stabilite potrivit regulilor sectoriale,
autoritățile competente responsabile de supravegherea
entităților reglementate dintr-un conglomerat financiar și
autoritatea competentă desemnată drept coordonator al
acelui conglomerat financiar cooperează între ele în mod
strâns, furnizându-și reciproc orice informații esențiale sau
relevante pentru exercitarea atribuțiilor lor de supraveghere,
potrivit regulilor sectoriale și prezentei ordonanțe de
urgență. În acest sens, autoritățile competente și
coordonatorul comunică, la cerere, orice informație
relevantă și, din oficiu, orice informație esențială.
(2) Autoritățile competente din România realizează
schimbul de informații cu autorități competente din alte
state membre pentru exercitarea atribuțiilor lor de
supraveghere suplimentară.
(3) Cooperarea trebuie să asigure cel puțin colectarea
și schimbul de informații cu privire la următoarele elemente
esențiale:
a) identificarea structurii grupului, a tuturor entităților
principale care aparțin unui conglomerat financiar, precum
și a autorităților competente pentru entitățile reglementate
din acel grup;
b) strategiile conglomeratului financiar;
c) situația financiară a conglomeratului financiar, în
special în ceea ce privește adecvarea capitalului,
tranzacțiile
intragrup,
concentrarea
riscurilor
și
profitabilitatea;
d) principalii acționari și conducătorii conglomeratului
financiar;
e) organizarea, administrarea riscurilor și sistemele de
control intern la nivelul conglomeratului financiar;
f) procedurile pentru colectarea informațiilor de la
entitățile dintr-un conglomerat financiar și pentru verificarea
acelor informații;
g) dificultățile întâmpinate de entitățile reglementate sau
de alte entități ale conglomeratului financiar, care pot
afecta în mod serios entitățile reglementate;
h) principalele sancțiuni și măsurile excepționale luate
de autoritățile competente în conformitate cu regulile
sectoriale sau cu prezenta ordonanță de urgență.
Art. 29. — În măsura în care sunt necesare pentru
exercitarea atribuțiilor lor specifice, autoritățile competente
pot să schimbe informații de natura celor prevăzute la
art. 28 alin. (3), cu privire la entitățile reglementate dintr-un
conglomerat financiar, potrivit prevederilor din regulile
sectoriale, cu următoarele autorități: bănci centrale ale

13

statelor membre, Sistemul European al Băncilor Centrale și
Banca Centrală Europeană.
Art. 30. — (1) Fără a se aduce atingere
responsabilităților lor specifice, stabilite în baza regulilor
sectoriale, înaintea luării unei decizii, atunci când deciziile
sunt importante pentru atribuțiile de supraveghere ale
celorlalte autorități competente, autoritățile competente
implicate se consultă reciproc în ceea ce privește
următoarele elemente:
a) modificări ale structurii acționariatului, ale structurii
organizatorice sau ale structurii de conducere ale entităților
reglementate dintr-un conglomerat financiar, care necesită
aprobarea ori autorizarea autorităților competente;
b) principalele sancțiuni sau măsurile excepționale luate
de autoritățile competente.
(2) O autoritate competentă poate decide să nu
consulte celelalte autorități în cazuri de urgență sau când o
astfel de consultare ar putea compromite eficiența
deciziilor. În acest caz, autoritatea competentă informează
fără întârziere asupra deciziilor luate de celelalte autorități
competente.
Art. 31. — (1) Coordonatorul poate cere autorităților
competente ale statului membru în care o societate-mamă
are sediul central și care nu exercită ele însele
supravegherea suplimentară, în conformitate cu prevederile
art. 25 și 26, să solicite societății-mamă orice informații
care ar fi relevante pentru exercitarea atribuțiilor de
coordonare ale acestuia, prevăzute la art. 27, și să
transmită acele informații coordonatorului.
(2) Atunci când informațiile prevăzute la art. 33 alin. (2)
au fost deja comunicate unei autorități competente în
conformitate cu regulile sectoriale, autoritățile competente
responsabile de exercitarea supravegherii suplimentare se
pot adresa acestei autorități pentru a obține informațiile
respective.
(3) În cazul în care coordonatorului îi sunt necesare
informații care au fost deja date altei autorități competente
în conformitate cu regulile sectoriale, coordonatorul trebuie
să contacteze această autoritate, în măsura în care este
posibil, pentru a preveni raportarea dublă către diferite
autorități implicate în supraveghere.
Art. 32. — (1) Colectarea sau deținerea de informații cu
privire la o entitate din cadrul unui conglomerat financiar,
care nu este o entitate reglementată, nu implică în niciun
fel că autoritățile competente trebuie să aibă atribuții de
supraveghere ale acestor entități la nivel individual.
(2) Informațiile primite în cadrul supravegherii
suplimentare și în special orice schimb de informații dintre
autoritățile competente și dintre acestea și alte autorități,
potrivit prezentei ordonanțe de urgență, sunt supuse
prevederilor privind secretul profesional și comunicarea
informațiilor confidențiale din regulile sectoriale.
2.2. Accesul la informații

Art. 33. — (1) Persoanele juridice, care sunt supuse
supravegherii suplimentare, fie că sunt sau nu entități
reglementate, trebuie să-și comunice reciproc orice
informații relevante pentru scopurile supravegherii
suplimentare.
(2) Autoritățile competente responsabile cu exercitarea
supravegherii suplimentare au acces la orice informație
care ar fi relevantă pentru scopurile supravegherii
suplimentare, atunci când iau contact, direct sau indirect,

14

MONITORUL OFICIAL AL ROMÂNIEI, PARTEA I, Nr. 1.023/22.XII.2006

cu entitățile dintr-un conglomerat financiar, fie că sunt sau
nu entități reglementate.
(3) Orice entitate din România, reglementată sau
nereglementată, care aparține unui conglomerat financiar,
furnizează informații la cererea coordonatorului, inclusiv în
situația în care acesta este o autoritate competentă dintr-un
alt stat membru.
2.3. Verificarea informațiilor

Art. 34. — În aplicarea prezentei ordonanțe de urgență,
pentru verificarea, în cazuri determinate, a informațiilor
referitoare la o entitate, reglementată sau nereglementată,
care este parte a unui conglomerat financiar și care este
situată într-un alt stat membru, autoritățile competente din
România cooperează cu autoritățile competente ale acelui
stat membru pentru efectuarea verificării.
Art. 35. — (1) Autoritățile competente dintr-un alt stat
membru care doresc, în cazuri determinate, să verifice
informațiile referitoare la o entitate din România,
reglementată sau nereglementată, care este parte a unui
conglomerat financiar, solicită autorităților competente din
România efectuarea verificării.
(2) Autoritățile care primesc o astfel de cerere trebuie
ca, în limitele competențelor lor, să efectueze verificarea fie
ele însele, fie permițând unui auditor sau expert să o
efectueze, fie permițând autorității care a formulat cererea
să o efectueze ea însăși.
(3) Atunci când nu face ea însăși verificarea, autoritatea
competentă care a formulat cererea poate, dacă dorește,
să participe la verificare.
SECȚIUNEA a 3-a
Societățile financiare holding mixte

Art. 36. — (1) Conducerea operativă a activității unei
societăți financiare holding mixte, persoană juridică română,
trebuie să fie asigurată de două persoane, care să aibă
onorabilitatea necesară și experiență suficientă pentru a
exercita acele atribuții.
(2) Societățile financiare holding mixte trebuie să notifice
coordonatorului numirea în funcție a persoanelor prevăzute
la alin. (1), inclusiv în situația în care coordonatorul este o
autoritate competentă dintr-un alt stat membru, în condițiile
stabilite prin reglementări.
(3) Coordonatorul urmărește în permanență îndeplinirea
cerințelor menționate la alin. (1), dispunând măsurile sau
sancțiunile care se impun în caz de nerespectare a
acestora, prevăzute la art. 43, respectiv la art. 44.
Art. 37. — (1) Societățile financiare holding mixte,
persoane juridice române, trebuie să organizeze și să
conducă contabilitatea în conformitate cu prevederile Legii
contabilității nr. 82/1991, republicată, și ale reglementărilor
contabile specifice date în aplicarea acesteia și să
întocmească situații financiare anuale care să ofere o
imagine fidelă a poziției financiare, a performanței
financiare, a fluxurilor de trezorerie și a celorlalte informații
referitoare la activitatea desfășurată la nivel de grup.
(2) Administratorii și persoanele care asigură
conducerea operativă a societăților financiare holding mixte
sunt responsabile pentru aplicarea alin. (1).
Art. 38. — Societățile financiare holding mixte sunt
obligate să prezinte coordonatorului situațiile financiare
consolidate, precum și alte date și informații solicitate de

coordonator pentru scopurile supravegherii suplimentare, la
termenele și în forma stabilite prin reglementări.
Art. 39. — (1) Situațiile financiare anuale consolidate ale
societăților financiare holding mixte trebuie să fie auditate
de auditori financiari aprobați de coordonator. Coordonatorul
poate respinge numirea unui auditor dacă apreciază că
acesta nu dispune de experiență și independență adecvate
pentru îndeplinirea sarcinilor specifice.
(2) În scopul auditării situațiilor financiare, fiecare
societate financiară holding mixtă încheie contracte cu
auditori financiari, persoane juridice, care, potrivit legislației
în domeniu, pot desfășura activitate de audit financiar în
România.
(3) Societățile financiare holding mixte au obligația să
înlocuiască periodic auditorul financiar sau să solicite
auditorului financiar înlocuirea periodică a coordonatorului
echipei care realizează auditul financiar, conform cerințelor
coordonatorului.
Art. 40. — (1) Coordonatorul are acces la orice
documente întocmite de auditorii financiari în cadrul
activității de audit.
(2) Coordonatorul, împreună cu celelalte autorități
competente relevante, și auditorii financiari ai societății
financiare holding mixte se întâlnesc periodic pentru a
discuta aspecte de interes comun în ceea ce privește
activitatea conglomeratului financiar. La aceste întâlniri pot
fi invitate și persoanele care asigură conducerea operativă
a societății financiare holding mixte și, respectiv, cele care
asigură conducerea operativă a entităților reglementate din
conglomeratul financiar.
Art. 41. — (1) Auditorul financiar al unei societăți
financiare holding mixte trebuie să informeze coordonatorul
de îndată ce, în exercitarea atribuțiilor sale, a luat
cunoștință despre orice fapt sau decizie în legătură cu
societatea financiară holding mixtă ori cu o entitate
reglementată din cadrul conglomeratului financiar, care:
a) reprezintă o încălcare semnificativă a prezentei
ordonanțe de urgență și/sau a reglementărilor ori a altor
acte emise în aplicarea acesteia;
b) este de natură să afecteze activitatea conglomeratului
financiar;
c) poate conduce la un refuz din partea auditorului
financiar de a-și exprima opinia asupra situațiilor financiare
sau la exprimarea de către acesta a unei opinii cu rezerve.
(2) La solicitarea coordonatorului, auditorul financiar al
societății financiare holding mixte are obligația să furnizeze
orice detalii, clarificări și explicații referitoare la datele
cuprinse în situațiile financiare consolidate ale societății
financiare holding mixte.
(3) Îndeplinirea cu bună-credință de către auditorul
financiar a obligației de a informa coordonatorul, conform
alin. (1) și (2), nu constituie o încălcare a obligației de
păstrare a secretului profesional, care revine acestuia
potrivit legii sau clauzelor contractuale, și nu poate atrage
răspunderea acestuia.
Art. 42. — Coordonatorul poate retrage aprobarea
acordată unui auditor financiar, în situația în care acesta
nu își îndeplinește în mod corespunzător atribuțiile
prevăzute de lege sau nu respectă cerințele de conduită
etică și profesională specifice.

MONITORUL OFICIAL AL ROMÂNIEI, PARTEA I, Nr. 1.023/22.XII.2006
SECȚIUNEA a 4-a
Măsuri și sancțiuni

Art. 43. — În cazul în care entitățile reglementate dintr-un
conglomerat financiar respectă cerințele referitoare la
adecvarea capitalului, concentrarea riscurilor, tranzacțiile
intragrup și, respectiv, la mecanismele de control intern și
procesele de administrare a riscurilor, prevăzute de
prezenta ordonanță de urgență și în reglementările date în
aplicarea acesteia, dar, cu toate acestea, solvabilitatea
riscă să fie periclitată sau tranzacțiile intragup ori
concentrările de riscuri conduc la o deteriorare a poziției
financiare a entităților reglementate, coordonatorul poate
lua, în ceea ce privește societatea financiară holding mixtă,
următoarele măsuri:
a) încheierea unui acord cu administratorii societății
financiare holding mixte, care să cuprindă un program de
măsuri de remediere;
b) solicitarea de informații auditorului financiar;
c) dispunerea înlocuirii auditorului financiar.
Art. 44. — (1) În cazul în care entitățile reglementate
sau o societate financiară holding mixtă dintr-un
conglomerat financiar nu se conformează cerințelor
referitoare la adecvarea capitalului, concentrarea riscurilor,
tranzacțiile intragrup și, respectiv, la mecanismele de
control intern și procesele de administrare a riscurilor,
prevăzute de prezenta ordonanță de urgență și în
reglementările date în aplicarea acesteia, nu respectă
condițiile speciale impuse ori angajamentele asumate cu
privire la supravegherea suplimentară sau nu respectă
oricare dintre măsurile impuse potrivit prevederilor art. 43,
coordonatorul poate aplica, în ceea ce privește societatea
financiară holding mixtă, următoarele sancțiuni:
a) avertisment scris;
b) suspendarea din funcție pe o perioadă determinantă
a uneia sau a mai multor persoane care asigură
conducerea operativă a societății;
c) amendă aplicată societății financiare holding mixte,
ale cărei limite, limita minimă și cea maximă, sunt
reprezentate de valorile cele mai mari care rezultă din
aplicarea procentelor de 0,05% și 1% atât la cifra de
afaceri, realizată în cursul exercițiului financiar anterior, de
către entitatea reglementată din sectorul asigurărilor, filială
a societății financiare holding mixte, care a realizat cifra de
afaceri cea mai ridicată, cât și la capitalul inițial minim
reglementat al entității reglementate din sectorul bancar și
al serviciilor de investiții, filială a societății financiare
holding mixte; dacă acest sector cuprinde mai multe filiale
care sunt entități reglementate, cuantumul amenzii se
determină prin raportare la capitalul minim al entității
reglementate care atinge nivelul de capital minim cel mai
ridicat;
d) amendă aplicată persoanelor care asigură conducerea
operativă, între 1—6 remunerații nete, conform nivelului
acestora în luna precedentă datei la care s-a constatat
fapta;
e) dispunerea înlocuirii, de către societatea financiară
holding mixtă, a persoanei/persoanelor care asigură
conducerea operativă a societății.
(2) Pe perioada suspendării din funcție, dispusă de
coordonator în baza alin. (1) lit. b), se va asigura de către
societatea financiară holding mixtă desemnarea, cu

15

respectarea prevederilor art. 36 alin. (1), a unei persoane
care să asigure interimar conducerea operativă.
(3) Cuantumul amenzii trebuie să fie raportat la
gravitatea faptei săvârșite. Amenzile încasate se fac venit
la bugetul statului de jurisdicția căreia aparține
coordonatorul.
Art. 45. — Coordonatorul comunică autorităților
competente constatările efectuate potrivit prevederilor
art. 43 și 44.
Art. 46. — Pentru scopurile supravegherii suplimentare,
autoritățile competente pot aplica entităților reglementate
aflate sub supravegherea lor oricare dintre măsurile sau
sancțiunile prevăzute de regulile sectoriale, care se aplică
în mod corespunzător.
Art. 47. — (1) În situația în care coordonatorul unui
conglomerat financiar este o autoritate dintr-un alt stat
membru, acesta poate aplica sancțiuni și față de societățile
financiare holding mixte, persoane juridice române.
(2) În situația în care coordonatorul unui conglomerat
financiar este o autoritate competentă din România, acesta
poate aplica sancțiuni și față de o societate financiară
holding mixtă dintr-un alt stat membru.
Art. 48. — Coordonatorul și celelalte autorități
competente vor încheia acorduri de coordonare, dacă este
necesar, în sensul corelării acțiunilor de supraveghere,
pentru scopurile aplicării prevederilor art. 43—47.
Art. 49. — Dacă o entitate reglementată se folosește de
apartenența sa la un conglomerat financiar pentru a se
sustrage, total sau parțial, de la aplicarea regulilor
sectoriale, autoritățile competente pot aplica entităților
reglementate aflate sub supravegherea lor oricare dintre
măsurile ori sancțiunile prevăzute de regulile sectoriale
corespunzătoare.
Art. 50. — Faptelor prevăzute la art. 44 le sunt
aplicabile prevederile Ordonanței Guvernului nr. 2/2001
privind regimul juridic al contravențiilor, aprobată cu
modificări și completări prin Legea nr. 180/2002, cu
modificările și completările ulterioare.
CAPITOLUL V
Raporturile cu statele terțe
SECȚIUNEA 1
Societăți-mamă din state terțe

Art. 51. — Fără a se aduce atingere regulilor sectoriale,
în cazul prevăzut la art. 12, autoritățile competente din
România verifică dacă entitățile reglementate, a căror
societate-mamă are sediul central într-un stat terț, sunt
supuse supravegherii exercitate de autoritatea competentă
a unui stat terț, care este echivalentă cu aceea prevăzută
prin prevederile prezentei ordonanțe de urgență. Verificarea
se efectuează la cererea societății-mamă ori a oricărei
entități reglementate autorizate în România sau într-un stat
membru ori din oficiu, de către autoritatea competentă din
România care ar fi coordonator, dacă s-ar aplica criteriile
prevăzute la art. 26 alin. (1). Acea autoritate competentă
consultă celelalte autorități competente relevante și ia în
considerare orice linii directoare aplicabile, elaborate de
Comitetul Conglomeratelor Financiare. În acest scop,
autoritatea competentă consultă Comitetul Conglomeratelor
Financiare înaintea luării unei decizii.

16

MONITORUL OFICIAL AL ROMÂNIEI, PARTEA I, Nr. 1.023/22.XII.2006

Art. 52. — (1) În absența supravegherii echivalente
prevăzute la art. 51, autoritățile competente relevante
desemnează un coordonator și aplică, prin analogie,
entităților reglementate dispozițiile referitoare la
supravegherea suplimentară a entităților reglementate
prevăzute la art. 10 alin. (2) sau autoritățile competente pot
aplica una dintre metodele prevăzute la alin. (2).
(2) Autoritățile competente pot aplica alte metode care
să asigure o supraveghere suplimentară corespunzătoare a
entităților reglementate dintr-un conglomerat financiar.
Aceste metode trebuie să fie agreate de coordonator, după
consultarea cu celelalte autorități competente relevante.
Autoritățile competente pot solicita în special înființarea unei
societăți financiare holding mixte care are sediul central
într-un stat membru și pot să aplice prezenta ordonanță de
urgență entităților reglementate dintr-un conglomerat
financiar care are drept lider acea societate financiară
holding mixtă. Metodele trebuie să permită atingerea
obiectivelor supravegherii suplimentare stabilite în prezenta
ordonanță de urgență și trebuie să fie notificate celorlalte
autorități competente implicate și Comisiei Europene.
SECȚIUNEA a 2-a
Cooperarea cu autoritățile competente din statele terțe

Art. 53. — Pentru scopurile supravegherii suplimentare
prevăzute de prezenta ordonanță de urgență, autoritățile
competente pot iniția încheierea de acorduri privind
mijloacele de exercitare a supravegherii suplimentare a
entităților reglementate dintr-un conglomerat financiar, cu
autoritățile competente din unul sau mai multe state terțe.

Art. 54. — Autoritățile competente informează Comisia
Europeană, Comitetul Consultativ Bancar, Comitetul
Asigurărilor și Comitetul Conglomeratelor Financiare asupra
rezultatelor negocierilor și, dacă este cazul, asupra
situațiilor care rezultă din încheierea acordurilor.
CAPITOLUL VI
Dispoziții finale
Art. 55. — Banca Națională a României, Comisia
Națională a Valorilor Mobiliare și Comisia de Supraveghere
a Asigurărilor vor emite reglementări comune în aplicarea
prezentei ordonanțe de urgență.
Art. 56. — Prezenta ordonanță de urgență intră în
vigoare la 1 ianuarie 2007.
Prezenta ordonanță de urgență transpune în legislația
națională cap. I și II, cu excepția paragrafului 4 al art. 6,
precum și cap. V și VI, cu excepția paragrafului 1 lit. a) și
a paragrafului 2 ale art. 30, din Directiva Parlamentului
European și a Consiliului 2002/87/CE din 16 decembrie
2002 privind supravegherea suplimentară a instituțiilor de
credit, a societăților de asigurare și a societăților de servicii
de investiții financiare dintr-un conglomerat financiar,
precum și modificarea directivelor Consiliului 73/239/CEE,
79/267/CEE, 92/49/CEE, 92/96/CEE, 93/6/CEE și
93/22/CEE și a directivelor 98/78/CE și 2000/12/CE ale
Parlamentului European și ale Consiliului, publicată în
Jurnalul Oficial al Uniunii Europene nr. L 035 din
11 februarie 2003.

PRIM-MINISTRU

CĂLIN POPESCU-TĂRICEANU
Contrasemnează:
Ministrul finanțelor publice,
Sebastian Teodor Gheorghe Vlădescu
Ministrul integrării europene,
Anca Daniela Boagiu
București, 6 decembrie 2006.
Nr. 98.

EDITOR: PARLAMENTUL ROMÂNIEI — CAMERA DEPUTAȚILOR
îMonitorul Oficial“ R.A., Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO55RNCB0082006711100001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, fax 410.77.36 și 410.47.23
Tiparul: îMonitorul Oficial“ R.A.
Monitorul Oficial al României, Partea I, nr. 1.023/22.XII.2006 conține 16 pagini.

Prețul: 1,15 lei

&JUYDGY|149359]
ISSN 1453—4495

