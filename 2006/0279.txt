PARTEA

Anul 174 (XVIII) — Nr. 279

I

Marți, 28 martie 2006

LEGI, DECRETE, HOTĂRÂRI ȘI ALTE ACTE
SUMAR

Pagina

Decizia nr. 128 din 21 februarie 2006 referitoare la
excepția de neconstituționalitate a prevederilor
art. 6 alin. (5) din Legea arendării nr. 16/1994.....
Decizia nr. 131 din 21 februarie 2006 referitoare la
excepția de neconstituționalitate a prevederilor
art. 47 alin. (1) și (6) din Ordonanța de urgență a
Guvernului nr. 79/2002 privind cadrul general de
reglementare a comunicațiilor...................................

1–2

3–4

4–6

Decizia nr. 195 din 2 martie 2006 referitoare la excepția
de neconstituționalitate a prevederilor art. 51
alin. (2) din Ordonanța de urgență a Guvernului

DECIZII

ALE

Pagina
nr. 150/2002 privind organizarea și funcționarea
sistemului de asigurări sociale de sănătate............

DECIZII ALE CURȚII CONSTITUȚIONALE
Decizia nr. 127 din 21 februarie 2006 referitoare la excepția
de neconstituționalitate a prevederilor art. 48 alin. (3)
din Legea nr. 10/2001 privind regimul juridic al unor
imobile preluate în mod abuziv în perioada 6 martie
1945 — 22 decembrie 1989......................................

Nr.

CURȚII

6–7

HOTĂRÂRI ALE GUVERNULUI ROMÂNIEI
303.— Hotărâre privind aprobarea Programului anual
de marketing și promovare turistică și a
Programului anual de dezvoltare a produselor
turistice .......................................................................
320.— Hotărâre privind aprobarea Programului
național pentru reducerea costurilor cu energia
pentru populație, prin creșterea eficienței
energetice și utilizarea energiei regenerabile în
anul 2006...................................................................

9–12

ACTE ALE COMISIEI DE SUPRAVEGHERE
A ASIGURĂRILOR
113.105. — Ordin pentru aprobarea Normelor privind
criteriile de aprobare a auditorilor financiari care
auditează situațiile financiare ale asigurătorilor ......

13–16

8–9

CONSTITUȚIONALE

CURTEA CONSTITUȚIONALĂ

D E C I Z I A Nr. 127
din 21 februarie 2006

referitoare la excepția de neconstituționalitate a prevederilor art. 48 alin. (3) din Legea nr. 10/2001
privind regimul juridic al unor imobile preluate în mod abuziv în perioada 6 martie 1945 —
22 decembrie 1989
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Kozsokár Gábor

—
—
—
—
—
—

președinte
judecător
judecător
judecător
judecător
judecător

Petre Ninosu
Ion Predescu
Ion Tiucă
Maria Bratu

—
—
—
—

judecător
judecător
procuror
magistrat-asistent

Pe rol se află soluționarea excepției de neconstituționalitate
a prevederilor art. 49 alin. (3) din Legea nr. 10/2001

2

MONITORUL OFICIAL AL ROMÂNIEI, PARTEA I, Nr. 279/28.III.2006

privind regimul juridic al unor imobile preluate în mod
abuziv în perioada 6 martie 1945 — 22 decembrie 1989,
excepție ridicată de Gheorghe Luigi Brad și Beatrice
Carolina Brad în Dosarul nr. 522/2005 al Judecătoriei
Sinaia.
La apelul nominal se constată lipsa părților, față de
care procedura de citare a fost legal îndeplinită.
Reprezentantul Ministerului Public pune concluzii de
respingere a excepției ca neîntemeiată, invocând
jurisprudența în materie a Curții Constituționale.
C U R T E A,

având în vedere actele și lucrările dosarului, constată
următoarele:
Prin Încheierea din 2 septembrie 2005, pronunțată în
Dosarul nr. 522/2005, Judecătoria Sinaia a sesizat Curtea
Constituțională cu excepția de neconstituționalitate a
prevederilor art. 49 pct. 3 din Legea nr. 10/2001 privind
regimul juridic al unor imobile preluate în mod abuziv în
perioada 6 martie 1945 — 22 decembrie 1989, excepție
ridicată de Gheorghe Luigi Brad și Beatrice Carolina Brad.
În motivarea excepției de neconstituționalitate autorii
acesteia susțin că, în condițiile în care prin hotărâre
judecătorească definitivă se desființează un contract de
vânzare-cumpărare, încheiat în baza Legii nr. 112/1995, se
naște automat dreptul foștilor chiriași de a fi despăgubiți
pentru sporul de valoare adus imobilului restituit.
Or, exercitarea acestui drept este restrânsă de textul legal
atacat, întrucât aceștia sunt nevoiți să se îndrepte cu
acțiune împotriva statului sau fostei unități de stat
deținătoare, care are posibilități limitate de despăgubire, și
nu împotriva proprietarului repus în drepturi, care poate
vinde imobilul la valoarea de piață. În aceste condiții,
susțin aceștia, este imperios necesar ca despăgubirile
pentru sporul de valoare să fie suportate de proprietarul
repus în drepturi, deoarece în caz contrar s-ar încălca
principiul egalității în drepturi.
Instanța de judecată consideră că textele legale criticate
nu contravin dispozițiilor constituționale.
Potrivit art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul apreciază că excepția este neîntemeiată și
invocă în acest sens jurisprudența Curții Constituționale.
Avocatul Poporului consideră prevederile legale criticate
ca fiind constituționale.

Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate ridicate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, concluziile procurorului, prevederile
legale criticate, raportate la dispozițiile Constituției, precum
și Legea nr. 47/1992, reține următoarele:
Curtea Constituțională constată că a fost legal sesizată
și este competentă, potrivit dispozițiilor art. 146 lit. d) din
Constituție, ale art. 1 alin. (2) și ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției îl constituie prevederile art. 49
alin. (3) din Legea nr. 10/2001. Această lege a fost
modificată prin titlul I al Legii nr. 247/2005 privind reforma
în domeniile proprietății și justiției, precum și unele măsuri
adiacente, publicată în Monitorul Oficial al României,
Partea I, nr. 653 din 22 iulie 2005, și apoi republicată în
Monitorul Oficial al României, Partea I, nr. 798 din
2 septembrie 2005, textele de lege fiind renumerotate.
Astfel, textul art. 49 alin. (3) a devenit art. 48 alin. (3),
având aceeași redactare: îÎn cazul în care imobilul care se
restituie a fost preluat fără titlu valabil, obligația de despăgubire
revine statului sau unității deținătoare.“
Textele constituționale pretins a fi încălcate sunt cele
ale art 16 alin. (1) și (2) referitoare la egalitatea în drepturi
și ale art. 53 referitoare la restrângerea exercițiului unor
drepturi sau al unor libertăți.
Examinând excepția de neconstituționalitate, Curtea
constată că prevederile legale criticate au mai fost supuse
controlului de constituționalitate, prin raportare la aceleași
texte constituționale. Astfel, de exemplu, prin Decizia
nr. 678 din 15 decembrie 2005, publicată în Monitorul
Oficial al României, Partea I, nr. 110 din 6 februarie 2006,
Curtea a statuat că prevederile art. 48 alin. (3) din Legea
nr. 10/2001 nu contravin dispozițiilor art. 16 alin. (1) și (2)
și ale art. 53 din Constituție, întrucât soluția consacrată de
acest text este justificată de opțiunea legiuitorului de a
stabili destinatari diferiți ai obligației de despăgubire, în
funcție de situația juridică distinctă a imobilelor ce se
restituie, respectiv de împrejurarea preluării imobilului cu
sau fără titlu.
Considerentele și soluția acestei decizii sunt valabile și
în cauza de față, întrucât nu au intervenit elemente noi
care să determine o reconsiderare a jurisprudenței Curții.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și
al art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 48 alin. (3) din Legea nr. 10/2001 privind regimul
juridic al unor imobile preluate în mod abuziv în perioada 6 martie 1945 — 22 decembrie 1989, excepție ridicată de
Gheorghe Luigi Brad și Beatrice Carolina Brad în Dosarul nr. 522/2005 al Judecătoriei Sinaia.
Definitivă și general obligatorie.
Pronunțată în ședința publică din data de 21 februarie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu

MONITORUL OFICIAL AL ROMÂNIEI, PARTEA I, Nr. 279/28.III.2006

3

CURTEA CONSTITUȚIONALĂ

D E C I Z I A Nr. 128
din 21 februarie 2006

referitoare la excepția de neconstituționalitate a prevederilor art. 6 alin. (5)
din Legea arendării nr. 16/1994
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Kozsokár Gábor
Petre Ninosu
Ion Predescu
Ion Tiucă
Maria Bratu

—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a prevederilor art. 6 alin. (5) din Legea arendării
nr. 16/1994, excepție ridicată de Virgiliu Gonțea în Dosarul
nr. 2.323/2004 al Judecătoriei Fetești.
La apelul nominal răspunde Alexandru Stoica, lipsind
celelalte părți, față de care procedura de citare a fost legal
îndeplinită.
Partea prezentă solicită respingerea excepției, depunând
un număr de nouă înscrisuri.
Reprezentantul Ministerului Public pune concluzii de
respingere a excepției ca neîntemeiată, arătând că textul
de lege criticat nu contravine dispozițiilor constituționale
invocate.

Poporului, pentru a-și exprima punctele de vedere asupra
excepției de neconstituționalitate.
Guvernul apreciază că excepția este neîntemeiată,
arătând că, de fapt, critica autorului excepției nu vizează
retroactivitatea textului legal criticat, ci aplicarea în timp a
acestor prevederi, aspect care excedează competenței
Curții Constituționale.
În ceea ce privește critica potrivit căreia învestirea cu
titlu executoriu a contractului de arendare este
neconstituțională, Guvernul precizează că acordarea de
către legiuitor, prin lege specială, a unui asemenea
caracter anumitor acte juridice nu constituie un aspect de
neconstituționalitate. De altfel, și în alte domenii, spre
exemplu în domeniul bancar, legiuitorul a calificat contractul
de credit bancar drept titlu executoriu.
Referitor la critica de neconstituționalitate raportată la
art. 16 din Constituție, se arată că prevederile legale
criticate nu conțin reglementări de natură să contravină
acestui text constituțional.
Avocatul Poporului consideră prevederile legale criticate
ca fiind constituționale.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate ridicate.

C U R T E A,

având în vedere actele și lucrările dosarului, constată
următoarele:
Prin Încheierea din 31 august 2005, pronunțată în
Dosarul nr. 2.323/2004, Judecătoria Fetești a sesizat
Curtea Constituțională cu excepția de neconstituționalitate
a prevederilor art. 6 alin. (5) din Legea arendării
nr. 16/1994, excepție ridicată de Virgiliu Gonțea într-un
proces având ca obiect o contestație la executare.
În motivarea excepției de neconstituționalitate autorul
acesteia susține că textul de lege criticat contravine
dispozițiilor art. 15 alin. (2) și ale art. 16 alin. (1) și (2) din
Constituție, deoarece în raport cu data încheierii
contractului de arendare acest act nu poate constitui un
titlu executoriu, instanța de judecată fiind cea competentă
să stabilească prin hotărâre judecătorească obligațiile
contractuale care trebuie să fie executate de părți. Mai
susține că prin acest text se creează o situație privilegiată
arendatorului, încălcându-se astfel principiul egalității în
drepturi.
Instanța de judecată consideră că excepția este fondată,
întrucât contractul de arendare nu poate constitui un titlu
executoriu, acesta neputând fi pus în executare dacă nu se
referă la o creanță certă, lichidă și exigibilă. Se arată că în
clauzele contractului pot fi stabilite obligații care pot duce la
interpretări de natură să avantajeze pe una din părți în
detrimentul celeilalte.
Potrivit art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului

C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile părții prezente, concluziile
procurorului, prevederile legale criticate, raportate la
dispozițiile Constituției, precum și Legea nr. 47/1992, reține
următoarele:
Curtea Constituțională constată că a fost legal sesizată
și este competentă, potrivit dispozițiilor art. 146 lit. d) din
Constituție, ale art. 1 alin. (2) și ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției îl constituie prevederile art. 6 alin. (5)
din Legea arendării nr. 16/1994, publicată în Monitorul
Oficial al României, Partea I, nr. 91 din 7 aprilie 1994, text
introdus prin articolul unic pct. 2 din Ordonanța de urgență
a Guvernului nr. 157/2002 pentru modificarea și
completarea Legii arendării nr. 16/1994, publicată în
Monitorul Oficial al României, Partea I, nr. 850 din
25 noiembrie 2002, aprobată cu modificări prin Legea
nr. 350/2003, publicată în Monitorul Oficial al României,
Partea I, nr. 526 din 22 iulie 2003.
Textul de lege criticat are următoarea redactare:
îContractele de arendare încheiate în scris și înregistrate la
consiliul local constituie titluri executorii pentru plata arendei la
termenele și modalitățile stabilite în contract.“
Textele constituționale considerate a fi încălcate sunt
cele ale art. 15 alin. (2) privind neretroactivitatea legii și ale
art. 16 alin. (1) și (2) privind egalitatea în drepturi.

4

MONITORUL OFICIAL AL ROMÂNIEI, PARTEA I, Nr. 279/28.III.2006

Autorul excepției consideră că prevederile art. 6 alin. (5)
din Legea arendării nr. 16/1994 sunt neconstituționale,
întrucât învestesc contractul de arendare cu titlu executoriu,
ceea ce în opinia sa contravine principiului neretroactivității
legii, precum și principiului egalității în drepturi.

De asemenea, Curtea constată că nu este întemeiată
nici critica potrivit căreia textul de lege contravine
dispozițiilor art. 16 alin. (1) și (2) din Constituție, întrucât
reglementarea cuprinsă în acest text se aplică deopotrivă
tuturor persoanelor aflate în aceeași situație juridică.

Examinând criticile de neconstituționalitate și
argumentele aduse în susținerea acestora, Curtea constată
că acestea sunt neîntemeiate pentru considerentele ce
urmează.

De altfel, Curtea, în jurisprudența sa, de exemplu
Decizia nr. 82 din 10 februarie 2005, publicată în Monitorul
Oficial al României, Partea I, nr. 327 din 19 aprilie 2005,
referindu-se la caracterul de titlu executoriu al contractului
de credit bancar, a statuat că prin aceasta se face
aplicația unui principiu consacrat de art. 372 din Codul de
procedură civilă, în sensul că executarea silită se poate
face nu numai pe baza unei hotărâri judecătorești învestite
cu formulă executorie, ci și în virtutea unui titlu executoriu
prevăzut de lege.

Referitor la critica de neconstituționalitate vizând
încălcarea dispozițiilor art. 15 alin. (2) din Constituție,
Curtea observă că, în realitate, aceasta privește aplicarea
în timp a legii, adică stabilirea dacă prevederile textului de
lege criticat se aplică și contractelor de arendare încheiate
anterior intrării în vigoare a Legii arendării nr. 16/1994. În
jurisprudența sa Curtea a statuat, în mod constant, că nu
intră în competența sa controlul aplicării dispozițiilor unei
legi sub raportul acțiunii în timp, acest aspect fiind de
competența instanțelor de judecată.

Aceste considerente sunt valabile și în cauza de față,
având în vedere că nu au intervenit elemente noi de
natură a determina o reconsiderare a jurisprudenței Curții
în această materie.

Pentru motivele expuse mai sus, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 6 alin. (5) din Legea arendării nr. 16/1994, excepție
ridicată de Virgiliu Gonțea în Dosarul nr. 2.323/2004 al Judecătoriei Fetești.
Definitivă și general obligatorie.
Pronunțată în ședința publică din data de 21 februarie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu
CURTEA CONSTITUȚIONALĂ

D E C I Z I A Nr. 131
din 21 februarie 2006

referitoare la excepția de neconstituționalitate a prevederilor art. 47 alin. (1) și (6)
din Ordonanța de urgență a Guvernului nr. 79/2002 privind cadrul general
de reglementare a comunicațiilor
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Kozsokár Gábor
Petre Ninosu
Ion Predescu
Ion Tiucă
Maria Bratu

—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a prevederilor art. 47 alin. (1) și (6) din Ordonanța de
urgență a Guvernului nr. 79/2002 privind cadrul general de

reglementare a comunicațiilor, excepție ridicată de
Compania Națională de Transport al Energiei Electrice
îTranselectrica“ — S.A. în Dosarul nr. 2.718/2005 al Curții
de Apel București — Secția a VIII-a contencios
administrativ și fiscal.
La apelul nominal, pentru Autoritatea Națională de
Reglementare în Comunicații, se prezintă directorul direcției
juridice Vlad Mihai Cercel, lipsind autorul excepției, față de
care procedura de citare a fost legal îndeplinită.
Partea prezentă solicită, în principal, respingerea
excepției ca inadmisibilă, având în vedere că, ulterior
sesizării Curții Constituționale, art. 47 din Ordonanța de
urgență a Guvernului nr. 79/2002 a fost abrogat prin art. II
pct. 4 din Legea nr. 239/2005 privind modificarea și

MONITORUL OFICIAL AL ROMÂNIEI, PARTEA I, Nr. 279/28.III.2006
completarea unor acte normative din domeniul
comunicațiilor, dispoziții, care potrivit art. III din aceeași
lege, au intrat în vigoare la data de 31 decembrie 2005.
În subsidiar solicită respingerea excepției ca
neîntemeiată, invocând în acest sens jurisprudența Curții
Constituționale. În susținere depune note scrise.
Reprezentantul Ministerului Public pune concluzii de
respingere a excepției ca inadmisibilă, arătând că
prevederile art. 47 din Ordonanța de urgență a Guvernului
nr. 79/2002 au fost abrogate expres prin art. II pct. 4 din
Legea nr. 239/2005.
C U R T E A,

având în vedere actele și lucrările dosarului, constată
următoarele:
Prin Încheierea din 14 septembrie 2005, pronunțată în
Dosarul nr. 2.718/2005, Curtea de Apel București — Secția
a VIII-a contencios administrativ și fiscal a sesizat Curtea
Constituțională cu excepția de neconstituționalitate a
prevederilor art. 47 alin. (1) și (6) din Ordonanța de urgență
a Guvernului nr. 79/2002 privind cadrul general de
reglementare a comunicațiilor, excepție ridicată de
Compania Națională de Transport al Energiei Electrice
îTranselectrica“ — S.A.
În motivarea excepției de neconstituționalitate autorul
acesteia susține, în esență, că reglementarea plății tarifului
de monitorizare anual, datorat de furnizorii de servicii de
comunicații
electronice
Autorității
Naționale
de
Reglementare în Comunicații, sub forma unui procent din
cifra de afaceri a fiecărui furnizor, reprezintă o dublă
impozitare, contravenind dispozițiilor art. 56 alin. (2) din
Constituție. Arată, în acest sens, că pentru aceeași cifră de
afaceri este calculată atât contribuția anuală ce trebuie
plătită către Autoritatea Națională de Reglementare în
domeniul Energiei Electrice, cât și tariful de monitorizare
anual datorat Autorității Naționale de Reglementare în
Comunicații.
Curtea de Apel București — Secția a VIII-a contencios
administrativ și fiscal consideră că textele legale criticate
contravin dispozițiilor art. 56 alin. (2) din Constituție,
întrucât sistemul de impunere reglementat de aceste texte
nu asigură o așezare justă a sarcinilor fiscale pentru o
societate comercială care desfășoară și alte activități pe
lângă activitățile specifice de comunicații electronice.
Potrivit art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Guvernul apreciază că excepția este neîntemeiată,
arătând că sumele percepute de Autoritatea Națională de
Reglementare în Comunicații cu titlu de tarif de
monitorizare nu au natura unor taxe și impozite în sensul
Legii nr. 571/2003 privind Codul fiscal, deoarece ele nu
constituie surse la bugetul de stat. De asemenea, arată că
prin Legea nr. 239/2005 a fost abrogat art. 47 din
Ordonanța de urgență a Guvernului nr. 79/2002,
introducându-se un capitol distinct referitor la tariful de
monitorizare, urmând a intra în vigoare la data de
31 decembrie 2005. Potrivit acestor noi dispoziții, la
stabilirea tarifului de monitorizare se iau în considerare

5

numai veniturile realizate din activitatea desfășurată în
domeniul comunicațiilor.
Avocatul Poporului consideră prevederile legale criticate
ca fiind constituționale.
Președinții celor două Camere ale Parlamentului nu au
comunicat punctele lor de vedere asupra excepției de
neconstituționalitate ridicate.
C U R T E A,

examinând încheierea de sesizare, punctele de vedere ale
Guvernului și Avocatului Poporului, raportul întocmit de
judecătorul-raportor, susținerile părții prezente, concluziile
procurorului, prevederile legale criticate, raportate la dispozițiile
Constituției, precum și Legea nr. 47/1992, reține următoarele:
Curtea Constituțională constată că a fost legal sesizată
și este competentă, potrivit dispozițiilor art. 146 lit. d) din
Constituție, ale art. 1 alin. (2) și ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Excepția are ca obiect prevederile art. 47 alin. (1) și (6)
din Ordonanța de urgență a Guvernului nr. 79/2002 privind
cadrul general de reglementare a comunicațiilor, publicată
în Monitorul Oficial al României, Partea I, nr. 457 din
27 iunie 2002, aprobată cu modificări prin Legea
nr. 591/2002, publicată în Monitorul Oficial al României,
Partea I, nr. 791 din 30 octombrie 2002, prevederi care la
data sesizării aveau următorul conținut:
— Art. 47: î(1) Furnizorii de rețele și de servicii de
comunicații electronice autorizați în condițiile prezentei
ordonanțe de urgență datorează ANRC un tarif de monitorizare
anual, calculat ca un procent din cifra de afaceri a fiecărui
furnizor.
[...]
(6) În scopul aplicării prevederilor prezentului capitol cifra de
afaceri este suma veniturilor realizate din vânzările de produse
sau din prestările de servicii efectuate de agentul economic în
cursul unui exercițiu financiar.“
Textul constituțional pretins a fi încălcat este cel al
art. 56 alin. (2), potrivit căruia îSistemul legal de impuneri
trebuie să asigure așezarea justă a sarcinilor fiscale“.
Examinând excepția de neconstituționalitate, Curtea
constată că Ordonanța Guvernului nr. 79/2002 a fost
modificată și completată prin Legea nr. 239 din 15 iulie
2005 privind modificarea și completarea unor acte
normative din domeniul comunicațiilor, publicată în
Monitorul Oficial al României, Partea I, nr. 663 din 26 iulie
2005. Prin art. II pct. 5 din această lege, în cuprinsul
Ordonanței de urgență a Guvernului nr. 79/2002 a fost
introdus un capitol distinct, respectiv Capitolul VIII1, referitor
la tariful de monitorizare, care a intrat în vigoare la data
de 31 decembrie 2005, cu aceeași dată fiind abrogat
art. 47 din această ordonanță.
Curtea observă că, în urma acestor modificări
intervenite ulterior sesizării sale, nu s-a mai păstrat soluția
legislativă pe care autorul excepției o critică. Astfel, potrivit
acestei noi redactări, furnizorii de rețele sau servicii de
comunicații au posibilitatea de a opta între soluția
existentă, și anume determinarea tarifului de monitorizare
în funcție de cifra de afaceri, potrivit art. 481 alin. (1) din
Legea nr. 239/2005, și determinarea tarifului de
monitorizare în funcție de veniturile rezultate numai din

6

MONITORUL OFICIAL AL ROMÂNIEI, PARTEA I, Nr. 279/28.III.2006

furnizarea de rețele sau servicii de comunicații electronice,
potrivit art. 484 alin. (2) din aceeași lege.
Ținând seama că în jurisprudența constantă a Curții
Constituționale s-a statuat că în situația modificării
prevederii legale atacate sesizarea rămâne valabilă numai

dacă textul, în noua sa redactare, conservă excepția de
neconstituționalitate, Curtea constată că în cauza de față
această cerință nu este îndeplinită și, în consecință,
excepția urmează să fie respinsă, ca devenită inadmisibilă.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și
al art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge, ca devenită inadmisibilă, excepția de neconstituționalitate a prevederilor art. 47 alin. (1) și (6) din
Ordonanța de urgență a Guvernului nr. 79/2002 privind cadrul general de reglementare a comunicațiilor, excepție ridicată
de Compania Națională de Transport al Energiei Electrice îTranselectrica“ — S.A. în Dosarul nr. 2.718/2005 al Curții de
Apel București — Secția a VIII-a contencios administrativ și fiscal.
Definitivă și general obligatorie.
Pronunțată în ședința publică din data de 21 februarie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Maria Bratu
CURTEA CONSTITUȚIONALĂ

D E C I Z I A Nr. 195
din 2 martie 2006

referitoare la excepția de neconstituționalitate a prevederilor art. 51 alin. (2)
din Ordonanța de urgență a Guvernului nr. 150/2002 privind organizarea și funcționarea sistemului
de asigurări sociale de sănătate
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Kozsokár Gábor
Petre Ninosu
Ion Predescu
Antonia Constantin
Valentina Bărbățeanu

—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a prevederilor art. 51 alin. (2) din Ordonanța de urgență a
Guvernului nr. 150/2002 privind organizarea și funcționarea
sistemului de asigurări sociale de sănătate, excepție ridicată
de Liliana Avram Blaj în Dosarul nr. 2.777/2005 al
Tribunalului Iași — Secția contencios administrativ.
La apelul nominal se constată lipsa părților, față de care
procedura de citare a fost legal îndeplinită.
Cauza aflându-se în stare de judecată, Curtea acordă
cuvântul reprezentantului Ministerului Public, care pune
concluzii de respingere ca neîntemeiată a excepției de
neconstituționalitate. Invocă, în acest sens, jurisprudența
Curții Constituționale.

C U R T E A,

având în vedere actele și lucrările dosarului, constată
următoarele:
Prin Încheierea din 16 noiembrie 2005, pronunțată în
Dosarul nr. 2.777/2005, Tribunalul Iași — Secția contencios
administrativ a sesizat Curtea Constituțională cu excepția
de neconstituționalitate a dispozițiilor art. 51 alin. (2) din
Ordonanța de urgență a Guvernului nr. 150/2002 privind
organizarea și funcționarea sistemului de asigurări sociale
de sănătate. Excepția de neconstituționalitate a fost
invocată de Liliana Avram Blaj într-o cauză având ca
obiect soluționarea unei acțiuni în contencios administrativ.
În motivarea excepției de neconstituționalitate se
susține, în esență, că dispozițiile de lege criticate contravin
prevederilor art. 16 alin. (1) din Constituție, întrucât instituie
un tratament discriminatoriu pentru persoanele care
desfășoară profesii liberale, prin raportare la tratamentul
privilegiat aplicat celorlalte categorii de contribuabili, în
condițiile în care toți asigurații sunt beneficiarii aceluiași
serviciu și au aceleași drepturi în ceea ce privește
protejarea sănătății lor.
Tribunalul Iași — Secția contencios administrativ
apreciază că excepția de neconstituționalitate este
neîntemeiată.

MONITORUL OFICIAL AL ROMÂNIEI, PARTEA I, Nr. 279/28.III.2006
Potrivit prevederilor art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și exprima
punctele de vedere asupra excepției de neconstituționalitate.
Avocatul Poporului apreciază că dispozițiile art. 51
alin. (2) din Ordonanța de urgență a Guvernului
nr. 150/2002 sunt constituționale. Arată că, din modul în
care a fost formulată excepția de neconstituționalitate,
autorul acesteia are în vedere caracterul incomplet al
textului, ceea ce excede competenței Curții Constituționale.
Președinții celor două Camere ale Parlamentului și
Guvernul nu au comunicat punctele lor de vedere.
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție și ale art. 1 alin. (2) și ale art. 2, 3, 10 și 29
din Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
dispozițiile art. 51 alin. (2) din Ordonanța de urgență a
Guvernului nr. 150/2002 privind organizarea și funcționarea
sistemului de asigurări sociale de sănătate, publicată în
Monitorul Oficial al României, Partea I, nr. 838 din
20 noiembrie 2002, astfel cum au fost modificate prin
pct. 8 al articolului unic din Ordonanța de urgență a
Guvernului nr. 107/2005, publicată în Monitorul Oficial al
României, Partea I, nr. 645 din 21 iulie 2005. Conținutul
acestora este următorul:
— Art. 51 alin. (2): î(2) Contribuția lunară a persoanei
asigurate se stabilește sub forma unei cote de 6,5 %, care se
aplică asupra:
a) veniturilor din salarii sau asimilate salariilor care se
supun impozitului pe venit;

7

b) veniturilor din activități desfășurate de persoane care
exercită profesii libere sau autorizate potrivit legii să
desfășoare activități independente, dar nu mai puțin de un
salariu de bază minim brut pe țară, lunar, dacă este singurul
venit asupra căruia se calculează contribuția;
c) veniturilor din agricultură și silvicultură, stabilite potrivit
normelor de venit pentru persoanele fizice care nu au calitatea
de angajator și nu se încadrează la lit. b);
d) indemnizațiilor de șomaj și alocațiilor de sprijin;
e) veniturilor din cedarea folosinței bunurilor, veniturilor din
dividende și dobânzi și altor venituri care se supun impozitului
pe venit numai în cazul în care nu realizează venituri de natura
celor prevăzute la lit. a)—d).“
În opinia autorului excepției de neconstituționalitate,
textul de lege criticat nesocotește prevederile art. 16
alin. (1) din Constituție, care consacră egalitatea cetățenilor
în fața legii și a autorităților publice, fără privilegii și fără
discriminări.
Examinând excepția de neconstituționalitate, Curtea
constată că dispozițiile de lege criticate au mai format
obiect al controlului de constituționalitate, cu o motivare
identică și prin raportare la aceleași prevederi
constituționale ca și în cauza de față. Astfel, prin Decizia
nr. 647 din 29 noiembrie 2005, publicată în Monitorul
Oficial al României, Partea I, nr. 1.147 din 19 decembrie
2005, Curtea a constatat că prevederile art. 51 alin. (2) din
Ordonanța de urgență a Guvernului nr. 150/2002 sunt
constituționale. În esență, Curtea a reținut că este firesc ca
valoarea contribuției de asigurări sociale de sănătate să
difere de la persoană la persoană, fiind în raport de
veniturile realizate, dar această diferență este rezonabilă și
justificată de situația obiectiv deosebită în care se află
persoanele care realizează venituri mai mari față de cele
ale căror venituri sunt mai reduse, precum și de principiul
solidarității și subsidiarității în colectarea și utilizarea
fondurilor, consacrat în art. 1 alin. (2) lit. b) din Ordonanța
de urgență a Guvernului nr. 150/2002.
Cele statuate prin decizia menționată își mențin
valabilitatea, în cauza de față neintervenind elemente noi,
de natură să determine reconsiderarea soluției pronunțate
cu acel prilej.

Pentru considerentele expuse, în temeiul art. 146 lit. d) și al art. 147 alin. (4) din Constituție, precum și al
art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a prevederilor art. 51 alin. (2) din Ordonanța de urgență a Guvernului
nr. 150/2002 privind organizarea și funcționarea sistemului de asigurări sociale de sănătate, excepție ridicată de Liliana
Avram Blaj în Dosarul nr. 2.777/2005 al Tribunalului Iași — Secția contencios administrativ.
Definitivă și general obligatorie.
Pronunțată în ședința publică din data de 2 martie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Valentina Bărbățeanu

8

MONITORUL OFICIAL AL ROMÂNIEI, PARTEA I, Nr. 279/28.III.2006

HOTĂRÂRI

ALE

GUVERNULUI

ROMÂNIEI

GUVERNUL ROMÂNIEI

HOTĂRÂRE
privind aprobarea Programului anual de marketing și promovare turistică
și a Programului anual de dezvoltare a produselor turistice
În temeiul art. 108 din Constituția României, republicată, și al art. 6 și 7 din Ordonanța Guvernului nr. 8/1998
privind constituirea Fondului special pentru promovarea și dezvoltarea turismului, aprobat cu modificări și completări prin
Legea nr. 23/2000, cu modificările și completările ulterioare,
Guvernul României adoptă prezenta hotărâre.
Art. 1. — Se aprobă Programul anual de marketing și
promovare turistică și Programul anual de dezvoltare a
produselor turistice, prevăzute în anexele nr. 1 și 2 care
fac parte integrantă din prezenta hotărâre.

Art. 2. — Programele prevăzute la art. 1 se finanțează
din bugetul Ministerului Transporturilor, Construcțiilor și
Turismului în limita fondurilor aprobate pentru Autoritatea
Națională pentru Turism, anual, cu această destinație.

PRIM-MINISTRU

CĂLIN POPESCU-TĂRICEANU
Contrasemnează:
Ministrul transporturilor, construcțiilor și turismului,
Gheorghe Dobre
Ministrul finanțelor publice,
Sebastian Teodor Gheorghe Vlădescu

București, 2 martie 2006.
Nr. 303.

ANEXA Nr. 1

PROGRAMUL ANUAL
de marketing și promovare turistică
CAPITOLUL I

CAPITOLUL III

Obiectivul general al programului

Conținutul programului și modalități de finanțare

Art. 1. — Programul anual de marketing și promovare
turistică urmărește promovarea produselor turistice din
România pe piața internă și pe principalele piețe turistice
din străinătate.
CAPITOLUL II
Obiective specifice
Art. 2. — Programul anual de marketing și promovare
turistică urmărește realizarea următoarelor obiective:
a) desfășurarea de activități de comunicare integrată de
marketing în scopul îmbunătățirii imaginii României din
punct de vedere turistic pe piața internă și internațională;
b) promovarea produselor turistice din România în
scopul creșterii circulației turistice interne și internaționale;
c) promovarea produselor turistice în funcție de interesul
specific fiecărei piețe.

Art. 3. — Prin Programul anual de marketing și
promovare turistică se finanțează în proporție de 100%
următoarele:
A. Realizarea — creație și execuție, achiziționarea și
distribuția materialelor de promovare și informare turistică:
a) în domeniul tipăriturilor:
— tipărirea de broșuri, pliante, afișe, bannere, panouri,
alte prospecte ce au ca scop promovarea turistică a
României pe piața internă și internațională;
b) în domeniul materialelor destinate promovării și
informării prin mijloace audiovizuale:
— filme de promovare a ofertei turistice generale, pe
zone și pe produse turistice;
— CD-ROM-uri, DVD-uri, spoturi audio, video;
— diapozitive, fotografii, postere;
c) obiecte specifice de reclamă/protocol.
B. Acțiunile de promovare turistică specifice pe piața
internă și internațională:
a) participări la manifestări interne și internaționale
(târguri și expoziții);
b) activități specifice de relații publice;

9

MONITORUL OFICIAL AL ROMÂNIEI, PARTEA I, Nr. 279/28.III.2006
c) organizarea de vizite de documentare pentru
reprezentanți mass-media, agenți, tour-operatori și alți
creatori de opinie din străinătate;
d) organizarea de evenimente pentru promovarea ofertei
turistice românești;
e) organizarea de acțiuni itinerante de promovare (roadshow-uri) în străinătate;
f) alte acțiuni specifice de promovare.
C. Campanii de publicitate în țară și străinătate:
a) publicitate în mass-media: presa scrisă ce se
adresează publicului și specialiștilor, radio, TV paneuropene,
naționale și locale;
b) publicitate la târguri (catalogul manifestării, panouri
outdoor și indoor, bannere, ecrane);
c) mailing;

d) publicitate exterioară: panouri outdoor, promovare pe
ecrane video, promovare pe mijloace de transport;
e) alte campanii de publicitate specifice.
D. Realizarea, întreținerea și modernizarea site-urilor
Autorității Naționale pentru Turism și ale birourilor de
promovare și informare turistică din străinătate.
Art. 4. — (1) Prin prezentul program se cofinanțează
proiectele de promovare a ofertei turistice românești în
proporție de maximum 50%.
(2) Pot fi cofinanțate prin acest program în proporție de
maximum 50% și tipărituri, site-uri, realizarea de CD-uri și
DVD-uri, pagini de turism, emisiuni de turism, filme de
turism, materiale audiovideo, cataloage, ghiduri, albume,
alte acțiuni de promovare a ofertei turistice.
ANEXA Nr. 2

PROGRAMUL ANUAL
de dezvoltare a produselor turistice
CAPITOLUL III
Conținutul programului și modalități de finanțare

CAPITOLUL I
Obiectivul general al programului
Art. 1. — Programul anual de dezvoltare a produselor
turistice urmărește dezvoltarea durabilă a turismului din
România.
CAPITOLUL II
Obiective specifice
Art. 2. — Programul anual de dezvoltare a produselor
turistice urmărește realizarea următoarelor obiective:
a) elaborarea strategiilor de dezvoltare a turismului;
b) dezvoltarea produselor turistice;
c) susținerea proiectelor de investiții în turism;
d) creșterea calității serviciilor în turism;
e) susținerea învățământului turistic și a pregătirii
profesionale de specialitate prin sistemul de formare
profesională a adulților.

Art. 3. — Prin Programul anual de dezvoltare a
produselor turistice se finanțează în proporție de 100%:
a) studiile privind dezvoltarea turismului și conjunctura
pieței turistice interne și internaționale (produse turistice,
regiuni, tendințe pe piața internă și internațională);
b) programele de educare și dezvoltare a turismului
durabil;
c) dezvoltarea softului și a domeniului Internet aferente
activității de autorizare, licențiere, omologare și controlul
activității turistice;
d) realizarea ghidurilor privind activitatea de clasificare,
licențiere, omologare, atestare în turism și a legislației din
domeniul turismului.
Art. 4. — Prin Programul anual de dezvoltare a
produselor turistice se cofinanțează în proporție de
maximum 50%:
a) programe de formare profesională a adulților din
sectorul turistic și din domeniul învățământului turistic;
b) programele pentru îmbunătățirea calității serviciilor în
turism.

GUVERNUL ROMÂNIEI

HOTĂRÂRE
privind aprobarea Programului național pentru reducerea costurilor cu energia pentru populație,
prin creșterea eficienței energetice și utilizarea energiei regenerabile în anul 2006
În temeiul art. 108 din Constituția României, republicată,
Guvernul României adoptă prezenta hotărâre.
Art. 1. — (1) Se aprobă Programul național pentru
reducerea costurilor cu energia pentru populație, prin
creșterea eficienței energetice și utilizarea energiei
regenerabile în anul 2006, prevăzut în anexa care face
parte integrantă din prezenta hotărâre.

(2) În termen de 90 de zile de la data intrării în vigoare
a prezentei hotărâri, Agenția Română pentru Conservarea
Energiei va elabora Regulamentul de selecție a
beneficiarilor cofinanțărilor prevăzute în programul menționat
la alin. (1), care se aprobă prin ordin al ministrului
economiei și comerțului.

10

MONITORUL OFICIAL AL ROMÂNIEI, PARTEA I, Nr. 279/28.III.2006

Art. 2. — (1) Măsurile de natura ajutorului de stat
prevăzute de prezenta hotărâre vor fi notificate potrivit Legii
nr. 143/1999 privind ajutorul de stat, republicată, și se vor
acorda numai după autorizarea acestora de către Consiliul
Concurenței.
(2) În cazul actelor administrative emise și al
contractelor administrative încheiate fără respectarea

obligației prevăzute la alin. (1), Consiliul Concurenței va
solicita instanțelor de judecată competente anularea actului
administrativ prin care s-a acordat ajutorul ilegal și, pe cale
de consecință, recuperarea, rambursarea sau suspendarea
plății oricărui ajutor ilegal.

PRIM-MINISTRU

CĂLIN POPESCU-TĂRICEANU
Contrasemnează:
Ministrul economiei și comerțului,
Codruț Ioan Șereș
Ministrul administrației și internelor,
Vasile Blaga
Ministrul finanțelor publice,
Sebastian Teodor Gheorghe Vlădescu
București, 8 martie 2006.
Nr. 320.

ANEXĂ

PROGRAM NAȚIONAL
pentru reducerea costurilor cu energia pentru populație, prin creșterea eficienței energetice
și utilizarea energiei regenerabile în anul 2006
CAPITOLUL I
Necesitatea Programului național
O mare parte din populația urbană din România, peste
5 milioane de persoane, folosește energie termică din
sistemele de termoficare, pentru încălzire și apă caldă
menajeră.
Mărimea, structura și starea tehnică a acestor sisteme
pot fi evaluate prin utilizarea bazei de date
www.save200.asa.ro, realizată de Agenția Română pentru
Conservarea Energiei, unitate care funcționează în
subordinea Ministerului Economiei și Comerțului, denumită
în continuare ARCE, în cooperare cu alți parteneri români
în cadrul proiectului DHCAN (District Heating in Candidate
Countries and Pilot Action in Hungary and Romania),
integrat în Programul SAVE II al Comisiei Europene.
Tehnologia încălzirii urbane a evoluat mult în ultimul
timp datorită avantajelor oferite:
a) eficiență energetică ridicată;
b) posibilitatea utilizării mai multor tipuri de combustibili
în funcție de conjunctura pieței, inclusiv a unor surse de
energie reziduală — apă fierbinte, abur industrial —, sau a
unor surse regenerabile — biogaz din stațiile de epurare
urbană, deșeuri menajere și alte deșeuri combustibile etc.;
c) operare simplă din partea consumatorului care nu se
implică în activități de aprovizionare cu combustibil,
întreținere, supravegherea funcționării etc.;
d) pericol redus pentru consumator, comparativ cu
sursele individuale pe bază de combustibil;
e) poluare redusă în spațiul urban prin amplasarea
surselor de energie termică în afara zonei locuibile și
transportul la distanță al agentului termic;

f) facilitarea aplicării unor politici municipale de investiții,
de coeziune socială, de protecție a mediului etc.
Sistemele de încălzire din România sunt afectate de o
serie de probleme generate de introducerea dificilă a noilor
tehnologii (conducte preizolate, schimbătoare cu plăci,
echipamente de contorizare și reglaj individual,
automatizarea punctelor termice), operarea nerațională a
sistemelor existente, concurența neloială a altor sisteme de
încălzire, ca urmare a lipsei unei viziuni unitare și bine
coordonate privind încălzirea urbană.
Toate aceste probleme se reflectă în valoarea facturii
pentru energie termică suportate de populație, ceea ce a
determinat o tendință de deconectare de la sistemele de
încălzire urbană. Problema s-a accentuat prin deconectarea
consumatorilor industriali, ceea ce a necesitat transferarea
costurilor fixe de operare integral asupra populației.
Ca urmare, reducerea facturii consumatorilor casnici
implică reabilitarea sistemelor de încălzire pentru reducerea
pierderilor aferente transportului și distribuției, inclusiv a
celor din punctele termice, pentru introducerea sistemelor
de facturare și reglaj individual, care să permită adaptarea
consumului la puterea de plată a consumatorilor individuali,
precum și motivarea acestora pentru realizarea operațiilor
de izolare termică a locuințelor.
Intervenția statului în susținerea programelor de investiții
de reabilitare este justificată de următoarele aspecte:
a) acțiunea de reabilitare este în concordanță cu
Strategia națională în domeniul eficienței energetice,
aprobată prin Hotărârea Guvernului nr. 163/2004, unde
sectorul de alimentare centralizată cu energie termică a
fost identificat ca o a doua prioritate a Programului național
pentru reducerea costurilor cu energia pentru populație, prin
creșterea eficienței energetice și utilizarea energiei

MONITORUL OFICIAL AL ROMÂNIEI, PARTEA I, Nr. 279/28.III.2006
regenerabile în anul 2006, denumit în continuare Programul
național;
b) dezvoltarea acestor sisteme de încălzire este o
opțiune strategică, dat fiind faptul că înlocuirea lor cu alte
sisteme individuale pe gaz nu este posibilă din cauza lipsei
de resurse și a infrastructurii aferente;
c) existența acestor sisteme condiționează promovarea
cogenerării, ca tehnologie de maximă eficiență în utilizarea
gazelor naturale;
d) procesul de integrare europeană necesită aplicarea
Directivei nr. 93/76/EEC cu referire la facturarea individuală
a energiei termice și a Directivei nr. 2004/8/EC cu referire
la cogenerarea de înaltă eficiență;
e) realizarea unor investiții de mari proporții necesită
politici naționale speciale care să permită atragerea
capitalului privat prin parteneriat public-privat, finanțarea cu
a treia parte etc., atragerea unor bănci importante în
realizarea unui sistem de garanții pentru credite,
cofinanțarea unor componente de investiții de interes
public, din fonduri locale sau naționale;
f) acțiunea de reabilitare trebuie să compenseze total
sau parțial atât efectul reducerii subvențiilor pentru energia
termică, cât și efectul creșterii prețului petrolului până la
valori de 60—70 dolari/baril.
Experiența ARCE în promovarea investițiilor de
reabilitare demonstrează că prin cofinanțare se asigură:
a) motivarea autorităților locale;
b) concentrarea diferitelor surse de finanțare;
c) creșterea încrederii instituțiilor de finanțare, inclusiv a
celor internaționale, în a susține astfel de proiecte.
Exemplul cel mai elocvent este realizarea proiectului
îSawdust 2000“, care a reușit să atragă surse adiționale
externe nerambursabile în proporție de 4/1.
CAPITOLUL II
Grupurile-țintă
Proiectul se adresează următoarelor categorii de
potențiali beneficiari:
1. populația din mediul urban ale cărei apartamente
sunt racordate la sistemele centralizate de încălzire.
Conform Strategiei naționale pentru alimentare cu energie
termică în sistem centralizat, potențialul maxim de
conservare a energiei în domeniul alimentării centralizate
este de 15—30%. Valorificarea acestui potențial, corelată
cu valorificarea potențialului rezultat din reabilitarea termică
a locuințelor, ar putea conduce la reduceri semnificative ale
facturilor de energie termică sau la creșterea confortului și
a siguranței în alimentarea cu căldură și apă caldă
menajeră;
2. autoritățile locale, din cauza următoarelor motive:
a) bugetul local este în mod serios afectat de valoarea
subvențiilor pentru energie termică, ceea ce limitează
capacitatea de investiție a acestora și eligibilitatea lor
pentru credite bancare interne și externe. Reducerea valorii
facturii energetice determină, implicit, scăderea presiunii
asupra bugetului local, reducerea arieratelor financiare ale
companiilor locale de încălzire către furnizorii de

11

combustibil, prin diminuarea pierderilor și utilizarea unor
surse de energie regenerabilă;
b) crearea de noi locuri de muncă este un obiectiv
important pe plan local și național. Reabilitarea sistemelor
de încălzire presupune investiții cu intensitate mare a forței
de muncă datorită volumului mare de lucrări de construcțiimontaj, a căror pondere poate ajunge la 40—60% din
volumul investiției;
3. furnizorii de echipamente — creșterea volumului de
investiții determină o creștere a cererii de echipamente
specifice: conducte, izolații, armături, elemente de
automatizare etc., ceea ce va stimula producția, iar
achiziționarea în cantități de masă va determina o scădere
a prețului. Din experiența ARCE, licitarea unui pachet de
proiecte cu echipamente similare poate determina reduceri
de costuri de până la 25%. Acest lucru este deosebit de
important în echiparea cu mijloace de contorizare și reglaj
individual (ventile termostat și alocatoare de costuri,
deoarece facilitează achiziționarea lor de către categoriile
sociale cu venituri reduse).
CAPITOLUL III
Scopul Programului național
Scopul Programului național constă în realizarea unei
reduceri a facturii de energie termică a populației cu 15—25%
prin stimularea unui volum de investiții de peste 250
milioane lei/an, prin cofinanțare de la bugetul de stat a
maximum 30% din valoarea proiectelor de reabilitare a
sistemelor de încălzire urbană.
Programul național concretizează aplicarea prevederilor
Legii nr. 199/2000 privind utilizarea eficientă a energiei,
republicată, cu modificările și completările ulterioare, prin
facilitarea finanțării investițiilor rezultate din programele
proprii de eficiență energetică întocmite de autoritățile
locale.
De asemenea, Programul național răspunde obligațiilor
ce revin României ca țară care a ratificat Protocolul de
eficiență energetică și aspecte asociate de mediu,
document în baza căruia trebuie aplicate o serie de
mecanisme financiare și fiscale de sprijinire a eficienței
energetice.
Programul național urmărește reducerea pierderilor de
apă și căldură în rețelele de transport și distribuție a
agentului termic, modernizarea structurii rețelei în raport cu
situația și poziționarea actuală a consumatorilor de energie
termică, introducerea sistemelor de contorizare în
conformitate cu prevederile legale în vigoare, introducerea
sistemului de distribuție pe două conducte și a punctelor
termice de bloc, acolo unde este cazul.
Programul național susține implementarea Strategiei
naționale privind alimentarea cu energie termică a
localităților prin sisteme de producere și distribuție
centralizate, aprobată prin Hotărârea Guvernului
nr. 882/2004.

12

MONITORUL OFICIAL AL ROMÂNIEI, PARTEA I, Nr. 279/28.III.2006
CAPITOLUL IV

Obiectivele Planului național privind reabilitarea rețelei
de încălzire urbană, aferent Strategiei naționale
în domeniul eficienței energetice
Reabilitarea rețelei de încălzire urbană se realizează pe
baza următoarelor obiective:
a) aplicarea Strategiei de eficiență energetică, aprobată
prin Hotărârea Guvernului nr. 163/2004, și a planului de
acțiune aferent;
b) aplicarea prevederilor Legii nr. 199/2000, republicată,
cu modificările și completările ulterioare;
c) aplicarea prevederilor actelor normative care transpun
directivele Comisiei Europene cu referire la eficiență
energetică și a altor angajamente internaționale asumate;
d) aplicarea prevederilor Strategiei naționale privind
alimentarea cu energie termică a localităților prin sisteme
de producere și distribuție centralizate, aprobată prin
Hotărârea Guvernului nr. 882/2004;
e) facilitarea unor investiții importante la nivel local,
inclusiv atragerea de surse de finanțare externe
nerambursabile și sub formă de credite, stimularea
parteneriatului public-privat;
f) compensarea efectului reducerii subvențiilor pentru
energie termică și a efectului creșterii prețului petrolului pe
piața internațională asupra facturii populației;
g) dezvoltarea pieței de servicii energetice în România
și a pieței de echipamente performante energetic, în
special dezvoltarea producției interne;
h) valorificarea potențialului de resurse energetice
regenerabile pe plan local pentru acoperirea cererii de
energie termică pentru populație și înlocuirea sau
reducerea cantității de combustibili scumpi ori deficitari;
i) reducerea emisiilor de CO2 în spațiul urban locuibil,
generate atât de utilizarea surselor locale de încălzire, cât
și de poluare prin depozitarea de deșeuri combustibile;
realizarea acestui deziderat va permite accesarea de noi
surse de finanțare prin mecanismul de Joint
Implementation, pentru care România are memorandumuri
semnate cu mai multe țări;
j) valorificarea experienței și rezultatelor obținute în
proiecte-pilot cu finanțare externă: TECP (Thermal Energy
Conservation Programme), EEDHHS (Energy Efficiency in
District Heating Housing Sector);
k) aplicarea prevederilor Ordonanței de urgență a
Guvernului nr. 48/2004 pentru adoptarea unor măsuri
privind furnizarea energiei termice populației, pentru
încălzirea locuinței și prepararea apei calde de consum,
prin sisteme publice centralizate de alimentare cu energie
termică, aprobată cu modificări și completări prin Legea
nr. 430/2004, prin care se prevede acordarea de sume de
la bugetul de stat pentru retehnologizarea, modernizarea și
dezvoltarea sistemelor centralizate de producere a energiei
termice prin suplimentarea bugetului Ministerului Economiei
și Comerțului la capitolul 82.01 îIndustrie extractivă,
producătoare și construcții“, titlul 51 îTransferuri între unități
ale administrației publice“, articolul 51.02 îTransferuri de

capital“, alineatul 51.02.06 îRetehnologizarea centralelor
termice și electrice de termoficare“.
CAPITOLUL V
Condiții de eligibilitate pentru finanțare
Programul național este conceput după criteriile și
principiile programelor comunitare, cu respectarea
transparenței și nedistorsionarea concurenței și asigurarea
respectării regulilor de piață.
Luându-se în considerare experiența dobândită în
susținerea financiară a proiectelor de conservare a
energiei, principalele criterii de eligibilitate pentru proiectele
de investiții în domeniul eficienței energetice sunt:
a) inițiatorul investiției este o autoritate locală sau o
entitate subordonată acesteia;
b) fundamentarea investiției se face printr-un studiu de
fezabilitate, coerent cu strategia locală de asigurare a
energiei termice sau cu programul propriu de eficiență
energetică realizat conform Legii nr. 199/2000, republicată,
cu modificările și completările ulterioare;
c) studiul de fezabilitate este aprobat de autoritatea
locală;
d) există alocare de surse financiare în bugetul local
sau posibilitatea de accesare a altor surse de finanțare
care să acopere minimum 70% din valoarea proiectului ori
a etapei din proiect pentru care se cere cofinanțare din
Programul național; în cazul finanțării unei etape, este
necesar să se demonstreze că rezultatele obținute pot fi
clar identificate și nu depind de realizarea altor etape;
e) investiția are la bază indicatori de eficiență energetică
și economică: economia de combustibil realizabilă,
reducerea pierderilor de energie, susținerea cogenerării,
introducerea contorizării și facturării individuale, reducerea
costurilor și, respectiv, a facturii populației etc.;
f) investiția introduce tehnologii moderne de producere,
transport și distribuție și/sau mecanisme moderne de finanțare
ori contribuie la dezvoltarea pieței de servicii energetice;
g) beneficiarul acceptă monitorizarea realizării investiției
și evaluarea efectelor împreună cu autoritatea competentă
care implementează Programul național, conform unei
convenții încheiate la deschiderea finanțării;
h) beneficiarul acceptă utilizarea fondurilor primite prin
Programul național numai pentru achiziția de echipamente nu
și pentru lucrări de construcții-montaj aferente realizării investiției;
i) beneficiarul acceptă să utilizeze etapizat fondurile
primite prin Programul național numai în proporția stabilită
cu fondurile proprii.
CAPITOLUL VI
Finanțarea proiectelor
Eligibilitatea proiectelor se determină în condițiile
legislației în vigoare, pe baza analizei tehnice realizate de
ARCE, ca autoritate competentă de implementare a
Programului național, a dosarului înaintat de beneficiar.
Cofinanțarea se realizează de Ministerul Economiei și
Comerțului prin transferuri la bugetele locale în limitele
sumelor alocate prin legea bugetului de stat.

MONITORUL OFICIAL AL ROMÂNIEI, PARTEA I, Nr. 279/28.III.2006

13

ACTE ALE COMISIEI DE SUPRAVEGHERE A ASIGURĂRILOR
COMISIA DE SUPRAVEGHERE A ASIGURĂRILOR

ORDIN
pentru aprobarea Normelor privind criteriile de aprobare a auditorilor financiari care auditează
situațiile financiare ale asigurătorilor
În temeiul prevederilor art. 4 alin. (26) și (27) și ale art. 20 alin. (3) lit. g) din Legea nr. 32/2000 privind
activitatea de asigurare și supravegherea asigurărilor, cu modificările și completările ulterioare,
potrivit Hotărârii Consiliului Comisiei de Supraveghere a Asigurărilor din data de 7 martie 2006, prin care s-au
adoptat Normele privind criteriile de aprobare a auditorilor financiari care auditează situațiile financiare ale asigurătorilor,
președintele Comisiei de Supraveghere a Asigurărilor emite următorul ordin:
Art. 1. — Se aprobă Normele privind criteriile de
aprobare a auditorilor financiari care auditează situațiile
financiare ale asigurătorilor, cuprinse în anexa care face
parte integrantă din prezentul ordin.

Art. 2. — Direcția generală reglementări din cadrul
Comisiei de Supraveghere a Asigurărilor va lua măsuri
pentru ducerea la îndeplinire a prevederilor prezentului
ordin.

Președintele Comisiei de Supraveghere a Asigurărilor,
Nicolae Eugen Crișan

București, 13 martie 2006.
Nr. 113.105.

ANEXĂ

NORME
privind criteriile de aprobare a auditorilor financiari care auditează situațiile financiare ale asigurătorilor
Art. 1. — Prezentele norme stabilesc condițiile care
trebuie îndeplinite și documentele pe care trebuie să le
prezinte auditorii financiari în vederea obținerii aprobării
pentru efectuarea auditului situațiilor financiare ale
asigurătorilor, precum și obligațiile și responsabilitățile
minimale ale acestora referitoare la situațiile financiare ale
asigurătorilor.
Art. 2. — Potrivit prevederilor art. 20 alin. (3) lit. g) din
Legea nr. 32/2000 privind activitatea de asigurare și
supravegherea asigurărilor, cu modificările și completările
ulterioare, asigurătorii au obligația auditării situațiilor
financiare anuale și, după caz, consolidate, de către un
auditor financiar persoană juridică, membru al Camerei
Auditorilor Financiari din România și aprobat de Comisia de
Supraveghere a Asigurărilor.
Art. 3. — Pentru a fi aprobați în vederea auditării
situațiilor financiare ale asigurătorilor, auditorii financiari
trebuie să îndeplinească cumulativ următoarele condiții:
a) să aibă calitatea de auditor financiar, membru activ al
Camerei Auditorilor Financiari din România;
b) să îndeplinească cerințele legale și profesionale
referitoare la activitatea de audit și să nu se afle într-o
situație de incompatibilitate sau de conflict de interese
prevăzută de legislația în vigoare;
c) să aibă în vigoare un contract de asigurare de
răspundere civilă profesională, în conformitate cu Normele
privind asigurarea pentru risc profesional emise de Camera
Auditorilor Financiari din România;

d) coordonatorul echipei care va realiza auditul situațiilor
financiare să aibă calitatea de auditor financiar activ,
membru al Camerei Auditorilor Financiari din România, și
să fi coordonat sau să fi participat la auditarea situațiilor
financiare ale asigurătorilor o perioadă de cel puțin 2 ani;
e) să aibă cel puțin un actuar în cadrul echipei care va
realiza auditul financiar, în vederea examinării activității de
asigurare conform principiilor fundamentale și general
acceptate ale calculului actuarial.
Art. 4. — (1) În vederea aprobării, asigurătorii au
obligația să transmită Comisiei de Supraveghere a
Asigurărilor o solicitare de aprobare a auditorului financiar,
însoțită de documentația prevăzută la alin. (2).
(2) Pentru auditorul financiar va fi transmisă Comisiei de
Supraveghere a Asigurărilor următoarea documentație din
care să rezulte îndeplinirea condițiilor prevăzute la art. 3:
a) documentul care atestă calitatea de membru activ al
Camerei Auditorilor Financiari din România, eliberat de
aceasta, valabil pentru anul financiar în curs;
b) curriculum vitae pentru auditorul financiar menționat la
art. 3 lit. d), care va cuprinde cel puțin informații legate de
studiile absolvite, cu menționarea instituției de învățământ,
a naturii cursurilor și a anului absolvirii, și o prezentare
detaliată a activității desfășurate, cu indicarea denumirii și a
profilului activității entității în cadrul căreia a activat, a
duratei și naturii activităților desfășurate, precum și a
responsabilităților exercitate, însoțit de orice alte documente
care atestă îndeplinirea cerințelor de pregătire și experiență
în domeniul asigurărilor. Dacă este cazul, se va indica și

14

MONITORUL OFICIAL AL ROMÂNIEI, PARTEA I, Nr. 279/28.III.2006

autoritatea însărcinată cu supravegherea fiecăreia dintre
entitățile în cadrul cărora auditorul financiar menționat la
art. 3 lit. d) a desfășurat activitate;
c) curriculum vitae pentru actuarul menționat la art. 3
lit. e), care să cuprindă cel puțin informațiile prevăzute la
lit. b);
d) curriculum vitae pentru reprezentantul legal/statutar al
societății de audit financiar, care să cuprindă cel puțin
informațiile prevăzute la lit. b);
e) o copie a contractului de asigurare de răspundere
civilă profesională;
f) chestionarul în forma prezentată în anexa nr. 1 la
prezentele norme, completat și semnat de reprezentantul
legal/statutar al societății de audit financiar;
g) declarația în forma prezentată în anexa nr. 2 la
prezentele norme, completată și semnată de reprezentantul
legal/statutar al societății de audit financiar.
(3) În cazul în care auditorul financiar propus de către
asigurător îndeplinește această calitate la un alt asigurător
și, prin urmare, deține aprobarea Comisiei de
Supraveghere a Asigurărilor pentru efectuarea auditului
situațiilor financiare, documentația prevăzută la alin. (2) va
fi înlocuită cu o declarație sub semnătura reprezentantului
legal/statutar al auditorului financiar, prin care să se
confirme că informațiile cuprinse în documentația existentă
în evidențele Comisiei de Supraveghere a Asigurărilor nu
au suferit modificări sau, după caz, să se comunice
modificările intervenite.
(4) În cazul schimbării auditorului financiar, asigurătorul
va transmite Comisiei de Supraveghere a Asigurărilor, în
termen de 30 de zile de la data adoptării hotărârii, o
solicitare semnată de unul dintre conducătorii executivi ai
asigurătorului din care să rezulte motivele schimbării
auditorului, identitatea noului auditor, însoțită de hotărârea
organului statutar, precum și de documentația prevăzută la
alin. (2), în vederea aprobării noului auditor. Prevederile
alin. (3) se aplică în mod corespunzător.
(5) Orice modificare a informațiilor și/sau a
documentelor care au stat la baza aprobării auditorului va
fi comunicată Comisiei de Supraveghere a Asigurărilor în
termen de 5 zile de la data producerii modificării.
Art. 5. — (1) Auditorul financiar furnizează, la solicitarea
Comisiei de Supraveghere a Asigurărilor, orice detalii,
clarificări, explicații referitoare la datele cuprinse în situațiile
financiare ale asigurătorului.
(2) Auditorul financiar va întocmi un raport anual însoțit
de opinia sa, din care să rezulte dacă situațiile financiare
prezintă o imagine fidelă a poziției financiare, a
performanței financiare, a fluxurilor de trezorerie și a
celorlalte informații referitoare la activitatea desfășurată
conform standardelor profesionale publicate de Camera
Auditorilor Financiari din România.
(3) Raportul auditorului financiar trebuie să cuprindă cel
puțin următoarele:
a) identificarea situațiilor financiare anuale care fac
obiectul auditului financiar, împreună cu cadrul de raportare
financiară care a fost aplicat la întocmirea acestora;
b) o descriere a ariei auditului financiar, care identifică
cel puțin standardele de audit conform cărora a fost
efectuat auditul;

c) o opinie de audit care exprimă în mod clar opinia
auditorilor financiari potrivit căreia situațiile financiare anuale
oferă o imagine fidelă conform cadrului relevant de
raportare financiară și, după caz, dacă situațiile financiare
anuale respectă cerințele legale; opinia de audit este fără
rezerve, cu rezerve, o opinie contrară sau, dacă auditorii
financiari nu au fost în măsură să exprime o opinie de
audit, opinia este imposibil de exprimat;
d) o referire la aspectele asupra cărora auditorii
financiari atrag atenția printr-un paragraf distinct, fără ca
opinia de audit să fie cu rezerve;
e) o opinie privind gradul de conformitate a raportului
administratorului cu situațiile financiare anuale pentru
același exercițiu financiar;
f) o referire privind respectarea prevederilor legale
privind metodologia de calcul și evidență a rezervelor
tehnice ale asigurătorului, precum și a categoriilor de active
admise să acopere rezervele tehnice ale asigurătorului și
regulile de dispersie a plasamentelor;
g) o referire privind respectarea prevederilor legale
privind marja de solvabilitate a asigurătorului;
h) o referire privind respectarea reglementărilor interne
privind programul de reasigurare a asigurătorului și gradul
de adecvare al acestuia;
i) o referire privind practicile și procedurile controlului și
auditului intern al asigurătorului, precum și eventualele
deficiențe constatate și recomandările făcute pentru
remedierea acestora.
(4) Raportul de audit se semnează de către auditorii
financiari, persoane fizice, în numele auditorilor persoane
juridice, și se datează.
Art. 6. — (1) Auditorul financiar al unui asigurător
trebuie să informeze Comisia de Supraveghere a
Asigurărilor de îndată ce, în exercitarea atribuțiilor sale, a
luat cunoștință despre orice act sau fapt în legătură cu
asigurătorul ori cu entitățile care intră în perimetrul de
consolidare, act sau fapt care:
a) constituie o încălcare a legii și/sau a reglementărilor
ori actelor emise în aplicarea acestora, prin care sunt
stabilite condițiile de autorizare și de desfășurare a
activității asigurătorului;
b) este de natură să afecteze situația patrimonială a
asigurătorului sau buna sa funcționare;
c) poate conduce la un refuz din partea auditorului de
a-și exprima opinia asupra situațiilor financiare ale
asigurătorului sau la exprimarea de către acesta a unei
opinii cu rezerve.
(2) Transmiterea către Comisia de Supraveghere a
Asigurărilor a informațiilor prevăzute la alin. (1) nu
constituie o încălcare a oricărei restricții privind divulgarea
de informații și nu va atrage nici un fel de răspundere
asupra persoanei în cauză.
Art. 7. — În conformitate cu prevederile art. 6 din
Legea nr. 32/2000, cu modificările și completările ulterioare,
Comisia de Supraveghere a Asigurărilor asigură
confidențialitatea informațiilor conținute în raportul auditorului
financiar.
Art. 8. — Solicitarea de aprobare împreună cu
documentația prevăzută la art. 4 alin. (2) vor fi transmise
Comisiei de Supraveghere a Asigurărilor înainte de

15

MONITORUL OFICIAL AL ROMÂNIEI, PARTEA I, Nr. 279/28.III.2006
începerea misiunii auditului financiar al situațiilor financiare
anuale/consolidate.
Art. 9. — Prevederile prezentelor norme se aplică
începând cu auditarea situațiilor financiare ale exercițiului
financiar 2006.
Art. 10. — (1) Nerespectarea de către asigurători a
prevederilor prezentelor norme se sancționează în condițiile

și potrivit prevederilor art. 39 din Legea nr. 32/2000, cu
modificările și completările ulterioare.
(2) În cazul constatării nerespectării prevederilor prezentelor
norme de către auditorii financiari, Comisia de Supraveghere
a Asigurărilor informează Camera Auditorilor Financiari din
România, solicitând acesteia adoptarea măsurilor care se
impun pentru remedierea acestor încălcări, și poate retrage
aprobarea acordată auditorilor financiari în cauză.

ANEXA Nr. 1
la norme
(Confidențial)
C H E S T I O N A R*)

pentru auditorul financiar
1. Identitatea societății de audit financiar (se vor indica: denumirea, forma juridică, adresa
sediului social, codul unic de înregistrare și numărul autorizației de funcționare eliberate de
Camera Auditorilor Financiari din România):
..........................................................................................................................................................
..........................................................................................................................................................
2. Identitatea reprezentantului legal/statutar al societății de audit financiar (se vor indica:
numele, prenumele și funcția acestuia, informații de contact):
..........................................................................................................................................................
..........................................................................................................................................................
3. Identitatea auditorului financiar, persoană fizică, care coordonează echipa ce va realiza
auditul financiar al asigurătorului (se vor indica: numele, prenumele și funcția acestuia, informații
de contact):
..........................................................................................................................................................
..........................................................................................................................................................
4. În ultimii 10 ani vreuna dintre entitățile la care societatea de audit financiar menționată la
pct. 1 a prestat servicii de audit financiar a făcut obiectul unei proceduri de reorganizare
judiciară/faliment/lichidare? În caz afirmativ, faceți orice precizări utile:
..........................................................................................................................................................
..........................................................................................................................................................
5. Comunicați orice informații suplimentare care ar putea fi considerate relevante pentru
activitatea societății de audit financiar menționate la pct. 1:
..........................................................................................................................................................
..........................................................................................................................................................
Subsemnatul, cunoscând prevederile art. 292 din Codul penal (art. 474 din noul Cod penal),
declar pe propria răspundere, sub sancțiunea legii, că toate răspunsurile sunt complete și
conforme cu realitatea și că nu există alte fapte relevante asupra cărora Comisia de Supraveghere
a Asigurărilor ar trebui informată. Totodată, în numele societății pe care o reprezint, mă angajez
să comunic Comisiei de Supraveghere a Asigurărilor orice modificare privind informațiile furnizate.
Data ...................................

Numele și prenumele
...................................

Semnătura și ștampila ................................

NOTĂ:

Comisia de Supraveghere a Asigurărilor va păstra confidențialitatea informațiilor cuprinse în
răspunsurile la acest chestionar, cu excepția cazurilor prevăzute de lege.

*) Acest chestionar va fi completat și semnat de reprezentantul legal/statutar al societății de audit financiar.
Chestionarul se întocmește potrivit acestui model, în formă tehnoredactată; este obligatoriu să se răspundă la toate
întrebările. Nu sunt acceptate chestionarele semnate prin reprezentare.

16

MONITORUL OFICIAL AL ROMÂNIEI, PARTEA I, Nr. 279/28.III.2006
ANEXA Nr. 2
la norme
D E C L A R A Ț I E*)

Subsemnatul ..................................................................................................................................,
(numele și prenumele)

reprezentant legal/statutar al ...................................................................................., propusă în calitate
(denumirea societății de audit financiar)

de auditor financiar la ................................................................................................................................,
(denumirea asigurătorului)

declar că societatea de audit financiar menționată nu se află în vreuna dintre situațiile prevăzute
la art. 9 din Ordonanța de urgență a Guvernului nr. 75/1999 privind activitatea de audit financiar,
republicată, cu modificările ulterioare, ori în altă situație de incompatibilitate sau de conflict de
interese prevăzută de legislația în vigoare.
Data ...............................

Semnătura și ștampila ....................

*) Această declarație va fi completată și semnată de reprezentantul legal/statutar al societății de audit financiar. Nu
sunt acceptate declarațiile semnate prin reprezentare.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 279/28.III.2006 conține 16 pagini.

Prețul: 1,15 lei noi/11.500 lei vechi

&JUYDGY|114555]
ISSN 1453—4495

