PARTEA

Anul 174 (XVIII) — Nr. 359

I

Vineri, 21 aprilie 2006

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
LEGI ȘI DECRETE

85.

— Lege privind procedura insolvenței ...................

1–32

380.

— Decret pentru promulgarea Legii privind
procedura insolvenței ................................................

32

LEGI

ȘI

DECRETE

PARLAMENTUL ROMÂNIEI
CAMERA DEPUTAȚILOR

SENATUL

LEGE
privind procedura insolvenței
Parlamentul României adoptă prezenta lege.
CAPITOLUL I
Dispoziții generale
Art. 1. — (1) Procedura generală prevăzută de prezenta
lege se aplică următoarelor categorii de debitori aflați în
stare de insolvență sau de insolvență iminentă, cu excepția
celor prevăzuți la alin. (2) lit. c) și d):
1. societățile comerciale;
2. societățile cooperative;
3. organizațiile cooperatiste;
4. societățile agricole;
5. grupurile de interes economic;
6. orice altă persoană juridică de drept privat care
desfășoară și activități economice.

(2) Procedura simplificată prevăzută de prezenta lege se
aplică debitorilor aflați în stare de insolvență, care se
încadrează în una dintre următoarele categorii:
a) comercianți, persoane fizice, acționând individual;
b) asociații familiale;
c) comercianți care fac parte din categoriile prevăzute la
alin. (1) și îndeplinesc una dintre următoarele condiții:
1. nu dețin nici un bun în patrimoniul lor;
2. actele constitutive sau documentele contabile nu pot
fi găsite;
3. administratorul nu poate fi găsit;
4. sediul nu mai există sau nu corespunde adresei din
registrul comerțului;
d) debitori care fac parte din categoriile prevăzute la
alin. (1), care nu au prezentat documentele prevăzute la

2

MONITORUL OFICIAL AL ROMÂNIEI, PARTEA I, Nr. 359/21.IV.2006

art. 28 alin. (1) lit. b), c), e) și h) în termenul prevăzut de
lege;
e) societăți comerciale dizolvate anterior formulării cererii
introductive;
f) debitori care și-au declarat prin cererea introductivă
intenția de intrare în faliment sau care nu sunt îndreptățiți
să beneficieze de procedura de reorganizare judiciară
prevăzută de prezenta lege.
Art. 2. — Scopul prezentei legi este instituirea unei
proceduri colective pentru acoperirea pasivului debitorului
aflat în insolvență.
Art. 3. — În înțelesul prezentei legi, termenii și
expresiile de mai jos au următoarele semnificații:
1. insolvența este acea stare a patrimoniului debitorului
care se caracterizează prin insuficiența fondurilor bănești
disponibile pentru plata datoriilor exigibile:
a) insolvența este prezumată ca fiind vădită atunci când
debitorul, după 30 de zile de la scadență, nu a plătit
datoria sa față de unul sau mai mulți creditori;
b) insolvența este iminentă atunci când se dovedește că
debitorul nu va putea plăti la scadență datoriile exigibile
angajate, cu fondurile bănești disponibile la data scadenței;
2. averea debitorului reprezintă totalitatea bunurilor și
drepturilor sale patrimoniale — inclusiv cele dobândite în
cursul procedurii insolvenței —, care pot face obiectul
executării silite, în condițiile reglementate de Codul de
procedură civilă;
3. procedura colectivă este procedura în care creditorii
recunoscuți participă împreună la urmărirea și recuperarea
creanțelor lor, în modalitățile prevăzute de prezenta lege;
4. data deschiderii procedurii reprezintă:
a) în cazul cererii debitorului de deschidere a procedurii,
data pronunțării încheierii prevăzute la art. 32 alin. (1);
b) în cazul cererii creditorului de deschidere a
procedurii, data pronunțării sentinței judecătorului-sindic,
prevăzută la art. 33 alin. (4) sau (6);
5. debitorul este persoana fizică sau persoana juridică
de drept privat, care face parte din una dintre categoriile
prevăzute la art. 1, al cărei patrimoniu este în stare de
insolvență;
6. prin creditor îndreptățit să solicite deschiderea procedurii
insolvenței se înțelege creditorul a cărui creanță împotriva
patrimoniului debitorului este certă, lichidă și exigibilă de
mai mult de 30 de zile;
7. prin creditor se înțelege persoana fizică sau juridică
ce deține un drept de creanță asupra averii debitorului și
care a solicitat, în mod expres, instanței să îi fie
înregistrată creanța în tabelul definitiv de creanțe sau în
tabelul definitiv consolidat de creanțe și care poate face
dovada creanței sale față de patrimoniul debitorului, în
condițiile prezentei legi. Au calitatea de creditor, fără a
depune personal declarațiile de creanță, salariații
debitorului;

8. creditorul îndreptățit să participe la procedura insolvenței
este acel creditor care a formulat și i-a fost admisă, total
sau în parte, o cerere de înregistrare a creanței sale pe
tabelul definitiv al creanțelor contra debitorului și care are
dreptul de a participa și de a vota în adunarea creditorilor,
inclusiv asupra unui plan de reorganizare judiciară admis
de judecătorul-sindic, de a fi desemnat în calitate de
membru al comitetului creditorilor, de a participa la
distribuțiile de fonduri rezultate din reorganizarea judiciară
a debitorului sau din lichidarea averii debitorului, de a fi
informat ori notificat cu privire la desfășurarea procedurii și
de a participa la orice altă procedură reglementată de
prezenta lege;
9. creanțele garantate sunt creanțele persoanelor care
beneficiază de o garanție reală asupra bunurilor din
patrimoniul debitorului, indiferent dacă acesta este debitor
principal sau terț garantat față de persoanele beneficiare
ale garanțiilor reale;
10. creanțele salariale sunt creanțele ce izvorăsc din
raporturi de muncă între debitor și angajații acestuia.
Aceste creanțe sunt înregistrate din oficiu în tabelul de
creanțe de către administratorul judiciar/lichidator;
11. creanțele bugetare reprezintă creanțele constând în
impozite, taxe, contribuții, amenzi și alte venituri bugetare,
precum și accesoriile acestora;
12. valoare-prag reprezintă cuantumul minim al creanței,
pentru a putea fi introdusă cererea creditorului. Acesta este
de 10.000 lei (RON), iar pentru salariați, de 6 salarii medii
pe economie;
13. creditorii chirografari sunt creditorii debitorului care
nu au constituite garanții față de patrimoniul debitorului și
care nu au privilegii însoțite de drepturi de retenție, ale
căror creanțe sunt curente la data deschiderii procedurii,
precum și creanțe noi, aferente activităților curente în
perioada de observație;
14. activitățile curente reprezintă acele fapte de comerț
și operațiuni financiare propuse a fi efectuate de debitor în
perioada de observație, în cursul normal al comerțului său,
cum ar fi:
a) continuarea activităților contractate, conform obiectului
de activitate;
b) efectuarea operațiunilor de încasări și plăți aferente
acestora;
c) asigurarea finanțării capitalului de lucru în limite
curente;
15. perioada de observație este perioada cuprinsă între
data deschiderii procedurii și data confirmării planului sau,
după caz, a intrării în faliment;
16. tabelul preliminar de creanțe cuprinde toate creanțele
născute înainte de data deschiderii procedurii curente,
scadente, sub condiție sau în litigiu, acceptate de către
administratorul judiciar în urma verificării acestora. În tabel
vor fi menționate atât suma solicitată de către creditor, cât

MONITORUL OFICIAL AL ROMÂNIEI, PARTEA I, Nr. 359/21.IV.2006
și suma acceptată și rangul de preferință. În cazul
procedurii simplificate, în acest tabel se vor înregistra și
creanțele născute după deschiderea procedurii și până la
momentul intrării în faliment;
17. prin tabel definitiv de creanțe se înțelege tabelul care
cuprinde toate creanțele asupra averii debitorului la data
deschiderii procedurii, acceptate în tabelul preliminar și
împotriva cărora nu s-au formulat contestații în conformitate
cu prevederile art. 73, precum și creanțele admise în urma
soluționării contestațiilor. În acest tabel se arată suma
solicitată, suma admisă și rangul de prioritate a creanței;
18. tabelul suplimentar cuprinde toate creanțele născute
după data deschiderii procedurii generale și până la data
începerii procedurii falimentului, acceptate de către
lichidator în urma verificării acestora. În tabel vor fi
menționate atât suma solicitată de către creditor, cât și
suma acceptată și rangul de preferință;
19. tabelul definitiv consolidat va cuprinde totalitatea
creanțelor ce figurează ca admise în tabelul definitiv de
creanțe și cele din tabelul suplimentar necontestate,
precum și cele rezultate în urma soluționării contestațiilor la
tabelul suplimentar. În situația în care s-a dispus intrarea
în faliment după confirmarea unui plan de reorganizare,
urmează a se întocmi o variantă actualizată a tabelului
definitiv consolidat, în concordanță cu programul de plată a
creanțelor, cuprins în planul de reorganizare, și cu
deducerea sumelor achitate pe parcursul desfășurării
acestuia;
20. reorganizarea judiciară este procedura ce se aplică
debitorului, persoană juridică, în vederea achitării datoriilor
acestuia, conform programului de plată a creanțelor.
Procedura de reorganizare presupune întocmirea,
aprobarea, implementarea și respectarea unui plan, numit
plan de reorganizare, care poate să prevadă, împreună sau
separat:
a) restructurarea operațională și/sau financiară a
debitorului;
b) restructurarea corporativă prin modificarea structurii
de capital social;
c) restrângerea activității prin lichidarea unor bunuri din
averea debitorului;
21. categoria de creanțe defavorizate este prezumată a fi
categoria de creanțe pentru care planul de reorganizare
prevede cel puțin una dintre modificările următoare pentru
oricare dintre creanțele categoriei respective:
a) o reducere a cuantumului creanței;
b) o reducere a garanțiilor sau a altor accesorii, cum ar
fi reeșalonarea plăților în defavoarea creditorului;
c) valoarea actualizată cu dobânda de referință a Băncii
Naționale a României, dacă nu este stabilit altfel prin
contractul privind creanța respectivă sau prin legi speciale,
este mai mică decât valoarea la care a fost înscrisă în
tabelul definitiv de creanțe;

3

22. prin program de plată a creanțelor se înțelege tabelul
de creanțe menționat în planul de reorganizare care
cuprinde cuantumul sumelor pe care debitorul se obligă să
le plătească creditorilor, prin raportare la tabelul definitiv de
creanțe și la fluxurile de numerar aferente planului de
reorganizare, și care cuprinde:
a) cuantumul sumelor datorate creditorilor conform
tabelului definitiv de creanțe pe care debitorul se obligă să
le plătească acestora;
b) termenele la care debitorul urmează să plătească
aceste sume;
23. prin procedura falimentului se înțelege procedura de
insolvență concursuală colectivă și egalitară care se aplică
debitorului în vederea lichidării averii acestuia pentru
acoperirea pasivului, fiind urmată de radierea debitorului din
registrul în care este înmatriculat;
24. procedura generală reprezintă procedura prevăzută
de prezenta lege, prin care un debitor care îndeplinește
condițiile prevăzute la art. 1 alin. (1), fără a le îndeplini
simultan și pe cele de la art. 1 alin. (2), intră, după
perioada de observație, succesiv, în procedura de
reorganizare judiciară și în procedura falimentului sau,
separat, numai în reorganizare judiciară ori doar în
procedura falimentului;
25. procedura simplificată reprezintă procedura prevăzută
de prezenta lege, prin care debitorul care îndeplinește
condițiile prevăzute la art. 1 alin. (2) intră direct în
procedura falimentului, fie odată cu deschiderea procedurii
insolvenței, fie după o perioadă de observație de maximum
60 de zile, perioadă în care vor fi analizate elementele
arătate la art. 1 alin. (2) lit. c) și d);
26. administratorul special este reprezentantul desemnat
de adunarea generală a acționarilor/asociaților debitorului,
persoană juridică, să efectueze în numele și pe seama
acestuia actele de administrare necesare în perioadele de
procedură când debitorului i se permite să-și administreze
activitatea și să le reprezinte interesele în procedură pe
perioada în care debitorului i s-a ridicat dreptul de
administrare. Adunarea generală a acționarilor, asociaților
sau membrilor persoanei juridice va fi convocată de
administratorul judiciar ori de lichidator, pentru desemnarea
administratorului special, în termen de maximum 20 de zile
de la deschiderea procedurii sau, după caz, de la ridicarea
dreptului debitorului de a-și administra averea. Adunarea
generală va fi prezidată de administratorul judiciar sau de
lichidator, după caz;
27. administratorul judiciar este persoana fizică sau
juridică, practician în insolvență, autorizat în condițiile legii,
desemnat să exercite atribuțiile prevăzute la art. 20 în
perioada de observație și pe durata procedurii de
reorganizare;
28. lichidatorul este persoana fizică sau juridică,
practician în insolvență, autorizat în condițiile legii,

4

MONITORUL OFICIAL AL ROMÂNIEI, PARTEA I, Nr. 359/21.IV.2006

desemnată să conducă activitatea debitorului și să exercite
atribuțiile prevăzute la art. 25 în cadrul procedurii
falimentului, atât în procedura generală, cât și în cea
simplificată;
29. Buletinul procedurilor de insolvență reprezintă
publicația editată de Oficiul Național al Registrului
Comerțului, care are drept scop publicarea citațiilor,
convocărilor, notificărilor și comunicărilor actelor de
procedură efectuate de instanțele judecătorești,
administratorul judiciar/lichidator după deschiderea
procedurii prevăzute de prezenta lege;
30.
ridicarea dreptului de administrare
atrage
suspendarea mandatului administratorului special sau al
consiliului de administrație al debitorului. În cazul ridicării
dreptului de administrare al debitorului, conducerea acestuia
este preluată de administratorul judiciar sau de lichidator,
după caz;
31. prin contract financiar calificat se înțelege orice
contract având ca obiect operațiuni cu instrumente
financiare derivate realizate pe piețele reglementate, piețele
asimilate sau piețele la buna înțelegere, astfel cum sunt
acestea reglementate;
32. prin consumator captiv se înțelege consumatorul
care, din considerente tehnice, economice sau de
reglementare, nu poate alege furnizorul;
33. operațiunea de compensare bilaterală (netting)
presupune realizarea, în legătură cu unul sau mai multe
contracte financiare calificate, a uneia sau a mai multora
dintre următoarele operațiuni:
a) încetarea unui contract financiar calificat și/sau
accelerarea oricărei plăți sau îndepliniri a unei obligații ori
realizări a unui drept în baza unuia sau a mai multor
contracte financiare calificate având ca temei un acord de
compensare bilaterală (netting);
b) calcularea sau estimarea unei valori de compensare,
valori de piață, valori de lichidare ori valori de înlocuire a
oricăreia dintre obligațiile sau drepturile la care se referă
lit. a);
c) conversia într-o singură monedă a oricărei valori,
calculată potrivit lit. b);
d) compensarea, până la obținerea unei sume nete
(off-set), a oricăror valori calculate potrivit lit. b) și
convertite potrivit prevederilor lit. c);
34. prin acord de compensare bilaterală (acord de netting)
se înțelege:
a) orice înțelegere sau clauză în cadrul unui contract
financiar calificat dintre două părți, prin care se prevede un
netting al unor plăți ori o îndeplinire a unor obligații sau o
realizare a unor drepturi prezente ori viitoare rezultând din
sau având legătură cu unul ori mai multe contracte
financiare calificate (îacord master de netting“);
b) orice acord master de netting între două părți, prin
care se prevede netting-ul între două sau mai multe

acorduri master de netting (îacord master-master de
netting“);
c) orice înțelegere de garantare subsecventă ori în
legătură cu unul sau mai multe acorduri master de netting;
35. prin înțelegere de garantare se înțelege orice
contract/instrument de garantare a unui acord de netting
sau a unor contracte financiare calificate, incluzând fără
limitare: gajuri, scrisori de garanție, garanții personale și
altele asemenea.
Art. 4. — (1) Toate cheltuielile aferente procedurii
instituite prin prezenta lege, inclusiv cele privind notificarea,
convocarea și comunicarea actelor de procedură efectuate
de administratorul judiciar și/sau de lichidator, vor fi
suportate din averea debitorului.
(2) Plățile se vor face dintr-un cont deschis la o unitate
a unei bănci, pe bază de dispoziții emise de debitor sau,
după caz, de administratorul judiciar, iar în cursul
falimentului, de lichidator.
(3) Disponibilitățile bănești vor putea fi păstrate într-un
cont special de depozit bancar.
(4) În lipsa disponibilităților în contul debitorului, se va
utiliza fondul de lichidare, plățile efectuându-se pe baza
unui buget previzionat pe o perioadă de cel puțin 3 luni,
aprobat de judecătorul-sindic.
(5) Judecătorul-sindic va putea autoriza, pe baza
documentelor justificative atașate la raportul lunar al
administratorului judiciar/lichidatorului, elaborat potrivit
art. 21 alin. (1), plata, din fondul de lichidare a cheltuielilor
ce au depășit bugetul previzionat.
(6) Fondul prevăzut la alin. (4) va fi constituit prin:
a) majorarea cu 20% a taxelor percepute de oficiile
registrului comerțului de pe lângă tribunale pentru
operațiunile de înregistrare;
b) majorarea cu 20% a taxelor percepute pentru
operațiunile de înregistrare în registrul societăților agricole
și, în cazul asociațiilor și fundațiilor ce desfășoară activități
economice, în registrul asociațiilor și fundațiilor.
(7) Sumele prevăzute la alin. (1) vor fi virate de oficiile
registrului comerțului, prin Oficiul Național al Registrului
Comerțului, în contul Uniunii Naționale a Practicienilor în
Insolvență din România, denumită în continuare U.N.P.I.R.,
iar taxele prevăzute la alin. (6) lit. b) vor fi achitate la
orice unitate bancară în contul menționat.
(8) U.N.P.I.R. va comunica la Oficiul Național al
Registrului Comerțului și la instanțele judecătorești pe lângă
care funcționează registrul societăților agricole, respectiv
registrul asociațiilor și fundațiilor, numărul contului și
unitatea la care acesta este deschis și orice modificări
ulterioare ale acestuia.
(9) Sumele menționate la alin. (1) vor fi considerate
cheltuieli de lichidare în conformitate cu art. 121 și art. 123
pct. 1 și vor fi înscrise în planul de distribuire prevăzut la
art. 122 alin. (1).

MONITORUL OFICIAL AL ROMÂNIEI, PARTEA I, Nr. 359/21.IV.2006
CAPITOLUL II
Participanții la procedura insolvenței
Art. 5. — (1) Organele care aplică procedura sunt:
instanțele judecătorești, judecătorul-sindic, administratorul
judiciar și lichidatorul.
(2) Organele prevăzute la alin. (1) trebuie să asigure
efectuarea cu celeritate a actelor și operațiunilor prevăzute
de prezenta lege, precum și realizarea în condițiile legii a
drepturilor și obligațiilor celorlalți participanți la aceste acte
și operațiuni.
SECȚIUNEA 1
Instanțele judecătorești

Art. 6. — Toate procedurile prevăzute de prezenta lege,
cu excepția recursului prevăzut la art. 8, sunt de
competența tribunalului în a cărui rază teritorială își are
sediul debitorul, astfel cum figurează acesta în registrul
comerțului, respectiv în registrul societăților agricole sau în
registrul asociațiilor și fundațiilor, și sunt exercitate de un
judecător-sindic.
Art. 7. — (1) Citarea părților, precum și comunicarea
oricăror acte de procedură, a convocărilor și notificărilor se
efectuează prin Buletinul procedurilor de insolvență.
Comunicarea citațiilor, a convocărilor și notificărilor față de
participanții la proces, al căror sediu, domiciliu sau
reședință se află în străinătate, este supusă dispozițiilor
Codului de procedură civilă, cu modificările și completările
ulterioare. Buletinul procedurilor de insolvență va fi realizat
și în formă electronică.
(2) În procedurile contencioase reglementate de
prezenta lege vor fi citate în calitate de părți numai
persoanele ale căror drepturi sau interese sunt supuse
spre soluționare judecătorului-sindic, în condiții de
contradictorialitate. În toate celelalte cazuri se aplică
dispozițiile din Codul de procedură civilă referitoare la
procedura necontencioasă, în măsura în care nu contravin
unor dispoziții exprese prevăzute de prezenta lege.
(3) Prin excepție de la prevederile alin. (1) se vor
realiza, conform Codului de procedură civilă, comunicarea
actelor de procedură anterioare deschiderii procedurii și
notificarea deschiderii procedurii. Pentru creditorii care nu
au putut fi identificați în lista prevăzută la art. 28 alin. (1)
lit. c), procedura notificării prevăzute la art. 61 va fi
considerată îndeplinită dacă a fost efectuată prin Buletinul
procedurilor de insolvență.
(4) În cazul în care debitorul este o societate
tranzacționată pe o piață reglementată, judecătorul-sindic va
comunica Comisiei Naționale a Valorilor Mobiliare hotărârea
de deschidere a procedurii.
(5) Formatul și conținutul-cadru ale actelor care se
publică în Buletinul procedurilor de insolvență și ale dovezii
privind îndeplinirea procedurii de citare, convocare,

5

notificare și comunicare se stabilesc prin ordin al ministrului
justiției și sunt utilizate în mod obligatoriu de toți
participanții la procedură.
(6) Notificările, cu excepția cazului în care sarcina
notificării aparține altor organe care aplică procedura, și
convocările prevăzute de prezenta lege cad în sarcina
administratorului judiciar sau a lichidatorului, după caz.
(7) Creditorii care au înregistrat cereri de admitere a
creanțelor sunt prezumați că au în cunoștință termenele
prevăzute la art. 62 ori la art. 107, 108 sau 109, după
caz, și nu vor mai fi citați.
(8) În vederea publicării citațiilor, convocărilor și
notificărilor actelor de procedură efectuate de instanțele
judecătorești, după deschiderea procedurii prevăzute de
prezenta lege, se editează Buletinul procedurilor de
insolvență, publicație editată de Oficiul Național al
Registrului Comerțului.
(9) Publicarea actelor de procedură sau, după caz, a
hotărârilor judecătorești în Buletinul procedurilor de
insolvență înlocuiește, de la data publicării acestora,
citarea, convocarea și notificarea actelor de procedură
efectuate individual față de participanții la proces, acestea
fiind prezumate a fi îndeplinite la data publicării.
Art. 8. — (1) Curtea de apel va fi instanța de recurs
pentru hotărârile pronunțate de judecătorul-sindic în temeiul
art. 11.
(2) Termenul de recurs este de 10 zile de la
comunicarea hotărârii, dacă legea nu prevede altfel.
(3) Recursul va fi judecat de completuri specializate, în
termen de 30 de zile de la înregistrarea dosarului la curtea
de apel. Citarea părților se face prin Buletinul procedurilor
de insolvență. În vederea soluționării recursului, se trimit la
curtea de apel, în copie certificată de grefierul-șef al
tribunalului, numai actele care interesează soluționarea căii
de atac, selectate de judecătorul-sindic. În cazul în care
instanța de recurs consideră necesare și alte acte din
dosarul de fond, va pune în vedere părților interesate să le
depună în copie certificată.
(4) Prin derogare de la prevederile art. 300 alin. 2 și 3
din Codul de procedură civilă, cu modificările și
completările ulterioare, hotărârile judecătorului-sindic nu vor
putea fi suspendate de instanța de recurs.
(5) Prevederile alin. (4) nu se aplică în cazul judecării
recursului împotriva următoarelor hotărâri ale judecătoruluisindic:
a) sentința de respingere a contestației debitorului,
introdusă în temeiul art. 33 alin. (4);
b) sentința prin care se decide intrarea în procedura
simplificată;
c) sentința prin care se decide intrarea în faliment,
pronunțată în condițiile art. 107;

6

MONITORUL OFICIAL AL ROMÂNIEI, PARTEA I, Nr. 359/21.IV.2006

d) sentința de soluționare a contestației la planul de
distribuire a fondurilor obținute din lichidare și din încasarea
de creanțe, introdusă în temeiul art. 122 alin. (3).
(6) Pentru toate cererile de recurs formulate împotriva
hotărârilor pronunțate de judecătorul-sindic în cadrul
procedurii se constituie un singur dosar.
(7) Prin derogare de la art. 29 alin. (5) din Legea
nr. 47/1992 privind organizarea și funcționarea Curții
Constituționale, republicată, judecătorul-sindic va putea să
nu dispună suspendarea cauzei, în situația în care
dispozițiile a căror neconstituționalitate se invocă au făcut
obiectul cel puțin al unei decizii pronunțate de Curtea
Constituțională.
SECȚIUNEA a 2-a
Judecătorul-sindic

Art. 9. — Repartizarea cauzelor având ca obiect
procedura prevăzută de prezenta lege judecătorilor
desemnați ca judecători-sindici se realizează potrivit art. 53
din Legea nr. 304/2004 privind organizarea judiciară,
republicată, în mod aleatoriu, în sistem informatizat.
Art. 10. — În îndeplinirea îndatoririlor sale, judecătorulsindic va putea desemna, prin încheiere, persoane de
specialitate, stabilindu-le și remunerația. Remunerațiile vor
fi plătite din contul prevăzut la art. 4 alin. (2), în
conformitate cu criteriile stabilite prin hotărâre a Guvernului.
Art. 11. — (1) Principalele atribuții ale judecătoruluisindic, în cadrul prezentei legi, sunt:
a) pronunțarea motivată a hotărârii de deschidere a
procedurii și, după caz, de intrare în faliment atât prin
procedura generală, cât și prin procedura simplificată;
b) judecarea contestației debitorului împotriva cererii
introductive a creditorilor pentru începerea procedurii;
judecarea opoziției creditorilor la deschiderea procedurii;
c) desemnarea motivată, prin sentința de deschidere a
procedurii, dintre practicienii în insolvență care au depus
ofertă de servicii în acest sens la dosarul cauzei, a
administratorului judiciar provizoriu sau, după caz, a
lichidatorului care va administra procedura până la
confirmarea ori, după caz, înlocuirea sa de către adunarea
creditorilor, stabilirea remunerației în conformitate cu
criteriile stabilite prin legea de organizare a profesiei de
practician în insolvență, precum și a atribuțiilor acestuia
pentru această perioadă. În vederea desemnării provizorii a
administratorului judiciar, judecătorul-sindic va ține cont de
toate ofertele de servicii depuse de practicieni, de cererile
în acest sens depuse de creditori și, după caz, de debitor,
dacă cererea introductivă îi aparține;
d) confirmarea, prin încheiere, a administratorului judiciar
sau a lichidatorului desemnat de adunarea creditorilor,
confirmarea onorariului negociat cu adunarea creditorilor;
e) înlocuirea, pentru motive temeinice, prin încheiere, a
administratorului judiciar sau a lichidatorului;

f) judecarea cererilor de a i se ridica debitorului dreptul
de a-și mai conduce activitatea;
g) judecarea cererilor de atragere a răspunderii
membrilor organelor de conducere care au contribuit la
ajungerea debitorului în insolvență, potrivit art. 138,
sesizarea organelor de cercetare penală în legătură cu
săvârșirea infracțiunilor prevăzute la art. 143—147;
h) judecarea acțiunilor introduse de administratorul
judiciar sau de lichidator pentru anularea unor acte
frauduloase și a unor constituiri ori transferuri cu caracter
patrimonial, anterioare deschiderii procedurii;
i) judecarea contestațiilor debitorului, ale comitetului
creditorilor ori ale oricărei persoane interesate împotriva
măsurilor luate de administratorul judiciar sau de lichidator;
j) admiterea și confirmarea planului de reorganizare sau,
după caz, de lichidare, după votarea lui de către creditori;
k) soluționarea cererii administratorului judiciar sau a
comitetului creditorilor de întrerupere a procedurii de
reorganizare judiciară și de intrare în faliment;
l) soluționarea contestațiilor formulate la rapoartele
administratorului judiciar sau ale lichidatorului;
m) judecarea acțiunii în anularea hotărârii adunării
creditorilor;
n) pronunțarea hotărârii de închidere a procedurii.
(2) Atribuțiile judecătorului-sindic sunt limitate la controlul
judecătoresc al activității administratorului judiciar și/sau al
lichidatorului și la procesele și cererile de natură judiciară
aferente procedurii insolvenței. Atribuțiile manageriale
aparțin administratorului judiciar ori lichidatorului sau, în
mod excepțional, debitorului, dacă acestuia nu i s-a ridicat
dreptul de a-și administra averea. Deciziile manageriale pot
fi controlate sub aspectul oportunității de către creditori,
prin organele acestora.
Art. 12. — (1) Hotărârile judecătorului-sindic sunt
definitive și executorii. Ele pot fi atacate separat cu recurs.
(2) Dispozițiile art. 24 alin. 1 din Codul de procedură
civilă privind incompatibilitatea nu sunt aplicabile
judecătorului-sindic care pronunță succesiv hotărâri în
același dosar, cu excepția situației rejudecării, după
casarea hotărârii în recurs.
SECȚIUNEA a 3-a
Adunarea creditorilor. Comitetul creditorilor

Art. 13. — (1) Adunarea creditorilor va fi convocată și
prezidată de administratorul judiciar sau, după caz, de
lichidator, dacă legea sau judecătorul-sindic nu dispune
altfel; secretariatul ședințelor adunărilor creditorilor este în
sarcina administratorului judiciar sau, după caz, a
lichidatorului.
(2) Creditorii cunoscuți vor fi convocați de
administratorul judiciar sau de lichidator în cazurile
prevăzute expres de lege și ori de câte ori este necesar.

MONITORUL OFICIAL AL ROMÂNIEI, PARTEA I, Nr. 359/21.IV.2006
(3) Adunarea creditorilor va putea fi convocată și de
comitetul creditorilor sau la cererea creditorilor deținând
creanțe în valoare de cel puțin 30% din valoarea totală a
acestora.
Art. 14. — (1) Convocarea creditorilor va trebui să
cuprindă ordinea de zi a ședinței.
(2) Orice deliberare asupra unei chestiuni necuprinse în
convocare este nulă, cu excepția cazului în care la ședință
participă titularii tuturor creanțelor.
(3) Creditorii pot fi reprezentați în adunare prin
împuterniciți cu procură specială autentică sau, în cazul
creditorilor bugetari și al celorlalte persoane juridice, cu
delegație semnată de conducătorul unității.
(4) Dacă legea nu interzice în mod expres, creditorii vor
putea vota și prin corespondență. Scrisoarea prin care se
exprimă votul, semnată de creditor, semnătura fiind
legalizată de notarul public ori certificată și atestată de
către un avocat, sau înscrisul în format electronic, căruia i
s-a încorporat, atașat ori asociat semnătura electronică
extinsă, bazată pe un certificat calificat valabil, poate fi
comunicată prin orice mijloace și înregistrată la
administratorul judiciar/lichidator, cu cel puțin 5 zile înainte
de data fixată pentru exprimarea votului.
(5) La ședințele adunării creditorilor vor putea participa
2 delegați ai salariaților debitorului, votând pentru creanțele
reprezentând salariile și alte drepturi bănești.
(6) Deliberările și hotărârile adunării creditorilor vor fi
cuprinse într-un proces-verbal, care va fi semnat de
președintele ședinței, membrii comitetului creditorilor,
precum și de administratorul judiciar sau de lichidator,
după caz. Procesul-verbal va fi depus, prin grija
administratorului judiciar/lichidatorului, la dosarul cauzei, în
termen de două zile lucrătoare de la data adunării
creditorilor.
(7) Hotărârea adunării creditorilor poate fi desființată de
judecătorul-sindic pentru nelegalitate, la cererea creditorilor
care au votat împotriva luării hotărârii respective și au făcut
să se consemneze aceasta în procesul-verbal al adunării,
precum și la cererea creditorilor îndreptățiți să participe la
procedura insolvenței, care au lipsit motivat de la ședința
adunării creditorilor.
Art. 15. — (1) Cu excepția cazurilor în care legea cere
o majoritate specială, ședințele adunării creditorilor vor
avea loc în prezența titularilor de creanțe însumând cel
puțin 30% din valoarea totală a creanțelor împotriva averii
debitorului și un număr de membri ai comitetului creditorilor
care reprezintă majoritatea simplă a acestora, iar deciziile
adunării creditorilor se adoptă cu votul titularilor unei
majorități, prin valoare, a creanțelor prezente.
(2) Calculul valorii totale a creanțelor prevăzute la
alin. (1) împotriva averii debitorului se va determina prin
raportare la următoarele criterii:

7

a) ulterior afișării tabelului preliminar și până la afișarea
tabelului definitiv, valoarea creanțelor verificate și acceptate
de administratorul judiciar, astfel cum reiese din cuprinsul
tabelului preliminar;
b) ulterior afișării tabelului definitiv și până la
confirmarea unui plan de reorganizare, astfel cum reiese
din cuprinsul tabelului definitiv;
c) ulterior confirmării planului de reorganizare și până la
afișarea tabelului definitiv consolidat, astfel cum reiese din
planul de reorganizare confirmat;
d) ulterior afișării tabelului definitiv consolidat, astfel cum
reiese din cuprinsul acestuia.
(3) Planul de reorganizare va fi supus votului adunării
creditorilor, în condițiile prevăzute la art. 101.
Art. 16. — (1) Judecătorul-sindic va desemna, în raport
cu proporțiile cazului, un comitet format din 3—7 creditori
dintre cei cu creanțe garantate, bugetare și chirografare
cele mai mari, prin valoare.
(2) Desemnarea se va face, prin încheiere, după
întocmirea tabelului preliminar de creanțe.
(3) Pentru necesitățile procedurii, judecătorul-sindic va
desemna, pe baza propunerii creditorilor, un președinte al
comitetului creditorilor. Comitetul creditorilor va fi citat în
persoana președintelui astfel desemnat, iar în lipsă, prin
oricare dintre membrii comitetului creditorilor.
(4) În cadrul primei ședințe a adunării creditorilor,
aceștia vor putea alege un comitet format din 3 sau
5 creditori dintre cei cu creanțe garantate și cei
chirografari, dintre primii 20 de creditori în ordinea valorii,
care se oferă voluntar; comitetul astfel desemnat va înlocui
comitetul desemnat anterior de judecătorul-sindic.
(5) Dacă nu se va obține majoritatea necesară, se va
menține comitetul desemnat anterior de judecătorul-sindic.
La propunerea administratorului judiciar sau a celorlalți
membri ai comitetului creditorilor, judecătorul-sindic va
consemna, prin încheiere, modificarea componenței
acestuia, astfel încât criteriile prevăzute la alin. (4) să fie
respectate în toate fazele procedurii.
(6) În cursul derulării procedurii, judecătorul-sindic va
putea cere asistența comitetului creditorilor sau a unui
delegat al acestuia.
Art. 17. — (1) Comitetul creditorilor are următoarele
atribuții:
a) să analizeze situația debitorului și să facă
recomandări adunării creditorilor cu privire la continuarea
activității debitorului și la planurile de reorganizare propuse;
b) să negocieze cu administratorul judiciar sau cu
lichidatorul care dorește să fie desemnat de către creditori
în dosar condițiile numirii și să recomande adunării
creditorilor astfel de numiri;
c) să ia cunoștință despre rapoartele întocmite de
administratorul judiciar sau de lichidator, să le analizeze și,
dacă este cazul, să facă contestații la acestea;

8

MONITORUL OFICIAL AL ROMÂNIEI, PARTEA I, Nr. 359/21.IV.2006

d) să întocmească rapoarte, pe care să le prezinte
adunării creditorilor, privind măsurile luate de administratorul
judiciar sau de lichidator și efectele acestora și să
propună, motivat, și alte măsuri;
e) să solicite, în temeiul art. 47 alin. (5), ridicarea
dreptului de administrare al debitorului;
f) să introducă acțiuni pentru anularea unor transferuri
cu caracter patrimonial, făcute de debitor în dauna
creditorilor, atunci când astfel de acțiuni nu au fost
introduse de administratorul judiciar sau de lichidator.
(2) Comitetul creditorilor se întrunește lunar și, la
cererea administratorului judiciar sau a lichidatorului, după
caz, ori a cel puțin 2 dintre membrii săi, ori de câte ori
este necesar.
(3) Deliberările comitetului creditorilor vor avea loc în
prezența administratorului judiciar/lichidatorului și vor fi
consemnate într-un proces-verbal, care va reține pe scurt
conținutul deliberărilor, precum și hotărârile luate.
(4) Deciziile comitetului creditorilor se iau cu majoritatea
simplă din totalul numărului de membri ai acestuia.
(5) Dacă un membru al comitetului creditorilor se află,
datorită interesului propriu, în conflict de interese cu
interesul concursual al creditorilor participanți la procedură,
acesta se va abține de la vot.
(6) Împotriva acțiunilor, măsurilor și deciziilor luate de
comitetul creditorilor orice creditor poate formula contestație
la adunarea creditorilor, după ce, în prealabil, a sesizat
comitetul creditorilor cu privire la măsurile contestate, iar
soluția adoptată de acesta nu răspunde intereselor
creditorului.
SECȚIUNEA a 4-a
Administratorul special

Art. 18. — (1) După deschiderea procedurii, adunarea
generală a acționarilor/asociaților debitorului, persoană
juridică, va desemna, pe cheltuiala acestora, un
reprezentant, persoană fizică sau juridică, administrator
special, care să reprezinte interesele societății și ale
acestora și să participe la procedură, pe seama debitorului.
După ridicarea dreptului de administrare, debitorul este
reprezentat de administratorul judiciar/lichidator care îi
conduce și activitatea comercială, iar mandatul
administratorului special va fi redus la a reprezenta
interesele acționarilor/asociaților.
(2) Administratorul special are următoarele atribuții:
a) exprimă intenția debitorului de a propune un plan,
potrivit art. 28 alin. (1) lit. h), coroborat cu art. 33 alin. (2);
b) participă, în calitate de reprezentant al debitorului, la
judecarea acțiunilor prevăzute la art. 79 și 80;
c) formulează contestații
reglementate de prezenta lege;

în

d) propune un plan de reorganizare;

cadrul

procedurii

e)
administrează
activitatea
debitorului,
sub
supravegherea administratorului judiciar, după confirmarea
planului;
f) după intrarea în faliment, participă la inventar,
semnând actul, primește raportul final și bilanțul de
închidere și participă la ședința convocată pentru
soluționarea obiecțiunilor și aprobarea raportului;
g) primește notificarea închiderii procedurii.
SECȚIUNEA a 5-a
Administratorul judiciar

Art. 19. — (1) Practicienii în insolvență interesați vor
depune la dosar o ofertă de preluare a poziției de
administrator judiciar în dosarul respectiv, la care vor
anexa dovada calității de practician în insolvență și o copie
de pe polița de asigurare profesională. În ofertă,
practicianul în insolvență interesat va putea arăta și
disponibilitatea de timp și de resurse umane, precum și
experiența generală sau specifică necesare preluării
dosarului și bunei administrări a cazului. În cazul în care
nu există nici o astfel de ofertă, judecătorul-sindic va
desemna provizoriu, până la prima adunare a creditorilor,
un practician în insolvență ales în mod aleatoriu din
Tabloul U.N.P.I.R.
(2) La recomandarea comitetului creditorilor, în cadrul
primei ședințe a adunării creditorilor sau ulterior, creditorii
care dețin cel puțin 50% din valoarea totală a creanțelor
pot decide desemnarea unui administrator judiciar/lichidator,
stabilindu-i și remunerația. În cazul în care remunerația se
va achita din fondul constituit conform prevederilor art. 4,
aceasta va fi stabilită de către judecătorul-sindic, pe baza
criteriilor stabilite prin legea privind profesia de practician în
insolvență. Creditorii pot decide să confirme administratorul
judiciar sau lichidatorul desemnat provizoriu de către
judecătorul-sindic.
(3) Creditorii pot contesta, pe motive de nelegalitate,
decizia prevăzută la alin. (2), în termen de 3 zile, la
judecătorul-sindic care va soluționa, de urgență și deodată,
toate contestațiile printr-o încheiere prin care va desemna
administratorul judiciar/lichidatorul propus de creditori sau,
după caz, va solicita adunării creditorilor desemnarea unui
alt administrator judiciar/lichidator.
(4) Dacă în termenul stabilit la alin. (3) decizia adunării
creditorilor nu este contestată, judecătorul-sindic, prin
încheiere, va desemna administratorul judiciar propus de
creditori, dispunând totodată încetarea atribuțiilor
administratorului judiciar provizoriu pe care l-a desemnat
prin sentința de deschidere a procedurii.
(5) Administratorul judiciar, persoană fizică sau persoană
juridică, inclusiv reprezentantul acesteia, trebuie să aibă
calitatea de practician în insolvență, potrivit legii.
(6) Sunt incompatibile cu calitatea de lichidator (expert
în insolvență) următoarele categorii de persoane:

MONITORUL OFICIAL AL ROMÂNIEI, PARTEA I, Nr. 359/21.IV.2006
a) persoana fizică ce are calitatea de fondator,
administrator, cenzor sau reprezentant al unui comerciant,
persoană juridică, potrivit art. 6 și 138 din Legea
nr. 31/1990 privind societățile comerciale, republicată, cu
modificările și completările ulterioare;
b) executorii judecătorești;
c) persoanele fizice sau juridice având calitatea de
lichidator (expert în insolvență), cărora le sunt aplicabile
prevederile art. 27 pct. 1—9 din Codul de procedură civilă.
(7) În situațiile prevăzute la art. 149 din Legea
nr. 31/1990, republicată, cu modificările și completările
ulterioare, administratorul judiciar/lichidatorul are obligația de
abținere. În cazul neconformării, persoana interesată poate
iniția procedura recuzării, conform dispozițiilor Codului de
procedură civilă, care se aplică în mod corespunzător.
(8) Înainte de desemnarea sa, administratorul judiciar
trebuie să facă dovada că este asigurat pentru răspundere
profesională, prin subscrierea unei polițe de asigurare
valabile, care să acopere eventualele prejudicii cauzate în
îndeplinirea atribuțiilor sale. Riscul asigurat trebuie să
reprezinte consecința activității administratorului judiciar pe
perioada exercitării calității sale.
(9) Este interzis administratorului judiciar, sub sancțiunea
revocării din funcție și a reparării eventualelor prejudicii
cauzate, să diminueze, în mod direct sau indirect, valoarea
sumei asigurate prin contractul de asigurare.
Art. 20. — (1) Principalele atribuții ale administratorului
judiciar, în cadrul prezentei legi, sunt:
a) examinarea situației economice a debitorului și a
documentelor depuse conform prevederilor art. 28 și 35 și
întocmirea unui raport prin care să propună fie intrarea în
procedura simplificată, fie continuarea perioadei de
observație în cadrul procedurii generale și supunerea acelui
raport judecătorului-sindic, într-un termen stabilit de acesta,
dar care nu va putea depăși 30 de zile de la desemnarea
administratorului judiciar;
b) examinarea activității debitorului și întocmirea unui
raport amănunțit asupra cauzelor și împrejurărilor care au
dus la apariția stării de insolvență, cu menționarea
persoanelor cărora le-ar fi imputabilă, și asupra existenței
premiselor angajării răspunderii acestora, în condițiile
art. 138, precum și asupra posibilității reale de reorganizare
efectivă a activității debitorului ori a motivelor care nu
permit reorganizarea și supunerea acelui raport
judecătorului-sindic, într-un termen stabilit de acesta, dar
care nu va putea depăși 60 de zile de la desemnarea
administratorului judiciar;
c) întocmirea actelor prevăzute la art. 28 alin. (1), în
cazul în care debitorul nu și-a îndeplinit obligația respectivă
înăuntrul termenelor legale, precum și verificarea,
corectarea și completarea informațiilor cuprinse în actele
respective, când acestea au fost prezentate de debitor;

9

d) elaborarea planului de reorganizare a activității
debitorului, în funcție de cuprinsul raportului prevăzut la
lit. a) și în condițiile și termenele prevăzute la art. 94;
e) supravegherea operațiunilor de gestionare a
patrimoniului debitorului;
f) conducerea integrală, respectiv în parte, a activității
debitorului, în acest ultim caz cu respectarea precizărilor
exprese ale judecătorului-sindic cu privire la atribuțiile sale
și la condițiile de efectuare a plăților din contul averii
debitorului;
g) convocarea, prezidarea și asigurarea secretariatului
ședințelor adunării creditorilor sau ale acționarilor,
asociaților ori membrilor debitorului persoană juridică;
h) introducerea de acțiuni pentru anularea actelor
frauduloase încheiate de debitor în dauna drepturilor
creditorilor, precum și a unor transferuri cu caracter
patrimonial, a unor operațiuni comerciale încheiate de
debitor și a constituirii unor garanții acordate de acesta,
susceptibile a prejudicia drepturile creditorilor;
i) sesizarea de urgență a judecătorului-sindic în cazul în
care constată că nu există bunuri în averea debitorului ori
că acestea sunt insuficiente pentru a acoperi cheltuielile
administrative;
j) menținerea sau denunțarea unor contracte încheiate
de debitor;
k) verificarea creanțelor și, atunci când este cazul,
formularea de obiecțiuni la acestea, precum și întocmirea
tabelelor creanțelor;
l) încasarea creanțelor; urmărirea încasării creanțelor
referitoare la bunurile din averea debitorului sau la sumele
de bani transferate de către debitor înainte de deschiderea
procedurii; formularea și susținerea acțiunilor în pretenții
pentru încasarea creanțelor debitorului, pentru aceasta
putând angaja avocați;
m) cu condiția confirmării de către judecătorul-sindic,
încheierea de tranzacții, descărcarea de datorii,
descărcarea fidejusorilor, renunțarea la garanții reale;
n) sesizarea judecătorului-sindic în legătură cu orice
problemă care ar cere o soluționare de către acesta.
(2) Judecătorul-sindic poate stabili administratorului
judiciar, prin încheiere, orice alte atribuții în afara celor
stabilite la alin. (1), cu excepția celor prevăzute de lege în
competența exclusivă a acestuia.
Art. 21. — (1) La fiecare termen de continuare a
procedurii, administratorul judiciar va prezenta judecătoruluisindic un raport cuprinzând descrierea modului în care și-a
îndeplinit atribuțiile, precum și o justificare a cheltuielilor
efectuate cu administrarea procedurii sau a altor cheltuieli
efectuate din fondurile existente în averea debitorului. Baza
de raportare este luna întreagă, raportul putând cuprinde
mai multe luni.
(2) Debitorul persoană fizică, administratorul special al
debitorului persoană juridică, oricare dintre creditori, precum

10

MONITORUL OFICIAL AL ROMÂNIEI, PARTEA I, Nr. 359/21.IV.2006

și orice altă persoană interesată pot face contestație
împotriva măsurilor luate de administratorul judiciar.
(3) Contestația trebuie să fie înregistrată în termen de
5 zile de la depunerea raportului prevăzut la alin. (1).
(4) Judecătorul-sindic va soluționa contestația, în termen
de 10 zile de la înregistrarea ei, în camera de consiliu, cu
citarea contestatorului, a administratorului judiciar și a
comitetului creditorilor, putând, la cererea contestatorului, să
suspende executarea măsurii contestate.
Art. 22. — (1) În cazul în care un practician în
insolvență desemnat refuză numirea, acesta are obligația
de a notifica instanța, în termen de 5 zile de la
comunicarea sentinței de numire. Judecătorul-sindic va
sancționa cu amendă judiciară de la 500 lei (RON) la
1.000 lei (RON) necomunicarea în termen a refuzului, fără
motive temeinice. În acest caz sunt aplicabile dispozițiile
art. 19. Prevederile prezentului articol sunt aplicabile și în
situația prevăzută la art. 34.
(2) În orice stadiu al procedurii, judecătorul-sindic, din
oficiu sau la cererea comitetului creditorilor, îl poate înlocui
pe administratorul judiciar, prin încheiere motivată, pentru
motive temeinice. Încheierea de înlocuire se pronunță în
camera de consiliu, de urgență, cu citarea administratorului
judiciar și a comitetului creditorilor.
(3) Judecătorul-sindic va sancționa administratorul
judiciar cu amendă judiciară de la 1.000 lei (RON) la
5.000 lei (RON) în cazul în care acesta, din culpă sau cu
rea-credință, nu își îndeplinește sau îndeplinește cu
întârziere atribuțiile prevăzute de lege sau stabilite de
judecătorul-sindic.
(4) Dacă prin fapta prevăzută la alin. (3) administratorul
judiciar a cauzat un prejudiciu, judecătorul-sindic va putea,
la cererea oricărei părți interesate, să îl oblige pe
administratorul judiciar la acoperirea prejudiciului produs.
(5) În cazul amenzilor și al despăgubirii prevăzute la
alin. (1), (3) și, respectiv la alin. (4), urmează a se aplica
în mod corespunzător dispozițiile art. 108 4 și 108 5 din
Codul de procedură civilă.
Art. 23. — În vederea îndeplinirii atribuțiilor sale,
administratorul judiciar va putea desemna persoane de
specialitate. Numirea și nivelul remunerațiilor acestor
persoane vor fi supuse aprobării comitetului creditorilor, cu
excepția cazurilor în care va fi stabilit că acestea vor fi
achitate din fondul constituit conform art. 4.
SECȚIUNEA a 6-a
Lichidatorul

Art. 24. — (1) În cazul în care dispune trecerea la
faliment, judecătorul-sindic va desemna un lichidator,
aplicându-se, în mod corespunzător, dispozițiile art. 19, 21,
22, 23 și ale art. 102 alin. (5).

(2) Atribuțiile administratorului judiciar încetează la
momentul stabilirii atribuțiilor lichidatorului de către
judecătorul-sindic.
(3) Poate fi desemnat lichidator și administratorul
judiciar desemnat anterior.
Art. 25. — Principalele atribuții ale lichidatorului, în
cadrul prezentei legi, sunt:
a) examinarea activității debitorului asupra căruia se
inițiază procedura simplificată în raport cu situația de fapt
și întocmirea unui raport amănunțit asupra cauzelor și
împrejurărilor care au dus la insolvență, cu menționarea
persoanelor cărora le-ar fi imputabilă și a existenței
premiselor angajării răspunderii acestora în condițiile
art. 138, și supunerea acelui raport judecătorului-sindic într-un
termen stabilit de acesta, dar care nu va putea depăși
60 de zile de la desemnarea lichidatorului, dacă un raport
cu acest obiect nu fusese întocmit anterior de
administratorul judiciar;
b) conducerea activității debitorului;
c) introducerea de acțiuni pentru anularea actelor
frauduloase încheiate de debitor în dauna drepturilor
creditorilor, precum și a unor transferuri cu caracter
patrimonial, a unor operațiuni comerciale încheiate de
debitor și a constituirii unor garanții acordate de acesta,
susceptibile a prejudicia drepturile creditorilor;
d) aplicarea sigiliilor, inventarierea bunurilor și luarea
măsurilor corespunzătoare pentru conservarea lor;
e) menținerea sau denunțarea unor contracte încheiate
de debitor;
f) verificarea creanțelor și, atunci când este cazul,
formularea de obiecțiuni la acestea, precum și întocmirea
tabelelor creanțelor;
g) urmărirea încasării creanțelor din averea debitorului,
rezultate din transferul de bunuri sau de sume de bani
efectuat de acesta înaintea deschiderii procedurii, încasarea
creanțelor; formularea și susținerea acțiunilor în pretenții
pentru încasarea creanțelor debitorului, pentru aceasta
putând angaja avocați;
h) primirea plăților pe seama debitorului și consemnarea
lor în contul averii debitorului;
i) vânzarea bunurilor din averea debitorului, în
conformitate cu prevederile prezentei legi;
j) încheierea de tranzacții, descărcarea de datorii,
descărcarea fidejusorilor, renunțarea la garanții reale sub
condiția confirmării de către judecătorul-sindic;
k) sesizarea judecătorului-sindic cu orice problemă care
ar cere o soluționare de către acesta;
l) orice alte atribuții stabilite prin încheiere de către
judecătorul-sindic.

MONITORUL OFICIAL AL ROMÂNIEI, PARTEA I, Nr. 359/21.IV.2006
CAPITOLUL III
Procedura
SECȚIUNEA 1
Cererile introductive

Art. 26. — (1) Procedura va începe pe baza unei cereri
introduse la tribunal de către debitor sau de către creditori,
precum și de orice alte persoane sau instituții prevăzute
expres de lege.
(2) Comisia Națională a Valorilor Mobiliare introduce
cerere împotriva entităților reglementate și supravegheate
de aceasta care, potrivit datelor de care dispune,
îndeplinesc criteriile prevăzute de dispozițiile legale speciale
pentru inițierea procedurii prevăzute de prezenta lege.
§.1. Cererea debitorului

Art. 27. — (1) Debitorul aflat în stare de insolvență este
obligat să adreseze tribunalului o cerere pentru a fi supus
dispozițiilor prezentei legi, în termen de maximum 30 de
zile de la apariția stării de insolvență.
(2) Va putea să adreseze tribunalului o cerere pentru a
fi supus dispozițiilor prezentei legi și debitorul în cazul
căruia apariția stării de insolvență este iminentă.
(3) Cererile persoanelor juridice vor fi semnate de
persoanele care, potrivit actelor constitutive sau statutelor,
au calitatea de a le reprezenta.
(4) Introducerea prematură, cu rea-credință, de către
debitor a unei cereri de deschidere a procedurii atrage
răspunderea patrimonială a debitorului persoană fizică sau
juridică, pentru prejudiciile pricinuite.
Art. 28. — (1) Cererea debitorului trebuie să fie însoțită
de următoarele acte:
a) bilanțul certificat de către administrator și
cenzor/auditor, balanța de verificare pentru luna precedentă
datei înregistrării cererii de deschidere a procedurii;
b) o listă completă a tuturor bunurilor debitorului,
incluzând toate conturile și băncile prin care debitorul își
rulează fondurile; pentru bunurile grevate se vor menționa
datele din registrele de publicitate;
c) o listă a numelor și a adreselor creditorilor, oricum
ar fi creanțele acestora: certe sau sub condiție, lichide ori
nelichide, scadente sau nescadente, necontestate ori
contestate, arătându-se suma, cauza și drepturile de
preferință;
d) o listă cuprinzând plățile și transferurile patrimoniale
efectuate de debitor în cele 120 de zile anterioare
înregistrării cererii introductive;
e) o listă a activităților curente pe care intenționează să
le desfășoare în perioada de observație;
f) contul de profit și pierdere pe anul anterior depunerii
cererii;

11

g) o listă a membrilor grupului de interes economic sau,
după caz, a asociaților cu răspundere nelimitată, pentru
societățile în nume colectiv și cele în comandită;
h) o declarație prin care debitorul își arată intenția de
intrare în procedura simplificată sau de reorganizare,
conform unui plan, prin restructurarea activității ori prin
lichidarea, în tot sau în parte, a averii, în vederea stingerii
datoriilor sale; dacă această declarație nu va fi depusă
până la expirarea termenului stabilit la alin. (2), se
prezumă că debitorul este de acord cu inițierea procedurii
simplificate;
i) o descriere sumară a modalităților pe care le are în
vedere pentru reorganizarea activității;
j) o declarație pe propria răspundere, autentificată la
notar ori certificată de un avocat, sau un certificat de la
registrul societăților agricole ori, după caz, oficiul registrului
comerțului în a cărui rază teritorială se află domiciliul
profesional/sediul social, din care să rezulte dacă a mai
fost supus procedurii prevăzute de prezenta lege într-un
interval de 5 ani anterior formulării cererii introductive;
k) o declarație pe propria răspundere autentificată de
notar sau certificată de avocat, din care să rezulte că nu a
fost condamnat definitiv pentru fals ori pentru infracțiuni
prevăzute în Legea concurenței nr. 21/1996 și că
administratorii, directorii și/sau asociații nu au fost
condamnați definitiv pentru bancrută frauduloasă, gestiune
frauduloasă, abuz de încredere, înșelăciune, delapidare,
mărturie mincinoasă, infracțiuni de fals ori infracțiuni
prevăzute în Legea nr. 21/1996, în ultimii 5 ani anteriori
deschiderii procedurii;
l) un certificat de admitere la tranzacționare pe o piată
reglementată a valorilor mobiliare sau a altor instrumente
financiare emise.
(2) Dacă debitorul nu dispune, la momentul înregistrării
cererii, de vreuna dintre informațiile prevăzute la alin. (1)
lit. a)—f) și h), va putea înregistra acea informație la
tribunal în termen de 10 zile; dacă nu o va face, cererea
sa va fi considerată o recunoaștere a stării de insolvență a
patrimoniului său, caz în care judecătorul-sindic va
pronunța o sentință de intrare în procedură simplificată,
conform art. 1 alin. (2) lit. c) sau d).
Art. 29. — (1) În cazul unei cereri introduse de o
societate în nume colectiv sau în comandită, acea cerere
nu va fi considerată ca fiind făcută și de asociații cu
răspundere nelimitată ori, în condițiile art. 31—33, și
împotriva lor.
(2) O cerere introdusă de un asociat cu răspundere
nelimitată ori împotriva acestuia pentru datoriile sale va fi
fără efecte juridice cu privire la societatea în nume colectiv
sau în comandită din care face parte.
(3) Prevederile alin. (1) și (2) se aplică, în mod
corespunzător, în privința cererilor introduse de grupurile de
interes economic sau de membrii acestora.

12

MONITORUL OFICIAL AL ROMÂNIEI, PARTEA I, Nr. 359/21.IV.2006

Art. 30. — Nu pot formula o cerere de reorganizare
judiciară debitorii, persoane juridice, care în ultimii 5 ani,
precedenți hotărârii de deschidere a procedurii, au mai fost
supuși unei astfel de proceduri.
§.2. Cererile creditorilor

Art. 31. — (1) Orice creditor îndreptățit să solicite
deschiderea procedurii prevăzute de prezenta lege
împotriva unui debitor prezumat în insolvență poate
introduce o cerere introductivă, în care va preciza:
a) cuantumul și temeiul creanței;
b) existența unei garanții reale, constituite de către
debitor sau instituite potrivit legii;
c) existența unor măsuri asigurătorii asupra bunurilor
debitorului;
d) declarația privind eventuala intenție de a participa la
reorganizarea debitorului, caz în care va trebui să
precizeze, cel puțin la nivel de principiu, modalitatea în
care înțelege să participe la reorganizare.
(2) Creditorul va anexa documentele justificative ale
creanței și ale actelor de constituire de garanții.
(3) Dacă între momentul înregistrării cererii de către un
creditor și cel al judecării acestei cereri sunt formulate
cereri de către alți creditori împotriva aceluiași debitor,
tribunalul va verifica, din oficiu, la data înregistrării,
existența dosarului pe rol, va dispune conexarea acestora
și va stabili îndeplinirea condițiilor prevăzute la alin. (1)
referitoare la cuantumul minim al creanțelor, în raport cu
valoarea însumată a creanțelor tuturor creditorilor care au
formulat cereri și cu respectarea valorii-prag prevăzute de
prezenta lege.
(4) Dacă există o cerere de deschidere a procedurii
insolvenței formulată de către debitor și una sau mai multe
cereri formulate de creditori, nesoluționate încă, toate
cererile de deschidere a procedurii se conexează la
cererea formulată de debitor.
(5) Dacă s-a deschis o procedură într-un dosar,
celelalte eventuale dosare aflate pe rol, cu același obiect,
vor fi conexate la același dosar.
SECȚIUNEA a 2-a
Deschiderea procedurii și efectele deschiderii procedurii

Art. 32. — (1) Dacă cererea debitorului corespunde
condițiilor prevăzute la art. 27, judecătorul-sindic va
pronunța o încheiere de deschidere a procedurii generale,
iar dacă prin declarația făcută conform art. 28 alin. (1)
lit. h) debitorul își arată intenția de a intra în procedura
simplificată sau nu depune documentele prevăzute la
art. 28 alin. (1) lit. a)—f) și h) la termenul prevăzut la
art. 28 alin. (2) ori se încadrează în una dintre categoriile
prevăzute la art. 1 alin. (2), judecătorul va pronunța o
încheiere de deschidere a procedurii simplificate.

(2) Prin încheierea de deschidere a procedurii
judecătorul-sindic va dispune administratorului judiciar sau,
după caz, lichidatorului să efectueze notificările prevăzute
la art. 61. În cazul în care, în termen de 15 zile de la
notificare, creditorii se opun deschiderii procedurii,
judecătorul-sindic va ține, în termen de 10 zile, o ședință
la care vor fi citați administratorul judiciar, debitorul și
creditorii care se opun deschiderii procedurii, în urma
căreia va soluționa, deodată, printr-o sentință, toate
opozițiile. Admițând opoziția, judecătorul-sindic va putea
păstra deschisă procedura insolvenței, cu consecința
calificării cererii debitorului de deschidere a procedurii ca
fiind prematură, sau va putea revoca încheierea de
deschidere a procedurii. Deschiderea ulterioară a
procedurii, la cererea debitorului sau a creditorilor, nu va
putea modifica data apariției stării de insolvență. Reauacredință a debitorului trebuie dovedită de creditorul care se
opune la deschiderea procedurii insolvenței.
Art. 33. — (1) În termen de 48 de ore de la
înregistrarea cererii creditorului îndreptățit să solicite
deschiderea procedurii insolvenței, judecătorul-sindic va
comunica cererea, în copie, debitorului.
(2) În termen de 10 zile de la primirea copiei, debitorul
trebuie fie să conteste, fie să recunoască existența stării
de insolvență. Dacă debitorul contestă starea de insolvență,
iar contestația sa este ulterior respinsă, el nu va mai avea
dreptul să solicite reorganizarea judiciară.
(3) La cererea debitorului, judecătorul-sindic îi poate
obliga pe creditorii care au introdus cererea să
consemneze, în termen de 15 zile, la o bancă, o cauțiune
de cel mult 10% din valoarea creanțelor. Cauțiunea va fi
restituită creditorilor, dacă cererea lor va fi admisă. Dacă
cererea va fi respinsă, cauțiunea va fi folosită pentru a
acoperi pagubele suferite de debitori. Dacă nu este
consemnată în termen cauțiunea, cererea introductivă va fi
respinsă.
(4) Dacă judecătorul-sindic stabilește că debitorul este
în stare de insolvență, îi va respinge contestația și va
deschide, printr-o sentință, procedura generală, situație în
care un plan de reorganizare poate fi formulat numai de
către administratorul judiciar sau de către creditorii deținând
împreună sau separat minimum 20% din valoarea masei
credale și numai dacă aceștia își exprimă intenția de a
depune un plan în termenul prevăzut la art. 59 alin. (1),
respectiv la art. 60 alin. (2).
(5) Dacă judecătorul-sindic stabilește că debitorul nu
este în stare de insolvență, respinge cererea creditorilor,
care va fi considerată ca lipsită de orice efect chiar de la
înregistrarea ei.
(6) Dacă debitorul nu contestă, în termenul prevăzut la
alin. (2), că ar fi în stare de insolvență și își exprimă
intenția de a-și reorganiza activitatea, judecătorul-sindic va
da o sentință de deschidere a procedurii generale. În cazul

MONITORUL OFICIAL AL ROMÂNIEI, PARTEA I, Nr. 359/21.IV.2006
în care, din declarația debitorului, făcută până la data
pronunțării sentinței, rezultă că acesta se încadrează în
una dintre categoriile prevăzute la art. 1 alin. (2) sau a
mai beneficiat de reorganizare în ultimii 5 ani anteriori
deschiderii procedurii, judecătorul-sindic va pronunța o
sentință de deschidere a procedurii simplificate.
(7) Prin sentința de deschidere a procedurii, judecătorulsindic va dispune administratorului judiciar sau lichidatorului,
după caz, să efectueze notificările prevăzute la art. 61.
Art. 34. — Prin sentința de deschidere a procedurii
generale, judecătorul-sindic va desemna un administrator
judiciar, iar în cazul deschiderii procedurii simplificate va
desemna un lichidator provizoriu. Desemnarea se va face
în conformitate cu prevederile art. 11 alin. (1) lit. c),
coroborat cu cele ale art. 19 alin. (1).
Art. 35. — În termen de 10 zile de la deschiderea
procedurii, potrivit prevederilor art. 33 alin. (4) sau (6),
debitorul este obligat să depună la dosarul cauzei actele și
informațiile prevăzute la art. 28 alin. (1).
Art. 36. — De la data deschiderii procedurii se
suspendă de drept toate acțiunile judiciare sau
extrajudiciare pentru realizarea creanțelor asupra debitorului
sau bunurilor sale.
Art. 37. — În vederea aplicării prevederilor art. 36, prin
sentința de deschidere a procedurii judecătorul-sindic va
dispune comunicarea acesteia către instanțele judecătorești
în a căror jurisdicție se află sediul debitorului declarat la
registrul comerțului și tuturor băncilor unde debitorul are
deschise conturi.
Art. 38. — Orice furnizor de servicii — electricitate,
gaze naturale, apă, servicii telefonice sau altele asemenea —
nu are dreptul, în perioada de observație și în perioada de
reorganizare, să schimbe, să refuze ori să întrerupă
temporar un astfel de serviciu către debitor sau către
averea debitorului, în cazul în care acesta are calitatea de
consumator captiv, potrivit legii.
Art. 39. — (1) Creditorul titular al unei creanțe
garantate cu ipotecă, gaj sau altă garanție reală mobiliară
ori drept de retenție de orice fel poate solicita
judecătorului-sindic ridicarea suspendării prevăzute la
art. 36 cu privire la creanța sa și valorificarea imediată, în
cadrul procedurii, cu aplicarea corespunzătoare a
dispozițiilor art. 116—118 și cu condiția achitării din preț a
cheltuielilor prevăzute la art. 121 alin. (1) pct. 1, a bunului
asupra căruia poartă garanția sau dreptul de retenție, în
una dintre următoarele situații:
A. atunci când valoarea obiectului garanției, determinată
de un evaluator conform standardelor internaționale de
evaluare, este pe deplin acoperită de valoarea totală a
creanțelor și a părților de creanțe garantate cu acel obiect:
a) obiectul garanției nu prezintă o importanță
determinantă pentru reușita planului de reorganizare
propus;

13

b) obiectul garanției face parte dintr-un ansamblu
funcțional, iar prin desprinderea și vânzarea lui separată,
valoarea bunurilor rămase nu se diminuează;
B. atunci când nu există o protecție corespunzătoare a
creanței garantate în raport cu obiectul garanției, din
cauza:
a) diminuării valorii obiectului garanției sau existenței
unui pericol real ca aceasta să sufere o diminuare
apreciabilă;
b) diminuării valorii părții garantate dintr-o creanță cu
rang inferior, ca urmare a acumulării dobânzilor, majorărilor
și penalităților de orice fel la o creanță garantată cu rang
superior;
c) lipsei unei asigurări a obiectului garanției împotriva
riscului pieirii sau deteriorării.
(2) În cazurile prevăzute la alin. (1) lit. B, judecătorulsindic va putea respinge cererea de ridicare a suspendării
formulată de creditor, dacă administratorul judiciar/debitorul
propune în schimb adoptarea uneia sau mai multor măsuri
menite să ofere protecție corespunzătoare creanței
garantate a creditorului, precum:
a) efectuarea de plăți periodice în favoarea creditorului
pentru acoperirea diminuării valorii obiectului garanției ori a
valorii părții garantate dintr-o creanță cu rang inferior;
b) efectuarea de plăți periodice în favoarea creditorului
pentru satisfacerea dobânzilor, majorărilor și penalităților de
orice fel și, respectiv, pentru reducerea capitalului creanței
sub cota de diminuare a valorii obiectului garanției ori a
valorii părții garantate dintr-o creanță cu rang inferior;
c) novația obligației de garanție prin constituirea unei
garanții suplimentare, reale sau personale ori prin
substituirea obiectului garanției cu un alt obiect.
(3) Reclamantul, într-o cerere de ridicare a suspendării,
trebuie să facă dovada faptului prevăzut la alin. (1)
lit. A.b), rămânând debitorului/administratorului sau altei
părți interesate sarcina producerii dovezii contrare și,
respectiv, a celorlalte elemente.
Art. 40. — Deschiderea procedurii suspendă orice
termene de prescripție a acțiunilor prevăzute la art. 36.
Art. 41. — (1) Nici o dobândă, majorare sau penalitate
de orice fel ori cheltuială, numită generic accesorii, nu va
putea fi adăugată creanțelor născute anterior datei
deschiderii procedurii.
(2) Prin excepție de la alin. (1), creanțele garantate se
înscriu în tabelul definitiv și/sau în tabelul definitiv
consolidat, după caz, la valoarea garanțiilor, evaluată în
conformitate cu art. 39 alin. (1) lit. A, dar nu mai mult
decât valoarea totală a creanței garantate de acea
garanție. La distribuția prețului garanției, creditorul garantat
va fi îndreptățit să calculeze accesoriile la creanța
garantată până cel mult la data vânzării bunului, cu
condiția ca prețul bunului să fie corespunzător mai mare
decât valoarea inițial evaluată. În cazul în care prețul va fi

14

MONITORUL OFICIAL AL ROMÂNIEI, PARTEA I, Nr. 359/21.IV.2006

inferior valorii evaluate, la distribuție se va ajusta
corespunzător raportul dintre partea garantată și cea
negarantată a creanței.
(3) În cazul
în care se confirmă un plan de
reorganizare, dobânzile, majorările ori penalitățile de orice
fel sau cheltuielile accesorii la obligațiile născute ulterior
datei deschiderii procedurii generale se achită în
conformitate cu actele din care rezultă și cu prevederile
programului de plăți. În cazul în care planul eșuează,
prevederile alin. (1) și (2) se aplică corespunzător pentru
calculul accesoriilor cuprinse în programul de plăți, la data
intrării în faliment.
(4) Nici o dobândă, majorare sau penalitate de orice fel
ori cheltuială, numită generic accesorii, nu va putea fi
adăugată creanțelor născute ulterior datei deschiderii atât a
procedurii simplificate, cât și a celei generale, în cazul în
care nici un plan de reorganizare nu este confirmat.
Art. 42. — (1) După ce s-a dispus deschiderea
procedurii potrivit art. 33, este interzis administratorilor
debitorilor, persoane juridice, sub sancțiunea nulității, să
înstrăineze, fără acordul judecătorului-sindic, acțiunile ori
părțile lor sociale sau de interes deținute de debitorul care
face obiectul acestei proceduri.
(2) Judecătorul-sindic va dispune indisponibilizarea
acțiunilor ori a părților sociale sau de interes, potrivit
alin. (1), în registrele speciale de evidență ori în conturile
înregistrate electronic.
Art. 43. — (1) Ca urmare a deschiderii procedurii și
până la data confirmării planului de reorganizare, acțiunile
societăților emitente, în sensul Legii nr. 297/2004 privind
piața de capital, cu modificările și completările ulterioare,
se suspendă de la tranzacționare cu începere de la data
primirii comunicării de către Comisia Națională a Valorilor
Mobiliare.
(2) La data primirii de către Comisia Națională a
Valorilor Mobiliare a comunicării privind intrarea în
procedura falimentului intervine retragerea valorilor mobiliare
de pe piața reglementată pe care acestea se
tranzacționează.
Art. 44. — Debitorul are obligația de a pune la
dispoziție administratorului judiciar sau, după caz,
lichidatorului toate informațiile cerute de acesta, precum și
toate informațiile apreciate ca necesare, cu privire la
activitatea și averea sa, precum și lista cuprinzând plățile
și transferurile patrimoniale făcute de el în cele 120 de zile
anterioare deschiderii procedurii.
Art. 45. — (1) După rămânerea irevocabilă a hotărârii
de deschidere a procedurii toate actele și corespondența
emise de debitor, administratorul judiciar sau lichidator vor
cuprinde, în mod obligatoriu și cu caractere vizibile, în
limbile română, engleză și franceză, mențiunea în
insolvență, in insolvency, en procédure collective.

(2) După intrarea în reorganizare judiciară sau faliment,
actele și corespondența vor purta, în condițiile prevăzute la
alin. (1), mențiunea în reorganizare judiciară, in judicial
reorganisation, en redressement sau, după caz, în faliment,
in bankruptcy, en faillite. După intrarea în procedura
simplificată se va face, de asemenea, mențiunea în
faliment, in bankruptcy, en faillite.
(3) Prejudiciile suferite de terții de bună-credință, ca
urmare a nerespectării obligației debitorului menționate la
alin. (1) și (2), vor fi reparate în mod exclusiv de
persoanele care au încheiat actele ca reprezentanți legali
ai debitorului, fără a fi atinsă averea debitorului.
Art. 46. — (1) În afară de cazurile prevăzute la art. 49
sau de cele autorizate de judecătorul-sindic, toate actele,
operațiunile și plățile efectuate de debitor ulterior deschiderii
procedurii sunt nule.
(2) Debitorul și/sau, după caz, administratorul judiciar
sunt obligați să întocmească și să păstreze o listă
cuprinzând toate încasările, plățile și compensările efectuate
după deschiderea procedurii, cu precizarea naturii și valorii
acestora și a datelor de identificare a cocontractanților.
Art. 47. — (1) Deschiderea procedurii ridică debitorului
dreptul de administrare — constând în dreptul de a-și
conduce activitatea, de a-și administra bunurile din avere
și de a dispune de acestea —, dacă acesta nu și-a
declarat, în condițiile art. 28 alin. (1) lit. h) sau, după caz,
art. 33 alin. (6), intenția de reorganizare.
(2) Cu excepția cazurilor prevăzute expres de lege,
prevederile alin. (1) sunt aplicabile și bunurilor pe care
debitorul le-ar dobândi ulterior deschiderii procedurii.
(3) Judecătorul-sindic va putea ordona ridicarea, în tot
sau în parte, a dreptului de administrare al debitorului
odată cu desemnarea unui administrator judiciar, indicând
totodată și condiția de exercitare a conducerii debitorului de
către acesta.
(4) Dreptul de administrare al debitorului încetează de
drept la data la care se dispune începerea falimentului.
(5) Creditorii, comitetul creditorilor ori administratorul
judiciar pot oricând adresa judecătorului-sindic o cerere de
a se ridica debitorului dreptul de administrare, având ca
justificare pierderile continue din averea debitorului sau
lipsa probabilității de realizare a unui plan rațional de
activitate.
(6) Judecătorul-sindic va examina, în termen de 15 zile,
cererea prevăzută la alin. (5), într-o ședință la care vor fi
citați administratorul judiciar, comitetul creditorilor și
administratorul special.
(7) De la data intrării în faliment, debitorul va putea
desfășura doar activitățile ce sunt necesare derulării
operațiunilor lichidării.
Art. 48. — (1) Prin sentința sau, după caz, încheierea
având drept efect ridicarea dreptului de administrare,
judecătorul-sindic va da dispoziții tuturor băncilor la care

MONITORUL OFICIAL AL ROMÂNIEI, PARTEA I, Nr. 359/21.IV.2006
debitorul are disponibil în conturi să nu dispună de acestea
fără un ordin al administratorului judiciar/lichidatorului.
(2) Încălcarea dispozițiilor judecătorului-sindic, menționate
la alin. (1), atrage răspunderea băncilor pentru prejudiciul
creat, precum și o amendă judiciară de la 4.000 lei (RON)
la 10.000 lei (RON).
Art. 49. — (1) Pe perioada de observație, debitorul va
putea să continue desfășurarea activităților curente și poate
efectua plăți către creditorii cunoscuți, care se încadrează
în condițiile obișnuite de exercitare a activității curente,
după cum urmează:
a) sub supravegherea administratorului judiciar, dacă
debitorul a făcut o cerere de reorganizare, în sensul
art. 28 alin. (1) lit. h), și nu i-a fost ridicat dreptul de
administrare;
b) sub conducerea administratorului judiciar, dacă
debitorului i s-a ridicat dreptul de administrare.
(2) Actele, operațiunile și plățile care depășesc condițiile
menționate la alin. (1) vor putea fi autorizate în exercitarea
atribuțiilor de supraveghere de administratorul judiciar;
acesta va convoca o ședință a comitetului creditorilor în
vederea supunerii spre aprobare a cererii administratorului
special, în termen de maximum 5 zile de la data primirii
acesteia.
(3) În cazul propunerilor de înstrăinare a bunurilor din
averea debitorului grevate de garanții, se va ține seama
de prevederile art. 39 referitoare la acordarea unei protecții
corespunzătoare creanței garantate.
Art. 50. — Dacă la data deschiderii procedurii un act
juridic nu devenise opozabil terților, înscrierile, transcrierile,
intabulările și orice alte formalități specifice necesare
acestui scop, efectuate după data deschiderii procedurii,
sunt fără efect față de masa creditorilor, cu excepția
cazului în care cererea sau sesizarea, legal formulată, a
fost primită de instanța, autoritatea ori instituția competentă
cel mai târziu în ziua premergătoare hotărârii de
deschidere a procedurii.
Art. 51. — (1) Orice transfer, îndeplinire a unei obligații,
exercitare a unui drept, act sau fapt realizat în temeiul
unor contracte financiare calificate, precum și orice acord
de compensare bilaterală sunt valabile, pot fi executate
și/sau opuse unui cocontractant insolvent ori unui garant
insolvent al unui cocontractant, fiind recunoscute ca bază
de înscriere a creanței în procedurile prevăzute de
prezenta lege.
(2) Singura obligație, dacă există în cuprinsul
contractului, ca urmare a realizării unui netting în condițiile
prevăzute de un contract financiar calificat, a unei părți la
contract va fi aceea de a presta (echivalentul) obligația
(suma de plată sau obligație de a face) netă rezultată în
urma nettingului către cocontractantul său.
(3) Singurul drept, dacă există în cuprinsul contractului,
ca urmare a realizării unui netting în condițiile prevăzute de

15

un contract financiar calificat, a unei părți la contract va fi
acela de a primi (echivalentul) dreptul (suma de plată sau
obligație de a face) net care rezultă în urma nettingului de
la cocontractantul său.
(4) Nici o atribuție conferită prin prezenta lege unui
organ care aplică procedura insolvenței nu va împiedica
încetarea contractului financiar calificat și/sau accelerarea
îndeplinirii obligațiilor de plată ori îndeplinirii obligațiilor de a
face sau a realizării unui drept în baza unuia ori a mai
multor contracte financiare calificate, având ca temei un
acord de netting, aceste puteri fiind limitate la suma netă
rezultată în urma aplicării acordului de netting.
(5) Cu excepția dovedirii intenției frauduloase a
debitorului în sensul art. 80 alin. (1) lit. g), nici un
lichidator sau, după caz, nici o instanță judecătorească nu
poate împiedica, cere anularea ori decide desfacerea unor
operațiuni cu instrumente financiare derivate, inclusiv
ducerea la îndeplinire a unui acord de netting, realizate în
baza unui contract financiar calificat.
Art. 52. — Deschiderea procedurii de insolvență nu
afectează dreptul unui creditor de a invoca compensarea
creanței sale cu cea a debitorului asupra sa, atunci când
condițiile prevăzute de lege în materie de compensare
legală sunt îndeplinite la data deschiderii procedurii.
Art. 53. — Bunurile înstrăinate de administratorul judiciar
sau de lichidator, în exercițiul atribuțiilor sale prevăzute de
prezenta lege, sunt dobândite libere de orice sarcini,
precum ipoteci, garanții reale mobiliare sau drepturi de
retenție, de orice fel, ori măsuri asigurătorii.
Art. 54. — (1) Administratorul judiciar va întocmi și va
supune judecătorului-sindic, în termenul stabilit de acesta,
care nu va putea depăși 30 de zile de la desemnarea sa,
un raport prin care să propună fie intrarea în procedura
simplificată, fie continuarea perioadei de observație din
procedura generală.
(2) Raportul va indica dacă debitorul se încadrează în
criteriile prevăzute la art. 1 alin. (2) și, în consecință,
trebuie supus procedurii simplificate prevăzute de prezenta
lege, caz în care va cuprinde documentele doveditoare și
propunerea de intrare în faliment în procedura simplificată.
Administratorul judiciar va notifica propunerea de intrare în
faliment prin procedura simplificată creditorilor care au
depus cerere introductivă și debitorului, prin administratorul
special, depunând la instanță, odată cu cererea, dovada
îndeplinirii procedurii de notificare.
(3) Judecătorul-sindic va supune propunerea prevăzută
la alin. (2), privind intrarea în faliment a debitorului, în
procedura simplificată, dezbaterii părților într-o ședință
publică care va avea loc în maximum 20 de zile de la
primirea raportului administratorului judiciar.
(4) În cadrul ședinței de judecată prevăzute la alin. (3),
judecătorul-sindic, după ascultarea părților interesate, va da

16

MONITORUL OFICIAL AL ROMÂNIEI, PARTEA I, Nr. 359/21.IV.2006

o sentință prin care va aproba sau va respinge, după caz,
concluziile raportului supus dezbaterii.
(5) În cazul aprobării raportului prevăzut la alin. (4),
judecătorul-sindic va decide, prin aceeași sentință, intrarea
în faliment a debitorului, în condițiile art. 107 alin. (1) lit. D.
Art. 55. — Ulterior intrării în procedura simplificată, în
cazul în care documentele prevăzute la art. 28 alin. (1)
lit. b)—e) și i) nu sunt prezentate de către debitor,
lichidatorul desemnat va reconstitui, în măsura posibilului,
acele documente, cheltuielile astfel efectuate urmând a fi
suportate din averea debitorului.
Art. 56. — Pentru celeritatea procedurii de insolvență, în
condițiile art. 1 alin. (2) lit. c) sau d) instanța poate stabili,
pentru creditorul care a solicitat deschiderea procedurii de
insolvență sau administratorul judiciar desemnat, îndatoriri
în ceea ce privește prezentarea probelor cu înscrisuri,
relații scrise, poate solicita la interogatoriu persoanele
identificate ca făcând parte din administrația societății,
poate solicita asistența și concursul acestora la efectuarea
actelor de procedură, precum și orice alte demersuri
necesare soluționării cauzei.
Art. 57. — Atunci când la sediul înregistrat în registrul
comerțului debitorul nu mai desfășoară activitate, iar
creditorul care a introdus cererea de deschidere a
procedurii nu cunoaște un alt sediu, punct de lucru de
desfășurare a activității, și după ascultarea raportului
administratorului judiciar, prevăzut la art. 54, prin care se
constată că debitorul se găsește în una dintre categoriile
prevăzute la art. 1 alin. (2) lit. c) sau d), comunicarea,
notificarea oricărui act de procedură față de debitor,
inclusiv a celor privind deschiderea procedurii, se va
efectua numai prin Buletinul procedurilor de insolvență.
Art. 58. — În aplicarea prevederilor art. 54—57,
administratorul judiciar va solicita relații privind sediul social
al societății și date privind administrația societății, relații
privind bunurile patrimoniale și documentele privind
activitatea societății de la autoritățile care dețin sau ar
putea să dețină informațiile solicitate.
Art. 59. — (1) Administratorul judiciar sau, după caz,
lichidatorul, în cazul procedurii simplificate, va întocmi și va
supune judecătorului-sindic, în termenul stabilit de
judecătorul-sindic, dar care nu va putea depăși 60 de zile
de la desemnarea sa, un raport asupra cauzelor și
împrejurărilor care au dus la apariția insolvenței debitorului,
cu menționarea persoanelor cărora le-ar fi imputabilă.
(2) În cazul în care debitorul nu se încadrează în
criteriile prevăzute la art. 1 alin. (2), raportul va indica dacă
există o posibilitate reală de reorganizare efectivă a
activității debitorului ori, după caz, motivele care nu permit
reorganizarea și, în acest caz, va propune intrarea în
faliment.
(3) În cazul în care, prin raportul său, administratorul
judiciar arată că activitatea debitorului poate fi redresată pe

baza unui plan de reorganizare judiciară, acesta va trebui
să precizeze dacă recomandă ca planul de reorganizare să
fie cel propus de debitor, dacă, la cererea debitorului,
colaborează la întocmirea acelui plan ori dacă
intenționează să propună un alt plan singur sau împreună
cu unul ori mai mulți creditori.
(4) Propunerea privind intrarea în faliment a debitorului,
în procedura generală prevăzută la alin. (2), va fi supusă
aprobării adunării generale a creditorilor la prima ședință a
acesteia.
(5) În cazul în care raportul administratorului judiciar va
face propunerea de intrare în faliment, judecătorul-sindic va
dispune, în termen de 3 zile de la primirea raportului,
publicarea unui anunț referitor la raport în Buletinul
procedurilor de insolvență, cu indicarea datei adunării
creditorilor, într-un termen de maximum 10 zile de la
expirarea termenului prevăzut la art. 62 alin. (1) lit. e), la
care va supune votului adunării creditorilor propunerea
administratorului judiciar și punctul de vedere al comitetului
creditorilor asupra acesteia.
(6) Administratorul judiciar va asigura posibilitatea
consultării raportului prevăzut la alin. (1) la sediul său, pe
cheltuiala solicitantului. O copie de pe raport va fi depusă
la grefa tribunalului și la registrul comerțului sau, după caz,
la registrul în care este înmatriculat debitorul și va fi
comunicată debitorului.
Art. 60. — (1) În cadrul ședinței adunării generale a
creditorilor prevăzute la art. 59 alin. (4), administratorul
judiciar îi va informa pe creditorii prezenți despre voturile
valabile primite în scris cu privire la propunerea de intrare
în faliment a debitorului în procedură generală.
(2) Adunarea generală a creditorilor va aproba
propunerea administratorului judiciar, prevăzută la art. 59
alin. (2), prin votul titularilor a cel puțin două treimi din
creanțele prezente la vot. Indiferent de rezultatul votului,
propunerea nu va fi aprobată în cazul în care unul sau
mai mulți creditori, deținând împreună peste 20% din
creanțele cuprinse în tabelul preliminar de creanțe, își
anunță intenția de a depune, în termenul legal, un plan de
reorganizare a debitorului.
(3) În cazul aprobării de către adunarea generală a
creditorilor a propunerii administratorului judiciar prevăzute
la art. 59 alin. (2), judecătorul-sindic va decide, prin
sentință, intrarea în faliment a debitorului, în condițiile
art. 107 alin. (1) lit. D.
(4) Prevederile alin. (1)—(3) nu se aplică pentru raportul
prevăzut la art. 59 alin. (2), în cazul în care, până la data
ședinței adunării generale a creditorilor de aprobare a
raportului prevăzut la alin. (1), a fost admis un plan de
reorganizare de către judecătorul-sindic.

MONITORUL OFICIAL AL ROMÂNIEI, PARTEA I, Nr. 359/21.IV.2006
SECȚIUNEA a 3-a
Primele măsuri

Art. 61. — (1) În urma deschiderii procedurii,
administratorul judiciar va trimite o notificare tuturor
creditorilor menționați în lista depusă de debitor în
conformitate cu art. 28 alin. (1) lit. c) ori, după caz, în
condițiile art. 32 alin. (2), debitorului și oficiului registrului
comerțului sau, după caz, registrului societăților agricole ori
altor registre unde debitorul este înmatriculat/înregistrat,
pentru efectuarea mențiunii.
(2) Dacă creditorii cu sediul sau cu domiciliul în
străinătate au reprezentanți în țară, notificarea va fi trimisă
acestora din urmă.
(3) Notificarea prevăzută la alin. (1) se realizează
conform prevederilor Codului de procedură civilă și se va
publica, totodată, pe cheltuiala averii debitorului, într-un ziar
de largă circulație și în Buletinul procedurilor de insolvență.
Art. 62. — (1) Notificarea va cuprinde:
a) termenul limită de depunere, de către creditori, a
opozițiilor la sentința de deschidere a procedurii, pronunțată
ca urmare a cererii formulate de debitor, în condițiile
art. 32 alin. (1), precum și termenul de soluționare a
opozițiilor, care nu va depăși 10 zile de la data expirării
termenului de depunere a acestora;
b) termenul limită pentru înregistrarea cererii de
admitere a creanțelor asupra averii debitorului, care va fi
de maximum 60 de zile de la deschiderea procedurii,
precum și cerințele pentru ca o creanță înregistrată să fie
considerată valabilă;
c) termenul de verificare a creanțelor, de întocmire,
afișare și comunicare a tabelului preliminar de creanțe,
care nu va depăși 30 de zile pentru procedura generală
sau, respectiv, 15 zile, în cazul procedurii simplificate, de
la expirarea termenului prevăzut la lit. b);
d) termenul de definitivare a tabelului creanțelor, care
nu va depăși 30 de zile în cazul procedurii generale și,
respectiv, 15 zile în cazul procedurii simplificate, de la
expirarea termenului corespunzător fiecărei proceduri,
prevăzut la lit. c);
e) locul, data și ora primei ședințe a adunării generale
a creditorilor, care va avea loc în maximum 5 zile de la
expirarea termenului prevăzut la lit. c).
(2) În funcție de circumstanțele cauzei și pentru motive
temeinice, judecătorul-sindic va putea hotărî o majorare a
termenelor prevăzute la alin. (1) lit. b), c) și d) cu
maximum 30, 15, respectiv 15 zile.
Art. 63. — Dacă debitorul are bunuri supuse
transcripției, inscripției sau înregistrării în registrele de
publicitate, administratorul judiciar/lichidatorul va trimite
instanțelor, autorităților ori instituțiilor care țin aceste
registre o copie de pe sentința de deschidere a procedurii,
spre a se face mențiune.

17

Art. 64. — (1) Cu excepția salariaților ale căror creanțe
vor fi înregistrate de administratorul judiciar conform
evidențelor contabile, toți ceilalți creditori, ale căror creanțe
sunt anterioare datei de deschidere a procedurii, vor
depune cererea de admitere a creanțelor în termenul fixat
în sentința de deschidere a procedurii; cererile de creanțe
vor fi înregistrate într-un registru, care se va păstra la
grefa tribunalului.
(2) Prevederile alin. (1) se aplică, în mod corespunzător,
titularilor de acțiuni la purtător.
(3) Cererea de admitere a creanțelor trebuie făcută
chiar dacă acestea nu sunt stabilite printr-un titlu.
(4) Creanțele nescadente sau sub condiție la data
deschiderii procedurii vor fi admise provizoriu la masa
credală și vor fi îndreptățite să participe la distribuiri de
sume în măsura îngăduită de prezenta lege.
(5) Sunt considerate sub condiție și acele creanțe care
pot fi valorificate împotriva debitorului numai după
executarea unui codebitor principal.
Art. 65. — (1) Cererea va cuprinde: numele/denumirea
creditorului, domiciliul/sediul, suma datorată, temeiul
creanței, precum și mențiuni cu privire la eventualele
drepturi de preferință sau garanții.
(2) La cerere vor fi anexate documentele justificative ale
creanței și ale actelor de constituire de garanții.
(3) Posesorii de titluri de valoare la ordin sau la
purtător pot solicita administratorului judiciar restituirea
titlurilor originale și păstrarea la dosar a unor copii
certificate de acesta. Administratorul judiciar va face
mențiunea pe original despre prezentarea acestora.
Originalele vor fi prezentate din nou la orice repartiție de
sume între creditori, precum și la exercitarea votului în
adunarea generală a creditorilor.
Art. 66. — (1) Toate creanțele vor fi supuse procedurii
de verificare prevăzute de prezenta lege, cu excepția
creanțelor constatate prin titluri executorii.
(2) Nu sunt supuse acestei proceduri creanțele bugetare
rezultând dintr-un titlu executoriu necontestat în termenele
prevăzute de legi speciale.
(3) Toate creanțele prezentate pentru a fi admise și
înregistrate la grefa tribunalului vor fi prezumate valabile și
corecte dacă nu sunt contestate de către debitor,
administratorul judiciar sau creditori.
Art. 67. — (1) Administratorul judiciar va proceda de
îndată la verificarea fiecărei cereri și a documentelor
depuse și va efectua o cercetare amănunțită pentru a
stabili legitimitatea, valoarea exactă și prioritatea fiecărei
creanțe.
(2) În vederea îndeplinirii atribuției prevăzute la alin. (1),
administratorul judiciar va putea solicita explicații de la
debitor, va putea să poarte discuții cu fiecare creditor,
solicitându-i, dacă consideră necesar, informații și
documente suplimentare.

18

MONITORUL OFICIAL AL ROMÂNIEI, PARTEA I, Nr. 359/21.IV.2006

Art. 68. — Creanțele negarantate și părțile negarantate
ale creanțelor garantate care nu sunt scadente la data
înregistrării cererii de admitere vor fi înscrise în tabelul de
creanțe cu întreaga lor valoare, însă, în cursul falimentului,
orice distribuire de sumă pentru astfel de creanțe se va
face cu respectarea dispozițiilor art. 125.
Art. 69. — (1) Creanțele constând în obligații care nu
au fost calculate în valoare monetară sau a căror valoare
este supusă modificării vor fi calculate de către
administratorul judiciar/lichidator și înscrise în tabelul de
creanțe cu valoarea nominală pe care o aveau la data
deschiderii procedurii. Judecătorul-sindic va decide asupra
oricărei contestații împotriva calculului făcut de administrator
pentru astfel de creanțe.
(2) Creanțele exprimate sau consolidate în valută vor fi
înregistrate la valoarea lor în lei, la cursul Băncii Naționale
a României existent la data deschiderii procedurii.
Art. 70. — O creanță a unui creditor cu mai mulți
debitori solidari va fi înscrisă în toate tabelele de creanțe
ale debitorilor cu valoarea nominală, până va fi complet
acoperită. Nici o reducere a sumei creanței prevăzute în
tabelul de creanțe nu va fi făcută în vreunul dintre tabelele
de creanțe ale debitorilor, până ce creditorul nu a fost
deplin satisfăcut, în numerar sau în bunuri. Dacă totalul
sumelor distribuite creditorului, în toate acțiunile cu debitorii,
va depăși totalul sumei care îi este datorată, acesta va
trebui să restituie sumele primite în plus, care vor fi
reînscrise ca fonduri în averea debitorilor, proporțional cu
sumele pe care fiecare dintre debitori le-a plătit peste ceea
ce era datorat.
Art. 71. — (1) Un creditor care, înainte de înregistrarea
unei cereri de admitere, a primit o plată parțială pentru
creanța sa de la un codebitor sau de la un fidejusor al
debitorului poate avea creanța înscrisă în tabelul de
creanțe numai pentru partea pe care nu a încasat-o încă.
(2) Un codebitor sau un fidejusor, care este îndreptățit
la restituire ori la despăgubire din partea debitorului pentru
suma plătită, va fi trecut în tabelul de creanțe cu suma pe
care a plătit-o creditorului. În acest caz, creditorul comun
are dreptul de a cere să i se plătească, până la achitarea
integrală a creanței sale, cota cuvenită codebitorului sau
fidejusorului, rămânând creditor al acestuia doar pentru
suma neachitată.
(3) Codebitorul sau fidejusorul debitorului, care pentru
asigurarea regresului său are asupra bunurilor acestuia un
drept de garanție, concură la masa credală, pentru a face
posibilă realizarea garanției sale, dar prețul obținut din
vânzarea bunurilor grevate va fi atribuit creditorului,
scăzându-se din suma ce este datorată.
Art. 72. — (1) Ca rezultat al verificărilor făcute,
administratorul judiciar/lichidatorul va întocmi și va înregistra
la tribunal un tabel preliminar cuprinzând toate creanțele
împotriva averii debitorului, precizând că sunt: chirografare,

garantate, cu priorități, sub condiție sau nescadente și
arătând pentru fiecare numele/denumirea creditorului, suma
solicitată de creditor și suma acceptată de administratorul
judiciar.
(2) La creanțele garantate se vor arăta titlul din care
izvorăște garanția, rangul acesteia și motivele pentru care
creanțele au fost trecute parțial în tabel sau au fost
înlăturate.
(3) Tabelul preliminar de creanțe va fi, totodată, afișat
de grefă la ușa instanței, întocmindu-se în acest sens un
proces-verbal de afișare, și va fi comunicat debitorului.
După afișare, creditorii înscriși în tabelul preliminar de
creanțe pot participa la adunările creditorilor.
(4) Odată cu afișarea tabelului, administratorul
judiciar/lichidatorul va trimite de îndată notificări creditorilor,
ale căror creanțe sau drepturi de preferință au fost trecute
parțial în tabelul preliminar de creanțe sau înlăturate,
precizând totodată și motivele.
Art. 73. — (1) Debitorul, creditorii și orice altă parte
interesată vor putea să formuleze contestații cu privire la
creanțele și drepturile de preferință trecute de
administratorul judiciar/lichidator în tabelul preliminar de
creanțe.
(2) Contestațiile trebuie depuse la tribunal cu cel puțin
10 zile înainte de data stabilită, prin sentința de deschidere
a procedurii, pentru definitivarea tabelului de creanțe atât
în procedura generală, cât și în procedura simplificată.
(3) La termenul stabilit prin sentința de deschidere a
procedurii pentru definitivarea tabelului de creanțe,
judecătorul-sindic va soluționa deodată, printr-o singură
sentință, toate contestațiile, chiar dacă pentru soluționarea
unora ar fi nevoie de administrare de probe; în acest din
urmă caz, judecătorul-sindic poate să admită, în tot sau în
parte, creanțele, în mod provizoriu, la masa credală, atât
în ceea ce privește deliberările, cât și repartițiile.
(4) Dacă se admite creanța fără dreptul de preferință
pretins, aceasta va participa la repartițiile sumelor obținute
din valorificarea bunurilor negrevate de garanții.
(5) Din sumele care s-ar obține din valorificarea
bunurilor supuse dreptului de preferință contestat se va
consemna partea ce s-ar cuveni acelei creanțe.
Art. 74. — (1) După ce toate contestațiile la creanțe au
fost soluționate, administratorul judiciar/lichidatorul va
înregistra, de îndată, la tribunal și va avea grijă să fie
afișat la sediul acestuia tabelul definitiv al tuturor creanțelor
împotriva averii debitorului, arătând suma, prioritatea și
situația — garantată sau negarantată — a fiecărei creanțe.
(2) După înregistrarea tabelului definitiv, numai titularii
creanțelor înregistrate în tabelul definitiv pot să participe la
votul asupra planului de reorganizare sau la orice repartiții
de sume în caz de faliment în procedura simplificată.
Art. 75. — (1) După expirarea termenului de depunere
a contestațiilor, prevăzut la art. 73 alin. (2), și până la

MONITORUL OFICIAL AL ROMÂNIEI, PARTEA I, Nr. 359/21.IV.2006
închiderea procedurii, orice parte interesată poate face
contestație împotriva trecerii unei creanțe sau a unui drept
de preferință în tabel definitiv de creanțe, în cazul
descoperirii existenței unui fals, dol sau unei erori esențiale
care au determinat admiterea creanței sau a dreptului de
preferință, precum și în cazul descoperirii unor titluri
hotărâtoare și până atunci necunoscute.
(2) Judecarea contestației se va face de judecătorulsindic, după citarea contestatorului, a creditorului care
deține creanța contestată, dacă acesta nu este chiar
contestatorul, a administratorului judiciar/lichidatorului, a
membrilor comitetului creditorilor și a oricărei alte părți
interesate, după caz.

19

Art. 80. — (1) Administratorul judiciar sau, după caz,
lichidatorul poate introduce la judecătorul-sindic acțiuni
pentru anularea constituirilor ori a transferurilor de drepturi
patrimoniale către terți și pentru restituirea de către aceștia
a bunurilor transmise și a valorii altor prestații executate,
realizate de debitor prin următoarele acte:
a) acte de transfer cu titlu gratuit, efectuate în cei 3 ani
anteriori deschiderii procedurii; sunt exceptate sponsorizările
în scop umanitar;
b) operațiuni comerciale în care prestația debitorului
depășește vădit pe cea primită, efectuate în cei 3 ani
anteriori deschiderii procedurii;

(3) Până la judecarea irevocabilă a contestației,
judecătorul-sindic va putea declara creanța sau dreptul de
preferință contestat ca admis numai provizoriu.

c) acte încheiate în cei 3 ani anteriori deschiderii
procedurii, cu intenția tuturor părților implicate în acestea
de a sustrage bunuri de la urmărirea de către creditori sau
de a le leza în orice alt fel drepturile;

Art. 76. — (1) Cu excepția cazului în care notificarea
deschiderii procedurii s-a făcut cu încălcarea dispozițiilor
art. 7, titularul de creanțe anterioare deschiderii procedurii,
care nu depune cererea de admitere a creanțelor până la
expirarea termenului prevăzut la art. 62 alin. (1) lit. b), este
decăzut, cât privește creanțele respective, din următoarele
drepturi:

d) acte de transfer de proprietate către un creditor
pentru stingerea unei datorii anterioare sau în folosul
acestuia, efectuate în cele 120 de zile anterioare
deschiderii procedurii, dacă suma pe care creditorul ar
putea să o obțină în caz de faliment al debitorului este
mai mică decât valoarea actului de transfer;

1. dreptul de a participa și de a vota în cadrul adunării
generale a creditorilor;
2. dreptul de a participa la distribuirile de sume în
cadrul reorganizării și falimentului;
3. dreptul de a-și realiza creanțele împotriva debitorului
sau a membrilor ori asociaților cu răspundere nelimitată ai
persoanei juridice debitoare, ulterior închiderii procedurii,
sub rezerva ca debitorul să nu fi fost condamnat pentru
bancrută simplă sau frauduloasă ori să nu i se fi stabilit
răspunderea pentru efectuarea de plăți ori transferuri
frauduloase.
(2) Decăderea va putea fi invocată oricând, de orice
parte interesată, pe cale de acțiune sau excepție.
SECȚIUNEA a 4-a
Situația unor acte juridice ale debitorului

Art. 77. — Toate acțiunile introduse de administratorul
judiciar sau de lichidator în aplicarea dispozițiilor prezentei
legi, inclusiv pentru recuperarea creanțelor, sunt scutite de
taxe de timbru.
Art. 78. — Măsurile prevăzute în prezenta secțiune se
aplică atât în cazurile de reorganizare judiciară, cât și în
cele de faliment, prevăzute atât de procedura generală, cât
și de cea simplificată.
Art. 79. — Administratorul judiciar sau, după caz,
lichidatorul poate introduce la judecătorul-sindic acțiuni
pentru anularea actelor frauduloase încheiate de debitor în
dauna drepturilor creditorilor, în cei 3 ani anteriori
deschiderii procedurii.

e) constituirea ori perfectarea unei garanții reale pentru
o creanță care era chirografară, în cele 120 de zile
anterioare deschiderii procedurii;
f) plățile anticipate ale datoriilor, efectuate în cele
120 de zile anterioare deschiderii procedurii, dacă scadența
lor fusese stabilită pentru o dată ulterioară deschiderii
procedurii;
g) actele de transfer sau asumarea de obligații
efectuate de debitor într-o perioadă de 2 ani anteriori datei
deschiderii procedurii, cu intenția de a ascunde/întârzia
starea de insolvență ori de a frauda o persoană fizică sau
juridică față de care era la data efectuării transferului unor
operațiuni cu instrumente financiare derivate, inclusiv
ducerea la îndeplinire a unui acord de compensare
bilaterală (netting), realizate în baza unui contract financiar
calificat, ori a devenit ulterior debitor, în sensul prezentei
legi.
(2) Următoarele operațiuni, încheiate în cei 3 ani
anteriori deschiderii procedurii cu persoanele aflate în
raporturi juridice cu debitorul, vor putea, de asemenea, să
fie anulate și prestațiile recuperate, dacă sunt în dauna
creditorilor:
a) cu un asociat comanditat sau cu un asociat deținând
cel puțin 20% din capitalul societății comerciale ori, după
caz, din drepturile de vot în adunarea generală a
asociaților, atunci când debitorul este respectiva societate
în comandită, respectiv o societate agricolă, în nume
colectiv sau cu răspundere limitată;
b) cu un membru sau administrator, atunci când
debitorul este un grup de interes economic;

20

MONITORUL OFICIAL AL ROMÂNIEI, PARTEA I, Nr. 359/21.IV.2006

c) cu un acționar deținând cel puțin 20% din acțiunile
debitorului ori, după caz, din drepturile de vot în adunarea
generală a acționarilor, atunci când debitorul este
respectiva societate pe acțiuni;
d) cu un administrator, director sau un membru al
organelor de supraveghere a debitorului, societate
cooperativă, societate pe acțiuni cu răspundere limitată
sau, după caz, societate agricolă;
e) cu orice altă persoană fizică ori juridică, deținând o
poziție dominantă asupra debitorului sau a activității sale;
f) cu un coindivizar asupra unui bun comun.
Art. 81. — (1) Acțiunea pentru anularea actelor
frauduloase încheiate de debitor în dauna creditorilor,
precum și pentru anularea constituirilor sau transferurilor de
drepturi patrimoniale, la care se referă art. 79 și 80, poate
fi introdusă de administratorul judiciar/lichidator în termen
de un an de la data expirării termenului stabilit pentru
întocmirea raportului prevăzut la art. 20 alin. (1) lit. b), dar
nu mai târziu de 18 luni de la data deschiderii procedurii.
(2) Comitetul creditorilor poate introduce la judecătorulsindic o astfel de acțiune, dacă administratorul
judiciar/lichidatorul nu o face.
(3) Administratorul judiciar/lichidatorul va putea menține
contractele de credit și va putea, cu acordul
cocontractanților, să le modifice clauzele, astfel încât
acestea să asigure echivalența viitoarelor prestații ale
debitorului. Modificările vor fi supuse aprobării comitetului
creditorilor, care va avea în vedere dacă acestea sunt atât
în folosul averii debitorului, cât și în cel al averii
creditorilor.
Art. 82. — Nu se va putea cere anularea unui transfer
cu caracter patrimonial, făcut de către debitor în cursul
desfășurării normale a activității sale curente.
Art. 83. — (1) Terțul dobânditor în cadrul unui transfer
patrimonial, anulat conform art. 80, va trebui să restituie
averii debitorului bunul transferat sau, dacă bunul nu mai
există, valoarea acestuia de la data transferului efectuat de
către debitor.
(2) Terțul dobânditor, care a restituit averii debitorului
bunul sau valoarea bunului ce-i fusese transferat de către
debitor, va avea împotriva averii o creanță de aceeași
valoare, cu condiția ca terțul să fi acceptat transferul cu
bună-credință și fără intenția de a-i împiedica, întârzia ori
înșela pe creditorii debitorului. În caz contrar, terțul
dobânditor pierde creanța sau bunul rezultat din repunerea
în situația anterioară, în favoarea averii debitorului. Reauacredință a terțului dobânditor trebuie dovedită.
(3) Terțul dobânditor cu titlu gratuit de bună-credință va
restitui bunurile în starea în care se găsesc, iar în lipsa
acestora, va restitui diferența de valoare cu care s-a
îmbogățit. În caz de rea-credință, terțul va restitui, în toate
cazurile, întreaga valoare, precum și fructele percepute.

Art. 84. — (1) Administratorul judiciar, lichidatorul sau
comitetul creditorilor va putea introduce acțiune pentru a
recupera de la subdobânditor bunul ori valoarea bunului
transferat de către debitor, numai dacă subdobânditorul nu
a plătit valoarea corespunzătoare a bunului și cunoștea
sau trebuia să cunoască faptul că transferul inițial este
susceptibil de a fi anulat.
(2) În cazul în care subdobânditorul este soț, rudă sau
afin până la gradul al patrulea inclusiv al debitorului, se
prezumă relativ că acesta a cunoscut împrejurarea
prevăzută la alin. (1).
Art. 85. — (1) Cererea pentru anularea unui transfer cu
caracter patrimonial se va nota, din oficiu, în registrele de
publicitate aferente.
(2) O persoană obținând un titlu sau dobândind o
garanție ori un alt drept real asupra bunului respectiv după
efectuarea unei astfel de notări va avea titlul sau dreptul
său, condiționat de dreptul de a fi recuperat bunul.
(3) Dacă sunt îndeplinite condițiile art. 79 și 80, se
instituie o prezumție relativă de fraudă în dauna creditorilor.
Prezumția poate fi răsturnată de către debitor. Ea nu se
extinde la terțul dobânditor sau subdobânditor.
(4) Prezumția de fraudă se păstrează și în cazul în
care, prin abuz de drepturi procesuale, debitorul a întârziat
momentul deschiderii procedurii pentru a expira termenele
la care se referă art. 79 și 80.
(5) Legitimarea procesuală activă în acțiunile în anulare
reglementate de art. 79 și 80 aparține administratorului
judiciar și, respectiv, lichidatorului, iar în cazul prevăzut la
art. 81 alin. (2), comitetului creditorilor.
(6) Au calitate procesuală pasivă în acțiunile în anulare
prevăzute la art. 79 și 80 debitorul și, după caz,
cocontractantul său. Debitorul va fi citat în calitate de pârât
prin administratorul special.
Art. 86. — (1) În vederea creșterii la maximum a valorii
averii debitorului, administratorul judiciar/lichidatorul poate
să mențină sau să denunțe orice contract, închirierile
neexpirate sau alte contracte pe termen lung, atât timp cât
aceste contracte nu vor fi fost executate în totalitate ori
substanțial de către toate părțile implicate. Administratorul
judiciar/lichidatorul trebuie să răspundă, în termen de 30 de
zile, unei notificări a contractantului, prin care i se cere să
opteze pentru menținerea ori denunțarea contractului; în
lipsa
unui
astfel
de
răspuns,
administratorul
judiciar/lichidatorul nu va mai putea cere executarea
contractului, acesta fiind socotit denunțat.
(2) În cazul denunțării unui contract, o acțiune pentru
despăgubiri poate fi introdusă de către contractant
împotriva debitorului.
(3) Pe parcursul perioadei de observație, cu acordul
cocontractanților, administratorul judiciar va putea menține
contractele de credit sau va putea să le modifice clauzele,
astfel încât acestea să asigure echivalența viitoarelor

MONITORUL OFICIAL AL ROMÂNIEI, PARTEA I, Nr. 359/21.IV.2006
prestații. Modificările vor fi supuse aprobării comitetului
creditorilor, care va verifica dacă ele sunt atât în folosul
averii debitorului, cât și în cel al averii creditorilor.
(4) Dacă vânzătorul unui bun imobil a reținut titlul de
proprietate până la plata integrală a prețului vânzării,
vânzarea va fi considerată executată de către vânzător și
nu va fi supusă prevederilor alin. (1).
(5) Un contract de muncă sau de închiriere, în calitate
de locatar, va putea fi denunțat numai cu respectarea
termenelor legale de preaviz.
(6) Prin derogare de la prevederile Legii nr. 53/2003 —
Codul muncii, cu modificările și completările ulterioare, în
procedura simplificată, precum și în cazul intrării în faliment
în procedura generală, desfacerea contractelor individuale
de muncă ale personalului debitoarei se va face de
urgență de către lichidator, fără a fi necesară parcurgerea
procedurii de concediere colectivă. Lichidatorul va acorda
personalului concediat doar preavizul de 15 zile lucrătoare.
(7) Într-un contract prevăzând plăți periodice din partea
debitorului, menținerea contractului nu îl va obliga pe
administratorul judiciar/lichidator să facă plăți restante
pentru perioadele anterioare deschiderii procedurii. Pentru
astfel de plăți pot fi formulate cereri împotriva debitorului.
Art. 87. — Dacă un bun mobil, vândut debitorului și
neplătit de acesta, era în tranzit la data deschiderii
procedurii și bunul nu se află încă la dispoziția debitorului
și nici alte părți nu au dobândit drepturi asupra lui, atunci
vânzătorul își poate lua înapoi bunul. În acest caz, toate
cheltuielile vor fi suportate de către vânzător și el va trebui
să restituie debitorului orice avans din preț. Dacă
vânzătorul admite ca bunul să fie livrat, el va putea
recupera prețul prin înscrierea creanței sale în tabelul de
creanțe. Dacă administratorul judiciar/lichidatorul cere ca
bunul să fie livrat, el va trebui să ia măsuri să se
plătească din averea debitorului întregul preț datorat în
baza contractului.
Art. 88. — Dacă debitorul este parte într-un contract
cuprins într-un acord master de netting, prevăzând
transferul anumitor mărfuri, titluri reprezentative ale
mărfurilor sau active financiare cotate pe o piață
reglementată de mărfuri, servicii și instrumente financiare
derivate, la o anumită dată sau într-o perioadă determinată
de timp, și scadența intervine sau perioada expiră după
data deschiderii procedurii, se va efectua o operațiune de
compensare bilaterală a tuturor contractelor cuprinse în
acordul master de netting respectiv, iar diferența rezultată
va trebui să fie plătită averii debitorului, dacă aceasta este
creditoare, și va fi înscrisă în tabelul de creanțe, dacă este
o obligație a averii debitorului.
Art. 89. — Dacă un comisionar, care deține titluri
pentru bunuri ce urmează a fi primite ori pentru marfă,
devine subiectul unei cereri introductive, comitentul va fi

21

îndreptățit să își ia înapoi titlurile ori marfa sau să ceară
ca valoarea lor să fie plătită de comisionar.
Art. 90. — (1) Dacă un debitor deține marfă în calitate
de consignatar sau orice alt bun care aparține altuia la
data înregistrării cererii introductive, a expirării termenului
pentru contestarea cererii creditorilor de către debitor ori a
respingerii contestației debitorului împotriva acestei cereri,
proprietarul va avea dreptul să își recupereze bunul, în
afară de cazul în care debitorul are un drept de garanție
valabil asupra bunului.
(2) Dacă la una dintre datele menționate la alin. (1)
marfa nu se află în posesia debitorului și el nu o poate
recupera de la deținătorul actual, proprietarul va fi
îndreptățit să aibă creanța înregistrată în tabelul de
creanțe, cu valoarea pe care marfa o avea la acea dată.
Dacă debitorul se află în posesia mărfii la acea dată, dar
a pierdut ulterior posesia, proprietarul poate cere ca
întreaga valoare a mărfii să fie înscrisă în tabelul de
creanțe.
Art. 91. — Faptul că un proprietar al unui imobil
închiriat este debitor în prezenta procedură nu va desființa
contractul de închiriere, în afară de cazul în care chiria nu
este inferioară chiriei practicate pe piață. Cu toate acestea,
administratorul judiciar/lichidatorul poate să refuze să
asigure prestarea oricăror servicii datorate de proprietar
chiriașului pe timpul închirierii. În acest caz, chiriașul poate
evacua clădirea și poate să ceară înregistrarea creanței
sale în tabel sau poate deține în continuare imobilul,
scăzând din chiria pe care o plătește costul serviciilor
datorate de proprietar. Dacă chiriașul alege să continue a
deține imobilul, nu va fi îndreptățit la înscrierea creanței în
tabel, ci va avea numai dreptul de a scădea din chiria pe
care o plătește costul serviciilor datorate de proprietar.
Art. 92. — Administratorul judiciar/lichidatorul poate să
denunțe un contract prin care debitorul s-a obligat să
efectueze anumite servicii specializate sau cu caracter strict
personal, în afară de cazul în care creditorul acceptă
efectuarea prestației de către o persoană desemnată de
administratorul judiciar/lichidator.
Art. 93. — (1) Dacă un asociat dintr-o societate
agricolă, societate în nume colectiv, societate în comandită
ori cu răspundere limitată sau acționarul unei societăți pe
acțiuni este debitor într-o procedură prevăzută de prezenta
lege și dacă implicarea debitorului într-o astfel de
procedură nu atrage dizolvarea acelei societăți,
administratorul/lichidatorul poate cere lichidarea drepturilor
debitorului în acea societate, potrivit ultimei situații
financiare aprobate, sau poate propune ca debitorul să fie
păstrat ca asociat, dacă ceilalți asociați sunt de acord.
(2) Prevederile alin. (1) se aplică, în mod corespunzător,
în cazul membrilor societăților cooperative și ai grupurilor
de interes economic.

22

MONITORUL OFICIAL AL ROMÂNIEI, PARTEA I, Nr. 359/21.IV.2006
SECȚIUNEA a 5-a
Planul

Art. 94. — (1) Următoarele categorii de persoane vor
putea propune un plan de reorganizare în condițiile de
mai jos:
a) debitorul, cu aprobarea adunării generale a
acționarilor/asociaților, în termen de 30 de zile de la
afișarea tabelului definitiv de creanțe, cu condiția formulării,
potrivit art. 28, a intenției de reorganizare, dacă procedura
a fost declanșată de acesta, și potrivit art. 33 alin. (6), în
cazul în care procedura a fost deschisă ca urmare a
cererii unuia sau a mai multor creditori;
b) administratorul judiciar, de la data desemnării sale și
până la împlinirea unui termen de 30 de zile de la data
afișării tabelului definitiv de creanțe, cu condiția să își fi
manifestat această intenție până la votarea raportului
prevăzut la art. 59 alin. (2);
c) unul sau mai mulți creditori care și-au anunțat
această intenție până la votarea raportului prevăzut la
art. 59 alin. (2), deținând împreună cel puțin 20% din
valoarea totală a creanțelor cuprinse în tabelul definitiv de
creanțe, în termen de 30 de zile de la data afișării
tabelului definitiv de creanțe.
(2) La cererea oricărei părți interesate, judecătorul-sindic
poate scurta, pentru motive temeinice, perioadele prevăzute
la alin. (1).
(3) Planul va putea să prevadă fie restructurarea și
continuarea activității debitorului, fie lichidarea unor bunuri
din averea acestuia, fie o combinație a celor două variante
de reorganizare.
(4) Nu vor putea propune un plan de reorganizare
debitorul care, într-un interval de 5 ani anteriori formulării
cererilor introductive, a mai fost subiect al procedurii
instituite în baza prezentei legi și nici debitorul care a fost
condamnat definitiv pentru falsificare sau pentru infracțiuni
prevăzute în Legea nr. 21/1996 sau ai cărui administratori,
directori și/sau asociați au fost condamnați definitiv pentru:
bancrută frauduloasă, gestiune frauduloasă, abuz de
încredere, înșelăciune, delapidare, mărturie mincinoasă,
infracțiuni de fals ori infracțiuni prevăzute în Legea
nr. 21/1996, în ultimii 5 ani anteriori deschiderii procedurii.
(5) Nerespectarea termenelor prevăzute la alin. (1)
conduce la decăderea părților respective din dreptul de a
depune un plan de reorganizare și, ca urmare, la trecerea,
din dispoziția judecătorului-sindic, la faliment.
Art. 95. — (1) Planul de reorganizare va indica
perspectivele de redresare în raport cu posibilitățile și
specificul activității debitorului, cu mijloacele financiare
disponibile și cu cererea pieței față de oferta debitorului, și
va cuprinde măsuri concordante cu ordinea publică, inclusiv
în ceea ce privește modalitatea de selecție, desemnare și
înlocuire a administratorilor și a directorilor.

(2) Planul de reorganizare va cuprinde în mod
obligatoriu programul de plată a creanțelor.
(3) Executarea planului de reorganizare nu va putea
depăși 3 ani, socotiți de la data confirmării.
(4) La recomandarea administratorului judiciar, după
trecerea unui termen de cel mult 18 luni de la confirmarea
planului, această perioadă va putea fi extinsă cu cel mult
încă o perioadă de un an, dacă propunerea este votată de
cel puțin două treimi din creditorii aflați în sold la acea
dată.
(5) Planul de reorganizare va menționa:
a) categoriile de creanțe care nu sunt defavorizate, în
sensul legii;
b) tratamentul categoriilor de creanțe defavorizate;
c) dacă și în ce măsură debitorul, membrii grupului de
interes economic, asociații din societățile în nume colectiv
și asociații comanditați din societățile în comandită vor fi
descărcați de răspundere;
d) ce despăgubiri urmează a fi oferite titularilor tuturor
categoriilor de creanțe, în comparație cu valoarea
estimativă ce ar putea fi primită prin distribuire în caz de
faliment; valoarea estimativă se va calcula la data
propunerii planului.
(6) Planul va specifica măsurile adecvate pentru
punerea sa în aplicare, cum ar fi:
A. păstrarea, în întregime sau în parte, de către debitor,
a conducerii activității sale, inclusiv dreptul de dispoziție
asupra bunurilor din averea sa, cu supravegherea activității
sale de către administratorul judiciar desemnat în condițiile
legii;
B. obținerea de resurse financiare pentru susținerea
realizării planului și sursele de proveniență a acestora;
C. transmiterea tuturor sau a unora dintre bunurile averii
debitorului către una ori mai multe persoane fizice sau
juridice, constituite anterior ori ulterior confirmării planului;
D. fuziunea debitorului, în condițiile legii;
E. lichidarea tuturor sau a unora dintre bunurile averii
debitorului, separat ori în bloc, libere de orice sarcini, sau
distribuirea acestora către creditorii debitorului, în contul
creanțelor pe care aceștia le au față de averea debitorului;
F. lichidarea parțială sau totală a activului debitorului în
vederea executării planului se face potrivit art. 116—120;
G. modificarea sau stingerea garanțiilor reale, cu
acordarea obligatorie, în beneficiul creditorului garantat, a
unei garanții sau protecții echivalente, în condițiile
prevăzute la art. 39 alin. (2) lit. c);
H. prelungirea datei scadenței, precum și modificarea
ratei dobânzii, a penalității sau a oricărei alte clauze din
cuprinsul contractului ori a celorlalte izvoare ale obligațiilor
sale;
I. modificarea actului constitutiv al debitorului, în
condițiile legii;

MONITORUL OFICIAL AL ROMÂNIEI, PARTEA I, Nr. 359/21.IV.2006
J. emiterea de titluri de valoare de către debitor sau
oricare dintre persoanele menționate la lit. C și D, în
condițiile prevăzute de Legea nr. 31/1990, republicată, cu
modificările și completările ulterioare, și de Legea
nr. 297/2004, cu modificările și completările ulterioare.
Pentru înscrierea în plan a unei emisiuni de titluri de
valoare este necesar acordul expres, în scris, al
creditorului care urmează să primească titlurile de valoare
emise, acord ce se va da înainte de admiterea planului de
către judecătorul-sindic, în conformitate cu prevederile
art. 98 alin. (3). Prin excepție de la prevederile art. 205
alin. (2) din Legea nr. 297/2004, cu modificările și
completările ulterioare, operațiunile cuprinse la prezenta
literă sunt considerate operațiuni exceptate în sensul
art. 205 alin. (1) din legea menționată mai sus;
K. prin derogare de la prevederile lit. J, planul de
reorganizare nu poate prevedea conversia creanțelor
bugetare în titluri de valoare;
L. inserarea în actul constitutiv al debitorului —
persoană juridică — sau al persoanelor menționate la lit. C
și D a unor prevederi:
a) de prohibire a emiterii de acțiuni fără drept de vot;
b) de determinare, în cazul diferitelor categorii de acțiuni
ordinare, a unei distribuții corespunzătoare a votului între
acestei categorii;
c) în cazul categoriilor de acțiuni preferențiale cu
dividend prioritar față de alte categorii de acțiuni, de
reglementare satisfăcătoare a numirii administratorilor
reprezentând categoriile de acțiuni respective în ipoteza
neonorării obligației de plată a dividendelor.
(7) Prin derogare de la prevederile Legii nr. 31/1990,
republicată, cu modificările și completările ulterioare, și ale
Legii nr. 297/2004, cu modificările și completările ulterioare,
planul propus de creditori poate prevedea modificarea, fără
acordul statutar al membrilor sau asociaților/acționarilor
debitorului, a actului constitutiv, dacă se îndeplinesc
cumulativ următoarele condiții:
a) planul propus de debitor oferă o recuperare mai
redusă a creanțelor debitorului;
b) în caz de faliment, membrilor sau asociaților/
acționarilor debitorului nu li s-ar cuveni nimic din distribuire;
c) membrii sau asociații/acționarii debitorului refuză să
participe la planul propus de creditori.
(8) Înregistrarea mențiunii în registrul comerțului va fi
solicitată de administratorul judiciar pe cheltuiala debitorului,
pe baza hotărârii de confirmare a planului de reorganizare, care
se va publica în Monitorul Oficial al României, Partea a IV-a.
Art. 96. — (1) În vederea administrării eficiente a
procedurii, planul poate desemna o categorie separată de
creanțe, compusă numai din acele creanțe chirografare
care, în sensul art. 49 alin. (1), aparțin furnizorilor fără de
care activitatea debitorului nu se poate desfășura și care

23

nu pot fi înlocuiți. Lista acestor creanțe trebuie confirmată
de administratorul judiciar.
(2) Planul va stabili același tratament pentru fiecare
creanță din cadrul unei categorii distincte, cu excepția
cazului în care deținătorul unei creanțe din categoria
respectivă consimte un tratament mai puțin favorabil pentru
creanța sa.
Art. 97. — Nu se consideră modificare a creanței sau a
condițiilor de realizare a acesteia situația în care planul
propus prevede revenirea la condițiile de realizare a
creanței anterioare survenirii evenimentelor care au condus
la modificarea condițiilor respective, cum ar fi neplata uneia
sau a mai multor rate scadente ale unui împrumut, la
termenele și în condițiile stipulate în contract, care conduce
la accelerarea plății întregului rest al împrumutului.
Art. 98. — (1) Câte o copie de pe planul propus va fi
depusă la grefa tribunalului și la oficiul registrului
comerțului sau, după caz, la registrul societăților agricole și
va fi comunicată debitorului, prin administratorul special,
administratorului judiciar și comitetului creditorilor.
(2) Judecătorul-sindic va convoca o ședință, în termen
de 20 de zile de la înregistrarea planului la tribunal, la
care vor fi citați cei care au propus planul și persoanele
menționate la alin. (1) și în care planul va fi admis sau
respins de judecătorul-sindic, după audierea persoanelor
citate.
(3) Judecătorul-sindic va putea admite un plan propus
de părțile legal îndreptățite, care conține toate informațiile
prevăzute de prezenta lege. Judecătorul-sindic poate să
ceară unui practician în insolvență să își exprime o opinie
privind posibilitatea de realizare a planului, înainte de
admiterea lui.
(4) Dacă au fost exprimate mai multe intenții de
depunere a unor planuri de reorganizare, judecătorul-sindic
va fixa un termen maxim până la care acestea pot fi
depuse, cu respectarea dispozițiilor art. 74 alin. (2), astfel
încât votarea planurilor admise să se facă în aceeași
ședință a adunării generale a creditorilor.
Art. 99. — (1) După admiterea planului, judecătorulsindic va dispune administratorului judiciar convocarea
adunării generale a creditorilor și a debitorului într-un
termen cuprins între 20 și 25 de zile, dar nu mai înainte
de afișarea tabelului definitiv de creanțe.
(2) Judecătorul-sindic va dispune administratorului
judiciar, în termen de 5 zile de la admitere, publicarea unui
anunț referitor la propunerea planului în Buletinul
procedurilor de insolvență, cu indicarea celui care l-a
propus, a datei când se va vota cu privire la plan și a
faptului că este admisibilă votarea prin corespondență,
precum și a datei de confirmare a planului, care nu va
depăși 15 zile de la data exprimării votului asupra planului.
(3) Acționarii și creditorii cu titluri de valoare la purtător
vor trebui să depună originalele la administrator cu cel

24

MONITORUL OFICIAL AL ROMÂNIEI, PARTEA I, Nr. 359/21.IV.2006

puțin 5 zile înainte de data fixată pentru exprimarea
votului, sub sancțiunea decăderii din dreptul de a vota.
(4) Din momentul publicării, toate părțile interesate vor fi
socotite că au cunoștință de plan și de data de exprimare
a votului. În toate cazurile, debitorul va asigura posibilitatea
consultării planului la sediul său, pe cheltuiala solicitantului.
Art. 100. — (1) La începutul ședinței de vot,
administratorul judiciar va informa creditorii prezenți despre
voturile valabile primite în scris.
(2) Fiecare creanță beneficiază de un drept de vot, pe
care titularul acesteia îl exercită în categoria de creanțe din
care face parte creanța respectivă.
(3) Următoarele creanțe constituie categorii distincte de
creanțe, care votează separat:
a) creditorii cu creanțe garantate;
b) creditorii bugetari;
c) creditorii chirografari stabiliți conform art. 96 alin. (1);
d) ceilalți creditori chirografari.
(4) Un plan va fi socotit acceptat de o categorie de
creanțe dacă în categoria respectivă planul este acceptat
de o majoritate absolută din valoarea creanțelor din acea
categorie.
(5) Categoriile care, direct sau indirect, controlează, sunt
controlate sau se află sub control comun cu debitorul, în
sensul legislației pieței de capital, pot participa la ședință,
dar pot vota cu privire la plan doar în cazul în care acesta
le acordă mai puțin decât ar primi în cazul falimentului.
Art. 101. — (1) La data stabilită, un plan va fi confirmat
de către judecătorul-sindic, dacă sunt întrunite cumulativ
următoarele condiții:
A. cel puțin jumătate plus una dintre categoriile de
creanțe menționate în programul de plăți, dintre cele
menționate la art. 100 alin. (3), acceptă sau sunt socotite
că acceptă planul, cu condiția ca minimum una dintre
categoriile defavorizate să accepte planul;
B. în cazul în care sunt doar două categorii, planul se
consideră acceptat în cazul în care categoria cu valoarea
totală cea mai mare a creanțelor a acceptat planul;
C. fiecare categorie defavorizată de creanțe care a
respins planul va fi supusă unui tratament corect și
echitabil prin plan.
(2) Tratament corect și echitabil există atunci când sunt
îndeplinite cumulativ următoarele condiții:
a) nici una dintre categoriile care resping planul și nici
o creanță care respinge planul nu primesc mai puțin decât
ar fi primit în cazul falimentului;
b) nici o categorie sau nici o creanță aparținând unei
categorii nu primește mai mult decât valoarea totală a
creanței sale;
c) în cazul în care o categorie defavorizată respinge
planul, nici o categorie de creanțe cu rang inferior
categoriei defavorizate neacceptate, astfel cum rezultă din

ierarhia prevăzută la art. 100 alin. (3), nu primește mai
mult decât ar primi în cazul falimentului.
(3) Doar un singur plan de reorganizare va fi confirmat.
(4) Confirmarea unui plan de reorganizare împiedică
propunerea, admiterea, votarea sau confirmarea oricărui
alt plan.
Art. 102. — (1) Când sentința care confirmă un plan
intră în vigoare, activitatea debitorului este reorganizată în
mod corespunzător; creanțele și drepturile creditorilor și ale
celorlalte părți interesate sunt modificate astfel cum este
prevăzut în plan. În cazul intrării în faliment ca urmare a
eșuării planului sau a unei executări silite, planul confirmat
va fi socotit ca o hotărâre definitivă și irevocabilă împotriva
debitorului. Pentru executarea silită a acestor creanțe,
calitatea de titlu executoriu o va avea sentința de
confirmare a planului.
(2) Creditorii conservă acțiunile lor, pentru întreaga
valoare a creanțelor, împotriva codebitorilor și a fidejusorilor
debitorului, chiar dacă au votat pentru acceptarea planului.
(3) Dacă nici un plan nu este confirmat și termenul
pentru propunerea unui plan, în condițiile art. 94, a expirat,
judecătorul-sindic va dispune începerea de îndată a
procedurii falimentului, în condițiile art. 107 și următoarele.
(4) Remunerațiile persoanelor angajate în temeiul
art. 10, art. 19 alin. (2), art. 23, 24 și al art. 98 alin. (3) și
alte cheltuieli administrative vor fi achitate la momentul
prevăzut, după caz, de lege, cu excepția cazurilor în care
părțile interesate ar accepta, în scris, alte termene de
plată. Planul trebuie să precizeze în programul de plăți
cum va fi asigurată această plată.
(5) Plata va putea fi făcută trimestrial, pe bază de acte
legale.
SECȚIUNEA a 6-a
Reorganizarea

Art. 103. — (1) În urma confirmării unui plan de
reorganizare, debitorul își va conduce activitatea sub
supravegherea administratorului judiciar și în conformitate
cu planul confirmat, până când judecătorul-sindic va
dispune, motivat, fie încheierea procedurii insolvenței și
luarea tuturor măsurilor pentru reinserția debitorului în
activitatea comercială, fie încetarea reorganizării și trecerea
la faliment, în condițiile art. 107 și următoarele.
(2) Pe parcursul reorganizării, debitorul va fi condus de
administratorul special, sub supravegherea administratorului
judiciar. Acționarii, asociații și membrii cu răspundere
limitată nu au dreptul de a interveni în conducerea
activității ori în administrarea averii debitorului, cu excepția
și în limita cazurilor expres și limitativ prevăzute de lege și
în planul de reorganizare.
(3) Debitorul va fi obligat să îndeplinească, fără
întârziere, schimbările de structură prevăzute în plan.

MONITORUL OFICIAL AL ROMÂNIEI, PARTEA I, Nr. 359/21.IV.2006
Art. 104. — Prin excepție de la dispozițiile art. 38,
judecătorul-sindic poate, la cererea furnizorului, să dispună
ca debitorul să depună o cauțiune la o bancă, drept
condiție pentru îndatorirea furnizorului de a-i presta
serviciile sale în timpul desfășurării procedurii prevăzute în
prezenta secțiune. O astfel de cauțiune nu va putea depăși
30% din costul serviciilor prestate debitorului și neachitate
ulterior deschiderii procedurii.
Art. 105. — (1) Dacă debitorul nu se conformează
planului sau desfășurarea activității aduce pierderi averii
sale, administratorul judiciar, comitetul creditorilor sau
oricare dintre creditori, precum și administratorul special pot
solicita oricând judecătorului-sindic să aprobe intrarea în
faliment, în condițiile art. 107 și următoarele.
(2) Înregistrarea cererii menționate la alin. (1) nu
suspendă continuarea activității debitorului până când
judecătorul-sindic nu hotărăște asupra ei, prin încheiere.
Art. 106. — (1) Debitorul, prin administratorul special,
sau, după caz, administratorul judiciar va trebui să prezinte
trimestrial rapoarte comitetului creditorilor asupra situației
financiare a averii debitorului. Ulterior aprobării de către
comitetul creditorilor, rapoartele vor fi înregistrate la grefa
tribunalului, iar debitorul sau, după caz, administratorul
judiciar va notifica aceasta tuturor creditorilor, în vederea
consultării rapoartelor.
(2) De asemenea, administratorul judiciar va prezenta și
situația cheltuielilor efectuate pentru bunul mers al
activității, în vederea recuperării acestora, potrivit art. 102
alin. (4), care va fi avizată de comitetul creditorilor.
(3) În termen de 5 zile de la ședința comitetului
creditorilor menționată la alin. (1), comitetul creditorilor va
putea convoca adunarea generală a creditorilor pentru a
prezenta măsurile luate de debitor și/sau de administratorul
judiciar, precum și efectele acestora și să propună motivat
și alte măsuri.
SECȚIUNEA a 7-a
Falimentul

Art. 107. — (1) Judecătorul-sindic va decide, prin
sentință sau, după caz, prin încheiere, în condițiile art. 32,
intrarea în faliment în următoarele cazuri:
A. a) debitorul și-a declarat intenția de a intra în
procedura simplificată;
b) debitorul nu și-a declarat intenția de reorganizare
sau, la cererea creditorului de deschidere a procedurii, a
contestat că ar fi în stare de insolvență, iar contestația a
fost respinsă de judecătorul-sindic;
c) nici unul dintre celelalte subiecte de drept îndreptățite
nu a propus un plan de reorganizare, în condițiile
prevăzute la art. 94, sau nici unul dintre planurile propuse
nu a fost acceptat și confirmat;

25

B. debitorul și-a declarat intenția de reorganizare, dar
nu a propus un plan de reorganizare ori planul propus de
acesta nu a fost acceptat și confirmat;
C. obligațiile de plată și celelalte sarcini asumate nu
sunt îndeplinite în condițiile stipulate prin planul confirmat
sau desfășurarea activității debitorului în decursul
reorganizării sale aduce pierderi averii sale;
D. a fost aprobat raportul administratorului judiciar prin
care se propune, după caz, intrarea debitorului în faliment,
potrivit art. 54 alin. (5) sau art. 60 alin. (3).
(2) Prin hotărârea prin care se decide intrarea în
faliment, judecătorul-sindic va pronunța dizolvarea societății
debitoare și va dispune:
a) ridicarea dreptului de administrare al debitorului;
b) în cazul procedurii generale, desemnarea unui
lichidator provizoriu, precum și stabilirea atribuțiilor și a
remunerației acestuia, în conformitate cu criteriile aprobate
prin hotărâre a Guvernului;
c) în cazul procedurii simplificate, confirmarea, în calitate
de lichidator al administratorului judiciar, desemnat conform
art. 19 alin. (2) sau art. 34, după caz;
d) termenul maxim de la intrarea în faliment în cadrul
procedurii generale, de predare a gestiunii averii de la
debitor/administratorul judiciar către lichidator, împreună cu
lista actelor și operațiunilor efectuate după deschiderea
procedurii menționate la art. 46 alin. (2);
e) întocmirea de către administratorul judiciar și
predarea către lichidator, în termen de maximum 10 zile
de la intrarea în faliment, în cadrul procedurii generale, a
unei liste cuprinzând numele și adresele creditorilor și toate
creanțele acestora la data intrării în faliment, cu indicarea
celor născute după deschiderea procedurii;
f) notificarea intrării în faliment.
(3) În cazul intrării în faliment, încheierea sau, după
caz, sentința va indica și termenele prevăzute la art. 108
alin. (2) sau, după caz, la art. 109 alin. (2).
(4) După intrarea în faliment în procedura generală,
dispozițiile art. 62—76 vor fi aplicate, dacă este necesar,
în mod corespunzător, în ceea ce privește creanțele
născute între data deschiderii procedurii și data intrării în
faliment, precum și procedura de admitere a acestora.
(5) Debitorii intrați în procedura falimentului își acoperă
pierderile anuale, stabilite prin declarația de impozit pe
profit, din profiturile impozabile obținute în toată perioada,
până la închiderea procedurii falimentului.
Art. 108. — (1) În cazul intrării în faliment în procedura
generală, lichidatorul va trimite o notificare tuturor
creditorilor menționați în lista depusă de debitor/
administratorul judiciar, menționată la art. 107 alin. (2)
lit. e), debitorului și oficiului registrului comerțului sau, după
caz, registrului societăților agricole unde debitorul este
înmatriculat, pentru efectuarea mențiunii. Dispozițiile
alin. (2) și (3) ale art. 61 se aplică în mod corespunzător.

26

MONITORUL OFICIAL AL ROMÂNIEI, PARTEA I, Nr. 359/21.IV.2006

(2) Notificarea va cuprinde:
a) termenul limită pentru înregistrarea cererii de
admitere a creanțelor menționate la alin. (3), în vederea
întocmirii tabelului suplimentar, care va fi de maximum
45 de zile de la data intrării în faliment, precum și
cerințele pentru ca o creanță înregistrată să fie considerată
valabilă;
b) termenul de verificare a creanțelor menționate la
alin. (3), de întocmire, afișare și comunicare a tabelului
suplimentar al acestora, care nu va depăși 30 de zile de
la expirarea termenului prevăzut la lit. a);
c) termenul de depunere la tribunal a contestațiilor, care
va fi de cel puțin 10 zile înainte de data stabilită prin
încheierea de intrare în faliment, pentru definitivarea
tabelului definitiv consolidat;
d) termenul de întocmire a tabelului definitiv consolidat,
care nu va depăși 30 de zile de la expirarea termenului
prevăzut la lit. b).
(3) Vor fi supuse verificării toate creanțele asupra averii
debitorului, inclusiv cele bugetare, născute după data
deschiderii procedurii sau, după caz, al căror cuantum a
fost modificat față de tabelul definitiv de creanțe sau față
de programul de plată din planul de reorganizare, ca
urmare a plăților făcute după deschiderea procedurii.
(4) Creanțele admise în tabelul definitiv de creanțe, în
condițiile art. 74 alin. (2), nu vor mai fi supuse verificării;
titularii acestor creanțe vor putea să formuleze contestații
cu privire la creanțele și drepturile de preferință trecute de
lichidator în tabelul suplimentar prevăzut la alin. (2) lit. b).
(5) Tabelul definitiv consolidat va cuprinde totalitatea
creanțelor admise împotriva averii debitorului, existente la
data intrării în faliment, cu respectarea dispozițiilor art. 110.
(6) Titularilor de creanțe născute după deschiderea
procedurii, care nu depun cererea de admitere a creanțelor
în termenul prevăzut la alin. (2) lit. a), li se aplică, în mod
corespunzător, prevederile art. 76.
Art. 109. — (1) În cazul intrării în faliment prin
procedura simplificată, lichidatorul va trimite o notificare
privind intrarea în procedura falimentului și, în cazul
debitorului persoană juridică, ridicarea dreptului de
administrare și dizolvarea acestuia, tuturor creditorilor
notificați conform art. 61, debitorului și oficiului registrului
comerțului sau, după caz, registrului societăților agricole ori
registrului asociațiilor și fundațiilor în care debitorul este
înmatriculat, pentru efectuarea mențiunii. În cazul în care
este justificată majorarea, în sensul art. 62 alin. (2), a
termenelor de afișare a tabelului preliminar de creanțe,
prevăzut la art. 62 alin. (1) lit. c), și de definitivare a
tabelului de creanțe, prevăzut la art. 62 alin. (1) lit. d),
noile termene astfel fixate vor fi notificate creditorilor.

(2) În cazul în care, până la aprobarea propunerii
administratorului judiciar prevăzute la art. 54 alin. (4),
debitorul aflat în faliment prin procedură simplificată și-a
continuat activitatea, lichidatorul va notifica, în termen de
5 zile de la data intrării în faliment, creditorii deținând
creanțe asupra debitorului, având prioritate conform
dispozițiilor art. 123 pct. 2, născute în perioada de
observație, solicitându-le să înscrie, în termen de 10 zile
de la primirea notificării, cereri de creanță însoțite de
documente justificative. Notificarea va cuprinde și termenele
de afișare a tabelului preliminar de creanțe, prevăzut la
art. 62 alin. (1) lit. c), și de definitivare a tabelului de
creanțe, prevăzut la art. 62 alin. (1) lit. d), așa cum au
fost cuprinse și în notificarea prevăzută la art. 61 alin. (1)
sau la alin. (1) al prezentului articol, după caz. Dispozițiile
alin. (2) și (3) ale art. 61 se aplică în mod corespunzător.
(3) Vor fi supuse verificării toate creanțele asupra averii
debitorului, inclusiv cele bugetare, născute după data
deschiderii procedurii.
(4) Titularilor de creanțe născute după deschiderea
procedurii, care nu depun cererea de admitere a creanțelor
în termenul prevăzut la alin. (2), li se aplică, în mod
corespunzător, prevederile art. 76.
Art. 110. — În cazul intrării în faliment după
confirmarea unui plan de reorganizare, titularii creanțelor
participă la distribuiri cu valoarea acestora, astfel cum au
fost prezentate în planul confirmat, mai puțin cota încasată
în cursul reorganizării.
Art. 111. — Garanțiile reale și personale constituite
pentru îndeplinirea obligațiilor asumate prin planul de
reorganizare rămân valabile în favoarea creditorilor pentru
plata sumelor datorate acestora potrivit planului de
reorganizare.
Art. 112. — (1) Creditorii nu sunt obligați să restituie
sumele încasate în cursul reorganizării.
(2) Actele cu titlu gratuit, efectuate între data confirmării
planului de reorganizare și intrarea în faliment, sunt nule.
(3) Celelalte acte efectuate în intervalul prevăzut la
alin. (2), exceptându-le pe cele făcute cu respectarea
dispozițiilor art. 49 alin. (1) și (2) și pe cele permise de
planul de reorganizare, sunt prezumate ca fiind în frauda
creditorilor și vor fi anulate, cu excepția cazului în care
cocontractantul dovedește buna sa credință la momentul
încheierii actului.
§.1. Măsuri premergătoare lichidării

Art. 113. — (1) Vor fi puse sub sigilii: magazinele,
magaziile, depozitele, birourile, corespondența comercială,
arhiva, dispozitivele de stocare și prelucrare a informației,
contractele, mărfurile și orice alte bunuri mobile aparținând
averii debitorului.
(2) În situația prevăzută la art. 55, inventarul bunurilor
debitorului se va face după obținerea relațiilor scrise privind
situația bunurilor debitorului. Dacă în urma demersurilor

MONITORUL OFICIAL AL ROMÂNIEI, PARTEA I, Nr. 359/21.IV.2006
efectuate conform prevederilor art. 56—58, administratorul
judiciar nu identifică nici un bun, inventarul se încheie pe
baza comunicărilor scrise transmise de autoritățile
relevante.
(3) Nu vor fi puse sub sigilii:
a) obiectele care vor trebui valorificate de urgență
pentru a se evita deteriorarea lor materială sau pierderea
din valoare;
b) registrele de contabilitate;
c) cambiile și alte titluri de valoare scadente sau care
urmează a fi scadente în scurt timp, precum și acțiunile ori
alte titluri de participație ale debitorului, care vor fi luate de
lichidator pentru a fi încasate sau pentru a efectua
activitățile de conservare cerute;
d) numerarul pe care lichidatorul îl va depune în bancă
în contul averii debitorului.
(4) Când debitorul are bunuri și în alte județe,
judecătorul-sindic va trimite notificări tribunalelor din acele
județe, în vederea sigilării de urgență a bunurilor.
(5) Documentele întocmite de alte tribunale, certificând
că sigiliile au fost aplicate, vor fi trimise judecătorului-sindic.
(6) În timpul acțiunii de sigilare, lichidatorul va lua
măsurile necesare pentru conservarea bunurilor.
Art. 114. — (1) Dacă averea debitorului poate fi
inventariată complet într-o singură zi, lichidatorul va putea
proceda imediat la inventariere, fără a aplica sigiliile. În
toate celelalte cazuri se va proceda la inventariere în cel
mai scurt timp posibil. Debitorul va trebui să fie de față și
să asiste la inventar, dacă judecătorul-sindic dispune astfel.
Dacă debitorul nu se va prezenta, el nu va putea contesta
datele din inventar.
(2) Lichidatorul, pe măsura desfășurării inventarierii, ia
în posesie bunurile, devenind depozitarul lor judiciar.
Art. 115. — (1) Inventarul va trebui să descrie toate
bunurile identificate ale debitorului și să indice valoarea lor
aproximativă la data inventarului. Cu aprobarea comitetului
creditorilor, lichidatorul va angaja un expert evaluator, pe
cheltuiala averii debitorului, pentru evaluarea bunurilor atât
separat, cât și ca unul sau mai multe ansambluri în stare
de funcționare, dacă este cazul.
(2) Actul de inventar va fi semnat de lichidatorul
judiciar, de debitor, prin administratorul special, iar dacă
acesta nu participă la inventariere, numai de către
lichidatorul judiciar.
§.2. Efectuarea lichidării

Art. 116. — (1) Lichidarea bunurilor din averea
debitorului va fi efectuată de lichidator sub controlul
judecătorului-sindic. Pentru maximizarea valorii averii
debitorului, lichidatorul va face toate demersurile de
expunere pe piață, într-o formă adecvată, a acestora,
cheltuielile de publicitate fiind suportate din averea
debitorului.

27

(2) Lichidarea va începe îndată după finalizarea de
către lichidator a inventarierii bunurilor din averea
debitorului. Bunurile vor putea fi vândute în bloc — ca un
ansamblu în stare de funcționare — sau individual. Metoda
de vânzare a bunurilor, respectiv licitație publică, negociere
directă sau o combinație a celor două, va fi aprobată de
adunarea generală a creditorilor, pe baza propunerii
lichidatorului și a recomandării comitetului creditorilor.
Lichidatorul va prezenta și regulamentul de vânzare
corespunzător.
(3) Lichidatorul va angaja, în numele debitorului, un
evaluator, persoană fizică sau juridică, ori va utiliza, cu
acordul comitetului creditorilor, un evaluator propriu, pentru
a evalua bunurile din averea debitorului, în conformitate cu
standardele internaționale de evaluare.
(4) În funcție de circumstanțele cauzei și pe cât posibil,
bunurile din averea debitorului vor fi evaluate atât
individual, cât și în bloc; prin bloc, ca ansamblu funcțional,
se înțelege o parte sau toate bunurile debitorului, necesare
pentru desfășurarea unei afaceri, pentru care un
cumpărător oferă un preț nedefalcat pe bunurile
componente.
Art. 117. — (1) În cazul propunerii de vânzare în bloc,
lichidatorul va prezenta comitetului creditorilor un raport în
care vor fi indicate, descrise și evaluate bunurile ce
urmează a fi vândute împreună, precizându-se și sarcinile
de care, eventual, sunt grevate, însoțit de propuneri vizând
modalitățile de vânzare. O copie de pe raport va fi depusă
la grefa tribunalului, unde va putea fi studiată de orice altă
parte interesată.
(2) Raportul prevăzut la alin. (1) va cuprinde propuneri
privind modalitatea de vânzare în bloc, după cum urmează:
a) vânzare prin negociere directă către un cumpărător
deja identificat, cu precizarea condițiilor minime ale
contractului, cum ar fi prețul și modalitatea de plată;
b) vânzare prin negociere directă, fără cumpărător
identificat, cu precizarea prețului minim propus. În acest
caz, lichidatorul poate negocia prețul concret al vânzării
bunurilor, iar dacă prețul minim nu se poate obține,
adunarea generală a creditorilor se va întruni din nou
pentru a decide dacă prețul minim inițial scade sau
urmează să se treacă la vânzarea individuală a bunurilor;
c) vânzarea la licitație.
(3) Lichidatorul va convoca adunarea generală a
creditorilor în termen de maximum 20 de zile de la data
ședinței comitetului creditorilor, înștiințându-i pe creditori
despre posibilitatea studierii raportului și a procesului-verbal
al ședinței comitetului creditorilor privind raportul.
(4) Dacă adunarea generală a creditorilor aprobă
raportul, judecătorul-sindic va da dispoziție lichidatorului,
prin încheiere, să efectueze actele și operațiunile de
lichidare, în condițiile propuse în raport.

28

MONITORUL OFICIAL AL ROMÂNIEI, PARTEA I, Nr. 359/21.IV.2006

(5) Prevederile alin. (1)—(4) se aplică în mod
corespunzător și pentru autorizarea vânzării în bloc a
creanțelor deținute de debitor împotriva unor terțe
persoane.
Art. 118. — (1) Imobilele vor putea fi vândute direct, în
urma propunerii lichidatorului, aprobată de adunarea
generală a creditorilor.
(2) Propunerea lichidatorului va trebui să identifice
imobilul, prin situația de pe teren și prin datele din
registrele de publicitate imobiliară, să arate sarcinile de
care este grevat și să indice pasul de supraofertare și data
până la care, în caz de aprobare a vânzării, sunt
acceptate supraoferte.
(3) Lichidatorul va convoca adunarea generală a
creditorilor, în termen de maximum 20 de zile de la data
propunerii, notificând propunerea administratorului special,
creditorilor cu garanții reale asupra bunului, titularilor unor
drepturi de retenție de orice fel și comitetului creditorilor,
supunând votului adunării generale a creditorilor propunerea
de vânzare.
(4) Ulterior aprobării de către adunarea generală a
creditorilor, vânzarea va putea fi făcută, sub sancțiunea
nulității, numai după 30 de zile de la data ultimei publicări
făcute de lichidator în ziar a anunțului privind condițiile de
supraofertare.
Art. 119. — Valorile mobiliare vor fi vândute în condițiile
Legii nr. 297/2004, cu modificările și completările ulterioare.
Art. 120. — (1) Lichidatorul va încheia contracte de
vânzare-cumpărare; sumele realizate din vânzări vor fi
depuse în contul prevăzut la art. 4 alin. (2) și recipisele
vor fi predate judecătorului-sindic.
(2) Dacă vânzarea activelor se va face prin licitație
publică, procesul-verbal de adjudecare semnat de
lichidatorul judiciar constituie titlu de proprietate și va fi
înscris, în cazul imobilelor, în registrele de publicitate
imobiliară.
§.3. Distribuirea sumelor realizate în urma lichidării

Art. 121. — (1) Fondurile obținute din vânzarea
bunurilor din averea debitorului, grevate, în favoarea
creditorului, de ipoteci, gajuri sau alte garanții reale
mobiliare ori drepturi de retenție de orice fel, vor fi
distribuite în următoarea ordine:
1. taxe, timbre și orice alte cheltuieli aferente vânzării
bunurilor respective, inclusiv cheltuielile necesare pentru
conservarea și administrarea acestor bunuri, precum și
plata remunerațiilor persoanelor angajate în condițiile
art. 10, art. 19 alin. (2), art. 23 și 24;
2. creanțele creditorilor garantați, cuprinzând tot
capitalul, dobânzile, majorările și penalitățile de orice fel,
precum și cheltuielile.
(2) În cazul în care sumele realizate din vânzarea
acestor bunuri ar fi insuficiente pentru plata în întregime a
respectivelor creanțe garantate, creditorii vor avea, pentru
diferență, creanțe chirografare care vor veni în concurs cu
cele cuprinse în categoria corespunzătoare, potrivit naturii

lor, prevăzute la art. 123, și vor fi supuse dispozițiilor
art. 41. Dacă după plata sumelor prevăzute la alin. (1)
rezultă o diferență în plus, aceasta va fi depusă, prin grija
lichidatorului, în contul averii debitorului.
(3) Un creditor cu creanță garantată este îndreptățit să
participe la orice distribuire de sumă făcută înaintea
vânzării bunului supus garanției lui. Sumele primite din
acest fel de distribuiri vor fi scăzute din cele pe care
creditorul ar fi îndreptățit să le primească ulterior din prețul
obținut prin vânzarea bunului supus garanției sale, dacă
aceasta este necesară pentru a împiedica un astfel de
creditor să primească mai mult decât ar fi primit dacă
bunul supus garanției sale ar fi fost vândut anterior
distribuirii.
Art. 122. — (1) La fiecare 3 luni, calculate de la data
începerii lichidării și cuprinse într-un program de
administrare a lichidării care trebuie întocmit în 30 de zile
de la numire, lichidatorul va prezenta comitetului creditorilor
un raport asupra fondurilor obținute din lichidare și din
încasarea de creanțe și un plan de distribuire între
creditori. Raportul va prevedea și plata remunerației sale și
a celorlalte cheltuieli prevăzute la art. 123 pct. 1.
(2) Pentru motive temeinice, judecătorul-sindic poate
prelungi cu cel mult o lună sau poate scurta termenul de
prezentare a raportului și a planului de distribuire. Planul
de distribuire va fi înregistrat la grefa tribunalului și
lichidatorul va notifica aceasta fiecărui creditor. O copie de
pe raport și o copie de pe planul de distribuire vor fi
afișate la ușa tribunalului.
(3) Comitetul creditorilor sau orice creditor poate formula
contestații la raport și la plan, în termen de 15 zile de la
afișare. O copie de pe contestație se comunică de urgență
lichidatorului.
(4) În termen de 20 de zile de la afișare, judecătorulsindic va ține cu lichidatorul, cu debitorul și cu creditorii o
ședință în care va soluționa deodată, prin sentință, toate
contestațiile.
Art. 123. — Creanțele vor fi plătite, în cazul falimentului,
în următoarea ordine:
1. taxele, timbrele sau orice alte cheltuieli aferente
procedurii instituite prin prezenta lege, inclusiv cheltuielile
necesare pentru conservarea și administrarea bunurilor din
averea debitorului, precum și plata remunerațiilor
persoanelor angajate în condițiile art. 10, art. 19 alin. (2),
art. 23, 24 și ale art. 98 alin. (3), sub rezerva celor
prevăzute la art. 102 alin. (4);
2. creanțele izvorâte din raportul de muncă;
3. creanțele reprezentând creditele, cu dobânzile și
cheltuielile aferente, acordate de instituții de credit după
deschiderea procedurii, precum și creanțele rezultând din
continuarea activității debitorului după deschiderea
procedurii;
4. creanțele bugetare;
5. creanțele reprezentând sumele datorate de către
debitor unor terți, în baza unor obligații de întreținere,

MONITORUL OFICIAL AL ROMÂNIEI, PARTEA I, Nr. 359/21.IV.2006
alocații pentru minori sau de plată a unor sume periodice
destinate asigurării mijloacelor de existență;
6. creanțele reprezentând sumele stabilite de
judecătorul-sindic pentru întreținerea debitorului și a familiei
sale, dacă acesta este persoană fizică;
7. creanțele reprezentând credite bancare, cu cheltuielile
și dobânzile aferente, cele rezultate din livrări de produse,
prestări de servicii sau alte lucrări, precum și din chirii;
8. alte creanțe chirografare;
9. creanțele subordonate, în următoarea ordine de
preferință:
a) credintele acordate persoanei juridice debitoare de
către un asociat sau acționar deținând cel puțin 10% din
capitalul social, respectiv din drepturile de vot în adunarea
generală a asociaților, ori, după caz, de către un membru
al grupului de interes economic;
b) creanțele izvorând din acte cu titlu gratuit.
Art. 124. — Sumele de distribuit între creditori în
același rang de prioritate vor fi acordate proporțional cu
suma alocată pentru fiecare creanță, prin tabelul menționat
la art. 108 alin. (2) lit. d).
Art. 125. — (1) Titularilor de creanțe dintr-o categorie li
se vor putea distribui sume numai după deplina îndestulare
a titularilor de creanțe din categoria ierarhic superioară,
potrivit ordinii prevăzute la art. 123.
(2) În cazul insuficienței sumelor necesare acoperirii
valorii integrale a creanțelor cu același rang de prioritate,
titularii acestora vor primi o cotă falimentară, reprezentând
suma proporțională cu procentul pe care creanța lor îl
deține în categoria creanțelor respective.
Art. 126. — În cazul în care bunurile care alcătuiesc
averea unui grup de interes economic ori a unei societăți
în nume colectiv sau în comandită nu sunt suficiente
pentru plata creanțelor înregistrate în tabelul definitiv
consolidat de creanțe, împotriva grupului sau a societății
judecătorul-sindic va autoriza executarea silită, în condițiile
legii, împotriva asociaților cu răspundere nelimitată sau,
după caz, a membrilor, pronunțând o sentință definitivă și
executorie, care va fi pusă în executare de lichidator, prin
executor judecătoresc.
Art. 127. — Cu ocazia distribuirilor parțiale, următoarele
sume vor fi provizionate:
1. sume proporționale datorate creditorilor ale căror
creanțe sunt supuse unei condiții suspensive care nu s-a
realizat încă;
2. sume proporționale datorate proprietarilor de titluri la
ordin sau la purtător și care au originalele titlurilor, dar nu
le-au prezentat;
3. sume proporționale datorate creanțelor admise
provizoriu;
4. rezervele destinate să acopere cheltuielile viitoare ale
averii debitorului.
Art. 128. — Pentru creditorii cu creanțe înscrise în
tabelul consolidat definitiv de creanțe, cărora li s-au alocat
sume numai parțial sau cu creanțe sub condiție suspensivă

29

și care au luat parte la distribuire, sumele cuvenite vor fi
păstrate la bancă, într-un cont special de depozit, până ce
situația lor va fi lămurită.
Art. 129. — (1) După ce bunurile din averea debitorului
au fost lichidate, lichidatorul va supune judecătorului-sindic
un raport final însoțit de situațiile financiare finale; copii de
pe acestea vor fi communicate tuturor creditorilor și
debitorului și vor fi afișate la ușa tribunalului. Judecătorulsindic va convoca adunarea creditorilor în termen de
maximum 30 de zile de la afișarea raportului final.
Creditorii pot formula obiecții la raportul final cu cel puțin
5 zile înainte de data convocării.
(2) La data ședinței, judecătorul-sindic va soluționa, prin
încheiere, toate obiecțiunile la raportul final, îl va aproba
sau va dispune, dacă este cazul, modificarea
corespunzătoare a acestuia.
(3) Creanțele care la data înregistrării raportului final vor
fi încă sub condiție nu vor participa la ultima distribuire.
Art. 130. — După ce judecătorul-sindic aprobă raportul
final al lichidatorului, acesta va trebui să facă distribuirea
finală a tuturor fondurilor din averea debitorului. Fondurile
nereclamate în termen de 90 de zile de către cei
îndreptățiți la acestea vor fi depuse de către lichidator la
bancă, în contul averii debitorului, iar extrasul de cont, la
tribunal. Acestea vor putea fi folosite în condițiile art. 4
alin. (4).
SECȚIUNEA a 8-a
Închiderea procedurii

Art. 131. — În orice stadiu al procedurii prevăzute de
prezenta lege, dacă se constată că nu există bunuri în
averea debitorului ori că acestea sunt insuficiente pentru a
acoperi cheltuielile administrative și nici un creditor nu se
oferă să avanseze sumele corespunzătoare, judecătorulsindic va putea da o sentință de închidere a procedurii,
prin care se dispune și radierea debitorului din registrul în
care este înmatriculat.
Art. 132. — (1) O procedură de reorganizare prin
continuarea activității sau lichidare pe bază de plan va fi
închisă, prin sentință, în urma îndeplinirii tuturor obligațiilor
de plată asumate în planul confirmat. Dacă o procedură
începe ca reorganizare, dar apoi devine faliment, aceasta
va fi închisă în conformitate cu dispozițiile alin. (2).
(2) O procedură de faliment va fi închisă atunci când
judecătorul-sindic a aprobat raportul final, când toate
fondurile sau bunurile din averea debitorului au fost
distribuite și când fondurile nereclamate au fost depuse la
bancă. În urma unei cereri a lichidatorului, judecătorulsindic va pronunța o sentință, închizând procedura, iar în
cazul persoanelor juridice dispunând și radierea acestora.
Art. 133. — Dacă creanțele au fost complet acoperite
prin distribuirile făcute, judecătorul-sindic va pronunța o
sentință de închidere a procedurii falimentului și de radiere
a debitorului din registrul în care este înmatriculat:

30

MONITORUL OFICIAL AL ROMÂNIEI, PARTEA I, Nr. 359/21.IV.2006

a) chiar înainte ca bunurile din averea debitorului să fi
fost lichidate în întregime, în cazul în care toți asociații
persoanei juridice sau persoana fizică, după caz, solicită
acest lucru în termen de 30 de zile de la notificarea
lichidatorului făcută administratorului special, urmând ca
bunurile să treacă în proprietatea indiviză a
asociaților/acționarilor, corespunzător cotelor de participare
la capitalul social;
b) în toate celelalte cazuri, procedura se închide numai
după lichidarea completă a activului, eventualele sume
reziduale ultimei distribuiri urmând a fi depuse într-un cont
la dispoziția asociaților sau persoanei fizice, după caz.
Art. 134. — (1) În cazul procedurii deschise în urma
formulării cererii introductive de către debitor, în condițiile
art. 32, dacă judecătorul-sindic constată, la expirarea
termenului pentru înregistrarea cererilor de admitere a
creanțelor, că nu s-a depus nici o cerere, va pronunța o
sentință de închidere a procedurii și de revocare a hotărârii
de deschidere a procedurii.
(2) În cazul prevăzut la alin. (1), închiderea procedurii
nu produce efectele prevăzute la art. 137. Cu toate
acestea, operațiunile de administrare, legal făcute asupra
averii debitorului, își vor produce efectele, iar drepturile
dobândite până la revocare rămân neatinse.
Art. 135. — Sentința de închidere a procedurii va fi
notificată de judecătorul-sindic direcției teritoriale a
finanțelor publice și oficiului registrului comerțului sau, după
caz, registrului societăților agricole unde debitorul este
înmatriculat, pentru efectuarea mențiunii.
Art. 136. — Prin închiderea procedurii, judecătorulsindic, administratorul/lichidatorul și toate persoanele care
i-au asistat sunt descărcați de orice îndatoriri sau
responsabilități cu privire la procedură, debitor și averea lui,
creditori, titulari de garanții, acționari sau asociați.
Art. 137. — (1) Prin închiderea procedurii de faliment,
debitorul persoană fizică va fi descărcat de obligațiile pe
care le avea înainte de intrarea în faliment, însă sub
rezerva de a nu fi găsit vinovat de bancrută frauduloasă
sau de plăți ori transferuri frauduloase; în astfel de situații,
el va fi descărcat de obligații numai în măsura în care
acestea au fost plătite în cadrul procedurii, cu excepția
cazului prevăzut la art. 76 alin. (1) pct. 3.
(2) La data confirmării unui plan de reorganizare,
debitorul este descărcat de diferența dintre valoarea
obligațiilor pe care le avea înainte de confirmarea planului
și cea prevăzută în plan.
(3) Descărcarea de obligații a debitorului nu atrage
descărcarea de obligații a fidejusorului sau a codebitorului
principal.
CAPITOLUL IV
Răspunderea membrilor organelor de conducere
Art. 138. — (1) La cererea administratorului judiciar sau
a lichidatorului, judecătorul-sindic poate dispune ca o parte
a pasivului debitorului, persoană juridică, ajuns în stare de

insolvență, să fie suportată de membrii organelor de
supraveghere din cadrul societății sau de conducere,
precum și de orice altă persoană care a cauzat starea de
insolvență a debitorului, prin una dintre următoarele fapte:
a) au folosit bunurile sau creditele persoanei juridice în
folosul propriu sau în cel al unei alte persoane;
b) au făcut acte de comerț în interes personal, sub
acoperirea persoanei juridice;
c) au dispus, în interes personal, continuarea unei
activități care ducea, în mod vădit, persoana juridică la
încetarea de plăți;
d) au ținut o contabilitate fictivă, au făcut să dispară
unele documente contabile sau nu au ținut contabilitatea în
conformitate cu legea;
e) au deturnat sau au ascuns o parte din activul
persoanei juridice ori au mărit în mod fictiv pasivul
acesteia;
f) au folosit mijloace ruinătoare pentru a procura
persoanei juridice fonduri, în scopul întârzierii încetării de
plăți;
g) în luna precedentă încetării plăților, au plătit sau au
dispus să se plătească cu preferință unui creditor, în
dauna celorlalți creditori.
(2) Aplicarea dispozițiilor alin. (1) nu înlătură aplicarea
legii penale pentru faptele care constituie infracțiuni.
(3) Comitetul creditorilor poate cere judecătorului-sindic
să fie autorizat să introducă acțiunea prevăzută la alin. (1),
dacă administratorul judiciar sau lichidatorul a omis să
indice, în raportul său asupra cauzelor insolvenței,
persoanele culpabile de starea de insolvență a
patrimoniului debitorului persoană juridică ori dacă acesta a
omis să formuleze acțiunea prevăzută la alin. (1) și
răspunderea persoanelor la care se referă alin. (1)
amenință să se prescrie.
(4) În caz de pluralitate, răspunderea persoanelor
prevăzute la alin. (1) este solidară, cu codiția ca apariția
stării de insolvență să fie contemporană sau anterioară
perioadei de timp în care și-au exercitat mandatul ori în
care au deținut poziția care ar fi putut cauza insolvența.
Persoanele în cauză se pot apăra de solidaritate dacă, în
organele colegiale de conducere ale persoanei juridice,
s-au opus la actele ori faptele care au cauzat insolvența
sau au lipsit de la luarea deciziilor care au cauzat
insolvența și au făcut să se consemneze, ulterior luării
deciziei, opoziția lor la aceste decizii.
Art. 139. — Acțiunea prevăzută la art. 138 se prescrie
în termen de 3 ani de la data la care a fost cunoscută
sau trebuia cunoscută persoana care a cauzat apariția
stării de insolvență, dar nu mai devreme de 2 ani de la
data hotărârii de deschidere a procedurii.
Art. 140. — Sumele depuse potrivit dispozițiilor art. 138
alin. (1) vor intra în averea debitorului și vor fi destinate, în
caz de reorganizare, completării fondurilor necesare
continuării activității debitorului, iar în caz de faliment,
acoperirii pasivului.

MONITORUL OFICIAL AL ROMÂNIEI, PARTEA I, Nr. 359/21.IV.2006
Art. 141. — (1) Odată cu cererea formulată conform
art. 138 alin. (1) sau, după caz, art. 138 alin. (3),
administratorul judiciar sau lichidatorul ori, după caz,
comitetul creditorilor va putea cere judecătorului-sindic să
instituie măsuri asigurătorii asupra bunurilor din averea
persoanelor urmărite conform art. 138. Fixarea unei
cauțiuni de 10% din valoarea pretențiilor este obligatorie.
(2) Cererea de măsuri asigurătorii poate fi formulată și
ulterior introducerii acțiunii prevăzute la art. 138.
Art. 142. — (1) Executarea silită împotriva persoanelor
prevăzute la art. 138 alin. (1) se efectuează de către
executorul judecătoresc, conform Codului de procedură
civilă.
(2) După închiderea procedurii falimentului, sumele
rezultate din executarea silită vor fi repartizate de către
executorul judecătoresc, în conformitate cu prevederile
prezentei legi, în temeiul tabelului definitiv consolidat de
creanțe pus la dispoziția sa de către lichidator.
CAPITOLUL V
Infracțiuni și pedepse
Art. 143. — (1) Constituie infracțiunea de bancrută
simplă și se pedepsește cu închisoare de la 3 luni la
un an sau cu amendă neintroducerea sau introducerea
tardivă, de către debitorul persoană fizică ori de
reprezentantul legal al persoanei juridice debitoare, a cererii
de deschidere a procedurii în termen, care depășește cu
mai mult de 6 luni termenul prevăzut la art. 27.
(2) Constituie infracțiunea de bancrută frauduloasă și se
sancționează cu închisoare de la 6 luni la 5 ani fapta
persoanei care:
a) falsifică, sustrage sau distruge evidențele debitorului
ori ascunde o parte din activul averii acestuia;
b) înfățișează datorii inexistente sau prezintă în
registrele debitorului, în alt act sau în situația financiară
sume nedatorate, fiecare dintre aceste fapte fiind săvârșite
în frauda creditorilor;
c) înstrăinează, în frauda creditorilor, în caz de
insolvență a debitorului, o parte din active.
Art. 144. — (1) Infracțiunea de gestiune frauduloasă,
prevăzută la art. 214 alin. 1 din Codul penal, se
pedepsește cu închisoare de la 3 ani la 8 ani, atunci când
este săvârșită de administratorul judiciar ori lichidatorul
averii debitorului, precum și de orice reprezentant sau
prepus al acestuia.
(2) Infracțiunea de gestiune frauduloasă, prevăzută la
art. 214 alin. 2 din Codul penal, se pedepsește cu
închisoare de la 5 ani la 12 ani, atunci când este
săvârșită de administratorul judiciar ori lichidatorul averii
debitorului, precum și de orice reprezentant sau prepus al
acestuia, dacă fapta nu constituie o infracțiune mai gravă.
(3) Tentativa infracțiunilor prevăzute la alin. (1) și (2) se
pedepsește.

31

Art. 145. — (1) Însușirea, folosirea sau traficarea de
către administratorul judiciar ori lichidatorul averii
debitorului, precum și de orice reprezentant sau prepus al
acestuia de bani, valori ori alte bunuri pe care le
gestionează sau le administrează constituie infracțiunea de
delapidare și se pedepsește cu închisoare de la unu la
15 ani și interzicerea unor drepturi.
(2) În cazul în care delapidarea a avut consecințe
deosebit de grave, pedeapsa este închisoarea de la 10 ani
la 20 de ani și interzicerea unor drepturi.
(3) Tentativa infracțiunilor prevăzute la alin. (1) și (2) se
pedepsește.
Art. 146. — Fapta persoanei care, în nume propriu sau
prin persoane interpuse, solicită înregistrarea unei cereri de
admitere a unei creanțe inexistente asupra averii debitorului
se pedepsește cu închisoare de la 3 luni la un an sau cu
amendă.
Art. 147. — Refuzul debitorului persoană fizică sau al
administratorului, directorului, directorului executiv ori al
reprezentantului legal al debitorului, persoană juridică, de a
pune la dispoziție judecătorului-sindic, administratorului
judiciar sau lichidatorului, în condițiile prevăzute la art. 35,
documentele și informațiile prevăzute la art. 28 alin. (1)
lit. a)—f) ori împiedicarea acestora, cu rea-credință, de a
întocmi documentația respectivă se pedepsește cu
închisoare de la un an la 3 ani sau cu amendă.
Art. 148. — Infracțiunile prevăzute la art. 143—147 se
judecă în primă instanță de tribunal, cu celeritate.
CAPITOLUL VI
Dispoziții tranzitorii și finale
Art. 149. — Dispozițiile prezentei legi se completează,
în măsura compatibilității lor, cu cele ale Codului de
procedură civilă, Codului civil, Codului comercial român și
ale Legii nr. 637/2002 cu privire la reglementarea
raporturilor de drept internațional privat în domeniul
insolvenței.
Art. 150. — Cuantumul amenzilor prevăzute de prezenta
lege se va modifica periodic, prin hotărâre a Guvernului, în
funcție de indicele inflației.
Art. 151. — Procedura aplicabilă regiilor autonome
aflate în stare de insolvență se va stabili prin lege
specială.
Art. 152. — Orice referire, în actele normative existente,
la data intrării în vigoare a prezentului act normativ, la
Legea nr. 64/1995 privind procedura reorganizării judiciare
și a falimentului și orice trimitere la actul normativ
menționat se vor considera ca referire/trimitere la prezenta
lege și/sau la secțiunile corespunzătoare din prezenta lege,
după caz.
Art. 153. — În toate actele normative în care figurează
termenul insolvabilitate în contextul procedurilor de
reorganizare și de faliment, cu sau fără referire la Legea
nr. 64/1995, se înlocuiește cu termenul insolvență.

32

MONITORUL OFICIAL AL ROMÂNIEI, PARTEA I, Nr. 359/21.IV.2006

Art. 154. — La art. II din Legea nr. 149/2004 pentru
modificarea și completarea Legii nr. 64/1995 privind
procedura reorganizării judiciare și a falimentului, precum și
a altor acte normative cu incidență asupra acestei
proceduri, publicată în Monitorul Oficial al României,
Partea I, nr. 424 din 12 mai 2004, cu modificările
ulterioare, și în toate actele normative subsecvente,
sintagma Buletinul procedurilor de reorganizare judiciară și
faliment va fi înlocuită cu sintagma Buletinul procedurilor de
insolvență.
Art. 155. — În termen de 6 luni de la data intrării în
vigoare a prezentei legi, va fi adoptat, prin ordin al
ministrului justiției, Manualul privind bunele practici în
aplicarea procedurii insolvenței.
Art. 156. — (1) Prezenta lege intră în vigoare la 90 de
zile de la data publicării în Monitorul Oficial al României,
Partea I.

(2) Citarea, comunicarea oricăror acte de procedură, a
convocărilor notificărilor prin Buletinul procedurilor de
insolvență, conform art. 7 din prezenta lege, vor fi
efectuate și potrivit Codului de procedură civilă pe durata a
6 luni de la data intrării în vigoare a prezentei legi.
(3) La data intrării în vigoare a prezentei legi, Legea
nr. 64/1995 privind procedura reorganizării judiciare și a
falimentului, republicată în Monitorul Oficial al României,
Partea I, nr. 1.066 din 17 noiembrie 2004, cu modificările
și completările ulterioare, art. 282 din Legea nr. 31/1990
privind societățile comerciale, republicată în Monitorul
Oficial al României,

Partea I, nr. 1.066 din 17 noiembrie

2004, cu modificările și completările ulterioare, precum și
orice altă dispoziție contrară se abrogă.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (1) din
Constituția României, republicată.
p. PREȘEDINTELE CAMEREI DEPUTAȚILOR,

PREȘEDINTELE SENATULUI

DANIELA POPA
București, 5 aprilie 2006.
Nr. 85.

NICOLAE VĂCĂROIU

PREȘEDINTELE ROMÂNIEI

DECRET
pentru promulgarea Legii privind procedura insolvenței
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea privind procedura insolvenței și se
dispune publicarea acestei legi în Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU
București, 3 aprilie 2006.
Nr. 380.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 359/21.IV.2006 conține 32 de pagini.

Prețul: 2,25 lei noi/22.500 lei vechi

&JUYDGY|115354]
ISSN 1453—4495

