PARTEA

Anul 174 (XVIII) — Nr. 35

I

Luni, 16 ianuarie 2006

LEGI, DECRETE, HOTĂRÂRI ȘI ALTE ACTE
SUMAR
Nr.

Pagina
LEGI ȘI DECRETE

7.
10.

— Lege privind statutul funcționarului public
parlamentar ................................................................

1–10

— Decret pentru promulgarea Legii privind statutul
funcționarului public parlamentar..............................

11

REPUBLICĂRI
Regulamentul Camerei Deputaților ......................................

LEGI

ȘI

11–32

DECRETE

CAMERA DEPUTAȚILOR

SENATUL

LEGE
privind statutul funcționarului public parlamentar
Parlamentul României adoptă prezenta lege.
CAPITOLUL I
Dispoziții generale
Art. 1. — (1) Prezenta lege reglementează statutul
funcționarului public parlamentar din cadrul structurilor de
specialitate ale Parlamentului României.
(2) În sensul prezentei legi, prin structuri de specialitate
se înțelege serviciile Camerei Deputaților și Senatului care
desfășoară activitățile prevăzute la art. 3 și la art. 5
alin. (2).
Art. 2. — Funcționarii publici parlamentari numiți în
cadrul structurilor de specialitate ale Camerei Deputaților și
Senatului au un statut special, conferit de atribuțiile și
răspunderile ce le revin, în scopul realizării prerogativelor
constituționale ale Parlamentului.
Art. 3. — În sensul prezentei legi, activitățile desfășurate
de funcționarii publici parlamentari și care implică
exercitarea prerogativelor constituționale ale Parlamentului
sunt următoarele:

a) asigurarea din punct de vedere tehnic și de
specialitate a elaborării, redactării și definitivării actelor
legislative;
b) elaborarea de studii, sinteze și analize comparative,
în scopul îmbunătățirii și perfecționării cadrului legislativ;
c) organizarea, prezentarea și redactarea lucrărilor de
specialitate ale comisiilor parlamentare;
d) organizarea lucrărilor plenului Camerei Deputaților și
Senatului, inclusiv a ședințelor comune;
e) organizarea și desfășurarea activității Biroului
permanent;
f) documentarea, evidența și informatizarea activității
legislative;
g) gestionarea resurselor umane și financiare,
contenciosul administrativ și auditul intern;
h) organizarea și desfășurarea activităților de relații
parlamentare externe și de protocol, precum și activitatea
de informatică, relații cu presa și cu publicul, registratură și
arhivă.
Art. 4. — (1) Funcția publică parlamentară este o
funcție publică specifică de carieră, autonomă.

2

MONITORUL OFICIAL AL ROMÂNIEI, PARTEA I, Nr. 35/16.I.2006

(2) Funcționarul public parlamentar se bucură de
stabilitate și își desfășoară activitatea cu respectarea
principiilor legalității, imparțialității, obiectivității, al
subordonării ierarhice, precum și al neutralității politice.
Art. 5. — (1) Raporturile de serviciu se nasc și se
exercită pe baza actului administrativ de numire, emis în
condițiile prezentei legi.
(2) Funcțiile publice parlamentare din cadrul structurilor
de specialitate ale Parlamentului sunt: funcțiile publice în
care sunt numite, pe durată nedeterminată, persoane care
desfășoară activitățile prevăzute la art. 3, persoanele care
desfășoară activități de specialitate la grupurile
parlamentare, la cabinetele membrilor Biroului permanent,
precum și persoanele numite în funcția de șef de cabinet.
(3) Prevederile prezentei legi nu se aplică personalului
din structurile Parlamentului, care desfășoară activități
administrative, de gospodărire, investiții, întreținere-reparații
și de deservire, pentru care încadrarea în muncă se face
prin contract individual de muncă, potrivit Codului muncii.
Art. 6. — (1) Funcțiile publice parlamentare se clasifică,
în raport cu nivelul atribuțiilor titularului funcției publice
parlamentare, după cum urmează:
a) funcții publice parlamentare corespunzătoare
categoriei înalților funcționari publici;
b) funcții publice parlamentare de conducere;
c) funcții publice parlamentare de execuție.
(2) Clasificarea funcțiilor publice parlamentare, precum și
vechimea minimă necesară pentru ocuparea acestora sunt
prevăzute în anexa care face parte integrantă din prezenta
lege.
Art. 7. — (1) Funcțiile publice parlamentare corespunzătoare
înalților funcționari publici parlamentari sunt: funcția de
secretar general, secretar general adjunct și șef de
departament sau director general, după caz.
(2) Funcțiile publice parlamentare de conducere sunt:
director, director adjunct, șef serviciu, șef secție și șef
birou.
(3) Funcțiile publice parlamentare de execuție sunt cele
prevăzute în anexa la prezenta lege.
CAPITOLUL II
Incompatibilități și interdicții
Art. 8. — Calitatea de funcționar public parlamentar
este incompatibilă cu orice altă funcție publică sau privată,
cu excepția funcțiilor și activităților didactice din
învățământul superior, al cercetării științifice și al creației
literar-artistice.
Art. 9. — (1) Funcționarii publici parlamentari nu pot
deține funcții și nu pot desfășura alte activități, remunerate
sau neremunerate, după cum urmează:
a) în cadrul autorităților sau instituțiilor publice, cu
excepția cazului în care raportul de serviciu este
suspendat, conform art. 59 alin. (1) lit. a);
b) în cadrul cabinetului demnitarului, cu excepția cazului
în care funcționarul public parlamentar este suspendat din
funcția publică, în condițiile legii, pe durata numirii sale;
c) în cadrul regiilor autonome sau al societăților
comerciale din sectorul public sau privat;
d) în calitate de membru al unui grup de interes
economic.
(2) Funcționarii publici parlamentari nu pot fi mandatari
ai unor persoane în ceea ce privește efectuarea unor acte
în legătură cu funcția publică pe care o exercită.
(3) În situațiile prevăzute la alin. (1) lit. a) și b), la
încetarea perioadei pentru care a fost numit sau ales ori la
încheierea mandatului demnitarului, după caz, funcționarul

public parlamentar este reîncadrat în funcția publică
deținută sau într-o funcție similară.
Art. 10. — (1) Nu sunt permise raporturi ierarhice
directe, în cazul în care funcționarii publici parlamentari
sunt soți sau rude de gradul I.
(2) Persoanele care se află în una dintre situațiile
prevăzute la alin. (1) vor opta, în termen de 10 zile, pentru
încetarea raporturilor ierarhice directe.
(3) Orice persoană poate sesiza existența situațiilor
prevăzute la alin. (1).
(4) Situațiile prevăzute la alin. (1) și, corelativ,
neîndeplinirea obligațiilor prevăzute la alin. (2) se constată
de către secretarul general, care va dispune încetarea
raporturilor ierarhice directe dintre funcționarii publici
parlamentari soți sau rude de gradul I.
(5) Procedura de constatare a incompatibilităților este
stabilită prin Regulamentul intern al funcționarilor publici
parlamentari din structurile de specialitate ale Camerei
Deputaților sau Senatului, aprobat de Biroul permanent al
fiecărei Camere.
CAPITOLUL III
Selectarea, numirea, evaluarea și promovarea
funcționarului public parlamentar
SECȚIUNEA 1
Selectarea și numirea funcționarului public parlamentar

Art. 11. — (1) În structurile de specialitate ale
Parlamentului o persoană poate ocupa o funcție publică
parlamentară, dacă îndeplinește cumulativ următoarele
condiții:
a) are cetățenia română, domiciliul în România și
capacitate deplină de exercițiu;
b) cunoaște limba română;
c) a împlinit vârsta de 18 ani;
d) este aptă din punct de vedere medical pentru
îndeplinirea funcției; starea de sănătate este atestată pe
bază de examen medical de specialitate;
e) îndeplinește condițiile de studii și vechime în
specialitate stabilite de prezenta lege;
f) nu a fost condamnată definitiv pentru săvârșirea unei
infracțiuni, care o face nedemnă pentru exercitarea unei
funcții publice;
g) nu a desfășurat activitate de poliție politică, astfel
cum este definită de lege;
h) nu a fost destituită dintr-o funcție publică în ultimii
7 ani;
i) a fost declarată îadmis“ la concursul sau examenul
susținut pentru ocuparea funcției publice parlamentare.
(2) Pe lângă condițiile prevăzute la alin. (1), pentru
ocuparea unei funcții publice parlamentare în structurile de
specialitate ale Parlamentului pot fi stabilite condiții
specifice, aprobate de către Biroul permanent al Camerei
Deputaților sau Senatului, la propunerea secretarului
general.
Art. 12. — (1) Numirea funcționarului public parlamentar
se face pe post vacant, prin concurs sau examen, după
caz, în condițiile prezentei legi.
(2) Concursul se organizează și se desfășoară în cazul
în care, pentru ocuparea unui post vacant, se înscriu
minimum două persoane.
(3) Examenul are loc în cazul în care, pentru ocuparea
unui post vacant, la concursul organizat s-a înscris o
singură persoană sau numărul celor înscriși este egal ori
mai mic decât numărul posturilor vacante de același nivel,
scoase la concurs.

MONITORUL OFICIAL AL ROMÂNIEI, PARTEA I, Nr. 35/16.I.2006
Art. 13. — Rezultatul concursului sau examenului se
aduce la cunoștință candidaților, prin afișare, la sediul
Camerei Deputaților sau al Senatului, după caz, în termen
de 5 zile de la susținerea ultimei probe.
Art. 14. — (1) Candidatul nemulțumit de rezultatul
concursului sau al examenului se poate adresa cu
contestație, la secretarul general, în termen de 5 zile de la
afișarea rezultatelor.
(2) Normele de organizare și desfășurare ale
concursului sau examenului și procedura de soluționare a
contestațiilor se aprobă de Biroul permanent al fiecărei
Camere a Parlamentului, la propunerea secretarului general
al Camerei Deputaților sau Senatului, după caz.
Art. 15. — (1) Pe baza rezultatelor definitive, secretarul
general emite ordinul de numire în funcție a candidatului
declarat îadmis“.
(2) Actul administrativ de numire are formă scrisă și
trebuie să conțină temeiul legal al numirii, numele
funcționarului public parlamentar, denumirea funcției publice
parlamentare, data de la care urmează să exercite funcția
publică parlamentară, drepturile salariale, precum și locul
de desfășurare a activității.
(3) Fișa postului aferentă funcției publice parlamentare
se anexează la actul administrativ de numire, iar o copie a
acesteia se înmânează funcționarului public parlamentar.
(4) La învestirea în funcția publică parlamentară,
funcționarul public parlamentar depune jurământul de
credință, în termen de 3 zile de la emiterea actului de
numire.
(5) Jurământul prevăzut la alin. (4) are următorul
conținut: îJur să respect Constituția, drepturile și libertățile
fundamentale ale omului, să aplic în mod corect și fără părtinire
legile țării, să îndeplinesc conștiincios îndatoririle ce îmi revin
în funcția publică parlamentară în care am fost numit, să
păstrez secretul profesional și să respect normele de conduită
profesională și civică. Așa să-mi ajute Dumnezeu!“. Formula
religioasă de încheiere va respecta libertatea convingerilor
religioase.
(6) Jurământul de credință se poate depune și fără
formula religioasă.
(7) Funcționarul public parlamentar depune jurământul
de credință în fața secretarului general, care poate fi
asistat de secretarul general adjunct și de conducătorul
compartimentului în care își va desfășura activitatea.
(8) Secretarul general și secretarul general adjunct
depun jurământul de credință în fața Biroului permanent al
Camerei Deputaților sau al Senatului, după caz.
Art. 16. — (1) Neprezentarea la termenul fixat pentru
depunerea jurământului de credință, consemnată în scris,
duce la revocarea ordinului de numire în funcția publică
parlamentară a persoanei în cauză, cu excepția situației în
care dovedește că motive obiective au împiedicat-o să se
prezinte și pe care le face cunoscute, în termen de 5 zile,
secretarului general al Camerei Deputaților sau al
Senatului, după caz.
(2) În termen de 5 zile de la încetarea motivelor
prevăzute la alin. (1), funcționarul public parlamentar are
obligația de a depune jurământul de credință.
(3) Refuzul depunerii jurământului de credință prevăzut
la art. 15 alin. (5) sau neprezentarea în condițiile alin. (2)
se consemnează în scris și atrage revocarea ordinului de
numire în funcția publică parlamentară.
Art. 17. — (1) În funcțiile publice parlamentare
corespunzătoare înalților funcționari publici sunt numiți
secretarul general și secretarul general adjunct ai Camerei
Deputaților sau Senatului, precum și șeful de departament
sau directorul general, după caz.

3

(2) Numirea în funcția de secretar general și de
secretar general adjunct se face de Camera Deputaților
sau de Senat, potrivit regulamentului fiecărei Camere.
(3) Numirea în funcția publică parlamentară de șef de
departament ori de director general, după caz, se face de
secretarul general, cu avizul Biroului permanent al Camerei
Deputaților sau Senatului.
Art. 18. — (1) În funcțiile publice parlamentare de
conducere din structurile Camerei Deputaților sau Senatului
se numesc funcționari publici cu studii superioare de lungă
durată, absolvite cu diplomă de licență ori echivalentă,
după caz, și care îndeplinesc, pe lângă condițiile prevăzute
la art. 11, și condiția de a avea o vechime în funcțiile
publice, potrivit anexei la prezenta lege.
(2) Numirea în funcțiile publice parlamentare de
conducere se face pe bază de concurs, organizat de
secretarul general al Camerei Deputaților sau Senatului,
după caz, în limita posturilor vacante, potrivit normelor
stabilite de Biroul permanent al fiecărei Camere a
Parlamentului.
(3) Înalții funcționari publici parlamentari și funcționarii
publici parlamentari cu funcții de conducere beneficiază de
indemnizația de conducere prevăzută de legea privind
salarizarea funcționarilor publici.
SECȚIUNEA a 2-a
Evaluarea activității funcționarului public parlamentar

Art. 19. — Evaluarea profesională individuală a
funcționarilor publici parlamentari se face anual, în condițiile
legii.
Art. 20. — Criteriile de evaluare a activității profesionale
individuale, precum și metodologia de evaluare și de
contestare a calificativelor acordate se aprobă de către
Biroul permanent al Camerei Deputaților sau Senatului,
după caz, la propunerea secretarului general.
SECȚIUNEA a 3-a
Promovarea în funcție a funcționarului public parlamentar

Art. 21. — (1) În carieră, funcționarul public parlamentar
beneficiază de dreptul de a promova în funcție.
(2) Promovarea într-o funcție publică parlamentară
superioară vacantă se face prin concurs sau examen.
Art. 22. — (1) În vederea prezentării la examen sau la
concurs, pentru a promova într-o funcție superioară,
funcționarul public parlamentar trebuie să îndeplinească
următoarele condiții:
a) să aibă vechimea minimă prevăzută în anexa la
prezenta lege;
b) să fi obținut la evaluarea activității profesionale din
ultimii 2 ani cel puțin calificativul îBun“;
c) să îndeplinească cerințele specifice, prevăzute în fișa
postului.
(2) Metodologia de organizare și desfășurare ale
examenului sau concursului pentru promovarea într-o
funcție parlamentară superioară se aprobă de birourile
permanente reunite ale camerelor Parlamentului, la
propunerea secretarilor generali ai acestora.
Art. 23. — Promovarea funcționarului public parlamentar
se poate face numai în funcția imediat superioară și numai
o dată pe an, în condițiile prevăzute de prezenta lege.
Art. 24. — (1) Funcționarul public parlamentar a cărui
activitate, cu ocazia evaluării profesionale anuale, a fost
notată cu calificativul îNesatisfăcător“ sau îSatisfăcător“ nu
poate fi promovat în anul imediat următor.
(2) În situația în care, în ultimii 2 ani consecutivi,
funcționarul public parlamentar a fost notat cu calificativul

4

MONITORUL OFICIAL AL ROMÂNIEI, PARTEA I, Nr. 35/16.I.2006

îNesatisfăcător“, secretarul general propune funcționarului
respectiv trecerea într-o funcție inferioară, în limita
posturilor vacante. Dacă nu există posturi vacante ori
propunerea nu este acceptată, se procedează la eliberarea
din funcție a funcționarului public parlamentar ca
necorespunzător.

(2) Prevederile alin. (1) nu se aplică funcționarului public
parlamentar care nu mai deține funcția publică din motive
ce nu îi sunt imputabile sau în cazul în care a intervenit
transferul în interesul serviciului.
CAPITOLUL IV
Drepturile și obligațiile funcționarului public parlamentar

SECȚIUNEA a 4-a
Formarea profesională a funcționarului public parlamentar

SECȚIUNEA 1

Art. 25. — (1) Funcționarul public parlamentar are
dreptul și obligația de a-și perfecționa pregătirea
profesională și de a urma cursuri de perfecționare
organizate în acest scop.
(2) Formarea și perfecționarea pregătirii profesionale au
caracter continuu, se organizează, se finanțează și se
desfășoară potrivit programului anual aprobat de Biroul
permanent al fiecărei Camere a Parlamentului.
Art. 26. — Formarea și perfecționarea profesională ale
funcționarilor publici parlamentari se realizează în
următoarele forme:
a) participarea la cursuri organizate de Parlament sau
de furnizorii de servicii de formare și perfecționare
profesională specifice activității parlamentare, din țară sau
din străinătate;
b) stagii de adaptare profesională la cerințele funcției;
c) stagii de practică și specializare în țară și în
străinătate;
d) formare și perfecționare profesională individualizată;
e) alte forme de pregătire profesională.
Art. 27. — (1) La nivelul Parlamentului se elaborează
de către secretarii generali și se aprobă de birourile
permanente reunite ale Camerei Deputaților și Senatului
planuri de formare și perfecționare profesională, cu
consultarea sindicatului sau, după caz, a reprezentanților
personalului din structurile de specialitate ale Camerei
Deputaților sau Senatului.
(2) Planul de formare și perfecționare profesională, după
aprobare, se aduce la cunoștința funcționarilor publici
parlamentari.
Art. 28. — (1) Funcționarii publici parlamentari
beneficiază de drepturile salariale cuvenite, pe perioada în
care urmează forme de perfecționare profesională, în
situația în care acestea sunt:
a) organizate la inițiativa Parlamentului;
b) urmate la inițiativa funcționarului public parlamentar,
cu aprobarea secretarului general.
(2) În cazul în care cursurile de perfecționare sunt
organizate în altă localitate decât cea de domiciliu,
funcționarul public parlamentar beneficiază și de drepturile
de delegare, potrivit prezentei legi.
(3) Pentru acoperirea cheltuielilor planurilor de formare
și perfecționare profesională ale funcționarilor publici
parlamentari, în bugetele anuale ale fiecărei Camere sunt
prevăzute sumele necesare pentru cheltuielile respective.
(4) Secretarul general prezintă anual Biroului permanent
un raport cu privire la realizarea planurilor de formare și
perfecționare profesională, precum și cheltuielile aferente.
Art. 29. — (1) Funcționarul public parlamentar care
urmează o formă de specializare sau de perfecționare cu o
durată mai mare de 3 luni și primește pe această perioadă
drepturile salariale este obligat să se angajeze în scris că
va lucra minimum 3 ani în cadrul Camerei Deputaților sau
Senatului, după caz. În cazul nerespectării angajamentului,
acesta va suporta cheltuielile efectuate, proporțional cu
timpul rămas până la împlinirea termenului.

Drepturile funcționarului public parlamentar

Art. 30. — Stabilirea drepturilor funcționarilor publici
parlamentari ține seama de importanța atribuțiilor și
răspunderilor ce le revin în scopul realizării prerogativelor
constituționale ale Parlamentului, ca organ reprezentativ
suprem al poporului român și ca unică autoritate legiuitoare
a țării, precum și de incompatibilitățile și interdicțiile ce le
sunt stabilite prin prezenta lege.
Art. 31. — (1) Funcționarul public parlamentar are
dreptul de a fi încadrat în funcția corespunzătoare
pregătirii, specializării, competenței profesionale, experienței
și aptitudinilor personale.
(2) Funcționarul public parlamentar are dreptul de a fi
promovat în funcție corespunzător pregătirii, experienței și
rezultatelor profesionale consemnate în evaluările anuale.
(3) Funcționarul public parlamentar se bucură de
stabilitate, de egalitate de șanse și de tratament la numirea
și promovarea în funcție, precum și la accesul la formele
de pregătire profesională.
Art. 32. — (1) Funcționarul public parlamentar
beneficiază de un tratament corect la locul de muncă, cu
respectarea demnității sale.
(2) Activitatea funcționarului public parlamentar se
desfășoară în condiții de muncă de natură să îi ocrotească
sănătatea și integritatea fizică.
Art. 33. — Funcționarul public parlamentar are dreptul
de a fi informat cu privire la deciziile care se iau în
aplicarea prezentului statut și care îl vizează în mod direct.
Art. 34. — Funcționarii publici parlamentari se pot
organiza în asociații profesionale sau în alte asociații care
au ca scop reprezentarea intereselor proprii, perfecționarea
pregătirii profesionale, precum și protejarea statutului lor.
Art. 35. — (1) Dreptul la asociere sindicală este
garantat funcționarilor publici parlamentari, în condițiile legii.
(2) Funcționarii publici parlamentari își pot exercita
dreptul la grevă, în condițiile legii.
Art. 36. — Funcționarii publici parlamentari pot fi aleși
sau numiți într-o funcție de demnitate publică, în condițiile
legii.
Art. 37. — Pentru activitatea desfășurată, funcționarul
public parlamentar are dreptul la un salariu de bază lunar,
sporuri, indemnizații, premii și altele asemenea, potrivit
legii.
Art. 38. — (1) Stabilirea salariilor de bază ale
funcționarilor publici parlamentari se face în mod diferențiat,
avându-se în vedere realizarea unei ierarhii juste în sistem
de carieră, în raport cu natura, importanța, complexitatea și
responsabilitatea funcțiilor în care aceștia sunt numiți, cu
vechimea, disponibilitatea, confidențialitatea și fidelitatea
acestora în asigurarea bunei funcționări a serviciului.
(2) Salariile de bază ale funcționarilor publici
parlamentari se stabilesc prin lege.
(3) Până la adoptarea unei legi speciale, salariile de
bază ale funcționarilor publici parlamentari se acordă în
cuantumul și în condițiile prevăzute de Ordonanța de
urgență a Guvernului nr. 24/2000 privind sistemul de
stabilire a salariilor de bază pentru personalul contractual

MONITORUL OFICIAL AL ROMÂNIEI, PARTEA I, Nr. 35/16.I.2006
din sectorul bugetar, aprobată prin Legea nr. 383/2001, cu
modificările ulterioare. De asemenea, funcționarii publici
parlamentari beneficiază și de celelalte drepturi prevăzute
de Legea nr. 53/1991, privind indemnizațiile și celelalte
drepturi ale senatorilor și deputaților, precum și salarizarea
personalului din aparatul Parlamentului României
republicată, cu modificările și completările ulterioare.
(4) Secretarul general și secretarul general adjunct ai
Camerei Deputaților și Senatului beneficiază de
indemnizația prevăzută în Ordonanța de urgență a
Guvernului nr. 24/2000, aprobată prin Legea nr. 383/2001,
cu modificările ulterioare.
Art. 39. — (1) Funcționarii publici parlamentari au
dreptul, în fiecare an calendaristic, la concediu de odihnă
plătit, potrivit legii și regulamentului intern al fiecărei
Camere. Concediul de odihnă neefectuat până la sfârșitul
anului din motive care privesc exercitarea atribuțiilor de
serviciu ori din alte motive obiective, potrivit regulamentului,
se compensează în bani.
(2) Stabilirea concediului de odihnă și modul de calcul
al indemnizației pentru concediul de odihnă se aprobă, prin
regulament, de Biroul permanent al Camerei Deputaților și
Senatului.
(3) Cu 5 zile înaintea plecării în concediul de odihnă,
funcționarul public parlamentar primește indemnizația de
concediu, care nu poate fi mai mică decât suma rezultată
din cumularea salariului de bază, a indemnizației de
conducere și a sporurilor acordate la salariul de bază din
luna anterioară plecării în concediul de odihnă și o primă
egală cu salariul de bază din aceeași lună.
Art. 40. — Funcționarii publici parlamentari au dreptul la
concedii medicale și la alte concedii, în condițiile legii.
Art. 41. — Funcționarii publici parlamentari au dreptul la
tichete de masă, în condițiile legii.
Art. 42. — (1) Perioada în care funcționarul public
parlamentar de specialitate juridică desfășoară activitate în
structurile de specialitate ale Parlamentului se consideră
vechime în magistratură și în specialitate, în condițiile legii.
(2) Se consideră, de asemenea, vechime în specialitate
și perioada în care funcționarii publici parlamentari de altă
specialitate își desfășoară activitatea în structurile de
specialitate ale Parlamentului.
Art. 43. — Pentru merite deosebite în activitate,
funcționarii publici parlamentari care au obținut numai
calificativul îExcepțional“ în ultimii 5 ani pot fi propuși
pentru conferirea de decorații, potrivit legii.
SECȚIUNEA a 2-a
Obligațiile funcționarului public parlamentar

Art. 44. — (1) Funcționarii publici parlamentari au
obligația să îndeplinească cu profesionalism, imparțialitate
și în conformitate cu legea îndatoririle de serviciu și să se
abțină de la orice faptă care ar putea aduce prejudicii
persoanelor fizice sau juridice ori prestigiului corpului
funcționarilor publici parlamentari.
(2) Funcționarii publici parlamentari au îndatorirea de a
respecta normele de conduită profesională prevăzute de
lege.
Art. 45. — Funcționarii publici parlamentari au obligația
să nu știrbească, în orice împrejurare, prin activitatea
desfășurată și conduita personală, prestigiul funcției și al
Parlamentului.
Art. 46. — (1) Funcționarii publici parlamentari au
obligația ca, în exercitarea atribuțiilor ce le revin, să nu
favorizeze vreun partid politic și să nu participe la activități
politice în timpul programului de lucru.

5

(2) Funcționarilor publici parlamentari le este interzis să
facă parte din asociații interzise de lege și să participe la
manifestări politice și sindicale ilegale.
Art. 47. — (1) Funcționarii publici parlamentari sunt
obligați să îndeplinească atribuțiile ce revin postului pe care
îl ocupă.
(2) Funcționarii publici parlamentari sunt obligați să se
conformeze dispozițiilor primite de la superiorii ierarhici și
să rezolve în termenul stabilit lucrările repartizate de către
aceștia.
(3) În caz de imposibilitate a exercitării funcției,
funcționarii publici parlamentari sunt obligați să anunțe de
îndată șefii ierarhici.
Art. 48. — Funcționarii publici parlamentari au obligația
să păstreze secretul de serviciu, precum și
confidențialitatea în legătură cu faptele, informațiile sau
documentele de care iau cunoștință în exercitarea funcției
publice parlamentare, în condițiile legii, cu excepția
informațiilor de interes public.
Art. 49. — (1) Funcționarilor publici parlamentari le este
interzis să solicite sau să accepte, direct ori indirect, pentru
ei sau pentru alții, în considerarea funcției lor publice
parlamentare, daruri ori alte avantaje.
(2) Funcționarilor publici parlamentari le este interzis să
primească direct cereri a căror rezolvare intră în
competența lor sau să discute direct cu petenții ori să
intervină pentru soluționarea acestor cereri, cu excepția
celor cărora le sunt stabilite asemenea atribuții.
(3) La numirea într-o funcție publică parlamentară,
precum și la încetarea raporturilor de serviciu funcționarii
publici parlamentari sunt obligați să depună, în condițiile
legii, declarația de avere. Declarația de avere se
actualizează potrivit legii.
Art. 50. — Funcționarii publici parlamentari au obligația
să respecte întocmai regimul juridic al conflictului de
interese și al incompatibilităților stabilite de lege.
Art. 51. — Funcționarii publici parlamentari sunt obligați
să urmeze formele de pregătire și perfecționare
profesională organizate de Parlament sau de furnizorii de
servicii de formare și perfecționare profesională, specifice
activității parlamentare din țară sau din străinătate.
Art. 52. — Funcționarii publici parlamentari cu funcții de
conducere răspund de ordinele și instrucțiunile pe care le
dau funcționarilor din subordine. Acestea trebuie să fie
conforme cu reglementările legale și să nu lezeze onoarea
și demnitatea funcționarilor publici parlamentari care
urmează să le execute.
CAPITOLUL V
Modificarea, suspendarea și încetarea raportului
de serviciu
SECȚIUNEA 1
Modificarea raportului de serviciu

Art. 53. — Modificarea raportului de serviciu se face
prin:
a) delegare;
b) detașare;
c) transfer;
d) trecerea într-o altă funcție sau în cadrul altui
compartiment din cadrul structurilor de specialitate ale
Camerei Deputaților ori Senatului, după caz.
Art. 54. — (1) Delegarea se dispune în interesul
Camerei Deputaților sau al Senatului, după caz, pe o
perioadă de cel mult 60 de zile calendaristice într-un an.

6

MONITORUL OFICIAL AL ROMÂNIEI, PARTEA I, Nr. 35/16.I.2006

(2) Funcționarul public parlamentar poate refuza
delegarea dacă se află în una dintre următoarele situații:
a) graviditate;
b) își crește singur copilul minor;
c) starea sănătății, dovedită cu certificat medical, face
contraindicată delegarea.
(3) Delegarea pe o perioadă mai mare de 60 de zile
calendaristice în cursul unui an se poate dispune numai cu
acordul scris al funcționarului public parlamentar. Măsura
se poate dispune pentru o perioadă de cel mult 90 de zile
calendaristice într-un an.
(4) Pe timpul delegării, funcționarul public parlamentar
își păstrează funcția și salariul și are dreptul la plata
cheltuielilor de transport și cazare, precum și la o
indemnizație de delegare, potrivit legii.
Art. 55. — (1) Detașarea se dispune în interesul
autorității publice sau al instituției publice în care urmează
să își desfășoare activitatea funcționarul public parlamentar,
pe o perioadă de cel mult 6 luni. În cursul unui an
calendaristic un funcționar public parlamentar poate fi
detașat pe o perioadă mai mare de 6 luni numai cu
acordul său scris.
(2) Detașarea se poate dispune doar dacă pregătirea
profesională a funcționarului public parlamentar corespunde
atribuțiilor și responsabilităților funcției publice pe care
urmează să fie detașat.
(3) Funcționarul public parlamentar poate refuza
detașarea dacă se află în una dintre următoarele situații:
a) graviditate;
b) își crește singur copilul minor;
c) starea sănătății, dovedită cu certificat medical, face
contraindicată detașarea;
d) detașarea se face într-o localitate în care nu i se
asigură condiții corespunzătoare de cazare;
e) este singurul întreținător de familie;
f) motive familiale temeinice justifică refuzul de a da
curs detașării.
(4) Pe perioada detașării, funcționarul public parlamentar
își păstrează funcția și salariul. Dacă salariul corespunzător
funcției publice pe care este detașat este mai mare, el are
dreptul la acest salariu. Pe timpul detașării în altă
localitate, autoritatea sau instituția publică beneficiară este
obligată să îi suporte costul integral al transportului, dus și
întors, cel puțin o dată pe lună, al cazării și al
indemnizației de detașare.
Art. 56. — (1) Transferul, ca modalitate de modificare a
raportului de serviciu, poate avea loc între autoritățile sau
instituțiile publice, după cum urmează:
a) în interesul serviciului;
b) la cererea funcționarului public parlamentar.
(2) Transferul în interesul serviciului se poate face
numai cu acordul scris al funcționarului public parlamentar
transferat, de regulă în aceeași funcție publică sau într-una
echivalentă. În cazul transferului în interesul serviciului în
altă localitate, funcționarul public parlamentar transferat are
dreptul la o indemnizație egală cu salariul net calculat la
nivelul salariului din luna anterioară celei în care se
transferă, la acoperirea tuturor cheltuielilor de transport și
la un concediu plătit de 5 zile. Plata acestor drepturi se
suportă de autoritatea sau instituția publică la care se face
transferul, în termen de cel mult 15 zile de la data
aprobării transferului.
(3) Transferul la cerere se face într-o altă funcție
publică echivalentă, în urma aprobării cererii de transfer a
funcționarului public parlamentar de către conducătorul
autorității sau instituției publice la care se solicită transferul.

Art. 57. — (1) Funcționarul public parlamentar poate fi
trecut definitiv sau temporar în cadrul altor compartimente
din cadrul structurilor de specialitate ale Camerei
Deputaților sau Senatului, după caz.
(2) Trecerea definitivă în cadrul altui compartiment se
face, cu acordul scris al funcționarului public parlamentar,
de către secretarul general al Camerei Deputaților sau
Senatului, după caz.
(3) Trecerea temporară în cadrul altui compartiment se
dispune motivat de către secretarul general al Camerei
Deputaților sau Senatului, după caz, în interesul Camerei
din care funcționarul public parlamentar face parte, pe o
perioadă de 6 luni, dar nu mai are de un an, cu
respectarea pregătirii profesionale și a salariului pe care
acesta îl are. Funcționarul public parlamentar poate fi
trecut temporar în cadrul altui compartiment pe o perioadă
mai mare de 6 luni numai cu acordul său scris.
Art. 58. — (1) Exercitarea cu caracter temporar a unei
funcții publice parlamentare de conducere vacante se
realizează prin promovarea temporară a unui funcționar
public parlamentar care îndeplinește condițiile specifice
pentru ocuparea acestei funcții de conducere.
(2) Măsura prevăzută la alin. (1) se dispune de
secretarul general al Camerei Deputaților sau Senatului,
după caz, pe o perioadă de maximum 6 luni.
(3) Exercitarea cu caracter temporar a unei funcții
publice parlamentare de conducere, al cărei titular este
detașat sau suspendat în condițiile prezentei legi, se
realizează prin promovarea temporară, pe durata detașării
sau suspendării titularului, a unui funcționar public
parlamentar care îndeplinește condițiile specifice pentru
ocuparea acestei funcții publice parlamentare.
(4) Măsura prevăzută la alin. (3) se dispune de
secretarul general al Camerei Deputaților sau Senatului,
după caz.
(5) Dacă salariul corespunzător funcției publice
parlamentare pe care este delegat să o exercite este mai
mare, funcționarul public parlamentar are dreptul la acest
salariu.
SECȚIUNEA a 2-a
Suspendarea raportului de serviciu

Art. 59. — (1) Raportul de serviciu se suspendă de
drept atunci când funcționarul public parlamentar se află în
una dintre următoarele situații:
a) este numit sau ales pe durată determinată într-o altă
funcție în cadrul autorităților sau instituțiilor publice;
perioada de exercitare a acelei funcții se consideră
vechime în funcția publică parlamentară, precum și
vechime în specialitate;
b) este încadrat la cabinetul unui demnitar;
c) este desemnat de secretarul general al Camerei
Deputaților sau Senatului, după caz, să desfășoare activități
în cadrul unor organisme ori instituții internaționale, pentru
perioada respectivă;
d) efectuează stagiul militar, serviciul militar alternativ,
este concentrat sau mobilizat;
e) este arestat preventiv;
f) efectuează tratament medical în străinătate, dacă
funcționarul public parlamentar nu se află în concediu
medical pentru incapacitate temporară de muncă, precum
și pentru însoțirea soțului sau, după caz, a soției ori a
unei rude până la gradul I inclusiv, în condițiile legii;
g) se află în concediu pentru incapacitate temporară de
muncă, în condițiile legii;
h) carantină, în condițiile legii;

MONITORUL OFICIAL AL ROMÂNIEI, PARTEA I, Nr. 35/16.I.2006
i) concediu de maternitate, în condițiile legii;
j) este dispărut, iar dispariția a fost constatată prin
hotărâre judecătorească irevocabilă;
k) forța majoră;
l) în alte cazuri expres prevăzute de lege.
(2) În termen de 5 zile calendaristice de la data
încetării motivului de suspendare de drept, funcționarul
public parlamentar este obligat să informeze în scris
secretarul general al Camerei Deputaților sau Senatului,
după caz, despre acest fapt.
(3) În termen de 5 zile de la expirarea termenului
prevăzut la alin. (2), secretarul general al Camerei
Deputaților sau Senatului, după caz, este obligat să
asigure condițiile necesare reluării activității de către
funcționarul public parlamentar.
Art. 60. — (1) Raportul de serviciu se suspendă la
inițiativa funcționarului public parlamentar în următoarele
situații:
a) concediu pentru creșterea copilului în vârstă de până
la 2 ani sau, în cazul copilului cu handicap, până la
împlinirea vârstei de 3 ani, în condițiile legii;
b) concediu pentru îngrijirea copilului bolnav în vârstă
de până la 7 ani sau, în cazul copilului cu handicap pentru
afecțiunile intercurente, până la împlinirea vârstei de 18
ani;
c) concediu pentru formare profesională;
d) desfășurarea unei activități în cadrul unor organisme
sau instituții internaționale în alte situații decât cele
prevăzute la art. 59 alin. (1) lit. c);
e) pentru participare la campania electorală până în
ziua ulterioară alegerilor, dacă nu este ales;
f) concedii fără plată pentru studii sau pentru alte
interese personale.
(2) Cererea de suspendare a raportului de serviciu se
face în scris, motivat, cu cel puțin 15 zile calendaristice
înainte de data de la care se solicită suspendarea.
Art. 61. — Pe perioada suspendării raportului de
serviciu, secretarul general al Camerei Deputaților sau
Senatului, după caz, este obligat să rezerve postul aferent
funcției publice parlamentare respective. Numirea pe funcție
se face pe o perioadă determinată.
SECȚIUNEA a 3-a
Încetarea raportului de serviciu

Art. 62. — Încetarea raportului de serviciu al
funcționarului public parlamentar are loc în următoarele
condiții:
a) prin demisie;
b) prin eliberare din funcția publică parlamentară;
c) prin destituire din funcția publică parlamentară;
d) prin pensionare;
e) prin acordul părților, consemnat în scris;
f) de drept.
Art. 63. — Funcționarul public parlamentar poate
demisiona din funcție, cu obligația notificării în scris
secretarului general al Camerei Deputaților sau Senatului,
după caz. Demisia nu trebuie motivată și produce efecte la
30 de zile calendaristice de la înregistrare.
Art. 64. — (1) Secretarul general al Camerei Deputaților
sau Senatului, după caz, va dispune eliberarea din funcție
prin ordin, care se comunică funcționarului public
parlamentar în termen de 5 zile lucrătoare de la emitere,
pentru motive neimputabile acestuia, în următoarele cazuri:
a) reducerea personalului, ca urmare a reorganizării
activității, prin desființarea postului ocupat de funcționarul
public parlamentar;

7

b) ca urmare a admiterii cererii de reintegrare în funcția
ocupată de către alt funcționar public parlamentar, a unui
funcționar public eliberat sau destituit nelegal ori pentru
motive neîntemeiate, de la data rămânerii definitive a
hotărârii judecătorești de reintegrare;
c) starea sănătății fizice sau/și psihice a funcționarului
public parlamentar, constatată prin decizie a organelor
competente de expertiză medicală, nu îi mai permite
acestuia să își îndeplinească atribuțiile corespunzătoare
funcției publice parlamentare deținute.
(2) În situațiile prevăzute la alin. (1), secretarul general
al Camerei Deputaților sau Senatului, după caz, este
obligat să acorde funcționarului public parlamentar care
urmează să fie eliberat un preaviz de 30 de zile
calendaristice.
(3) Funcționarul public parlamentar poate fi eliberat din
funcție în situațiile prevăzute la alin. (1) lit. a) și b) numai
dacă nu există funcții publice parlamentare vacante
corespunzătoare în cadrul structurilor Camerei Deputaților
sau Senatului, după caz.
Art. 65. — Destituirea din funcția publică parlamentară
se dispune, prin ordin, de secretarul general al Camerei
Deputaților sau Senatului, după caz, și se comunică
funcționarului public parlamentar în termen de 5 zile
lucrătoare de la data emiterii, în următoarele cazuri:
a) ca sancțiune disciplinară aplicată pentru săvârșirea
repetată a unor abateri disciplinare sau a unei abateri
disciplinare care a avut consecințe grave;
b) dacă s-a ivit un motiv legal de incompatibilitate, iar
funcționarul public parlamentar nu acționează pentru
încetarea acestuia într-un termen de 10 zile de la data
intervenirii cazului de incompatibilitate.
Art. 66. — Raportul de serviciu încetează de drept în
următoarele situații:
a) la data decesului;
b) la data rămânerii irevocabile a hotărârii judecătorești
de declarare a morții funcționarului public parlamentar;
c) dacă funcționarul public parlamentar nu mai
îndeplinește una dintre condițiile prevăzute la art. 11 alin.
(1) lit. a), d) și e);
d) ca urmare a constatării nulității absolute a actului
administrativ de numire în funcție, de la data la care
nulitatea a fost constatată prin hotărâre judecătorească
definitivă;
e) când funcționarul public parlamentar a fost
condamnat printr-o hotărâre judecătorească definitivă pentru
săvârșirea unei infracțiuni contra umanității, contra statului
sau contra autorității, de serviciu sau în legătură cu
serviciul, de fals ori pentru fapte de corupție sau a unei
infracțiuni săvârșite cu intenție care îl face incompatibil cu
exercitarea unei funcții publice, cu excepția situației în care
a intervenit reabilitarea;
f) când funcționarul public parlamentar a fost condamnat
printr-o hotărâre definitivă prin care s-a dispus aplicarea
unei sancțiuni privative de libertate;
g) ca urmare a interzicerii exercitării funcției, ca măsură
de siguranță ori ca pedeapsă complementară, de la data
rămânerii definitive a hotărârii judecătorești prin care s-a
dispus interdicția;
h) la data expirării termenului pentru care a fost
exercitată cu caracter temporar funcția publică.
Art. 67. — Raportul de serviciu poate înceta la data
comunicării deciziei de pensionare a funcționarului public
parlamentar pentru limită de vârstă ori invaliditate.
Art. 68. — Constatarea cazului de încetare a raportului
de serviciu, în situațiile prevăzute la art. 63 și 67, se face

8

MONITORUL OFICIAL AL ROMÂNIEI, PARTEA I, Nr. 35/16.I.2006

prin ordin al secretarului general al Camerei Deputaților
sau Senatului, după caz, în termen de 5 zile lucrătoare.
Art. 69. — (1) La încetarea raportului de serviciu,
funcționarul public parlamentar își păstrează drepturile
dobândite în cadrul carierei, cu excepția cazului în care
raportul de serviciu a încetat din motive imputabile
acestuia.
(2) Funcționarul public parlamentar, la încetarea
raportului de serviciu, are obligația de a preda lucrările și
bunurile care i-au fost încredințate în vederea exercitării
atribuțiilor de serviciu.
Art. 70. — În cazul în care raportul de serviciu a
încetat din motive pe care funcționarul public parlamentar
le consideră neîntemeiate, acesta poate cere instanței de
contencios administrativ anularea actului administrativ prin
care s-a constatat sau s-a dispus încetarea raportului de
serviciu, în termen de 30 de zile calendaristice de la
comunicare, cu plata unor despăgubiri egale cu drepturile
bănești de care acesta ar fi beneficiat pe acea perioadă.
Art. 71. — (1) Funcționarii publici parlamentari al căror
raport de serviciu a încetat pentru motive neimputabile în
condițiile art. 62 lit. d) și art. 64, beneficiază de o
indemnizație egală cu 7 salarii lunare brute, care se
impozitează potrivit legii.
(2) Indemnizația prevăzută la alin. (1) se acordă o
singură dată în decursul carierei de funcționar public
parlamentar.
(3) Prevederile alin. (1) se aplică și în cazul decesului
funcționarului public parlamentar aflat în activitate. În acest
caz, de indemnizație beneficiază soțul sau soția și copiii
care se aflau în întreținerea funcționarului public
parlamentar la data decesului.
Art. 72. — (1) Funcționarii publici parlamentari din
structurile de specialitate ale Parlamentului au dreptul la
asigurări sociale, în condițiile legii.
(2) Funcționarii publici parlamentari cu o vechime în
muncă de 30 de ani au dreptul la pensie pentru limită de
vârstă la împlinirea vârstei de 65 de ani.
(3) La împlinirea vârstei prevăzute la alin. (2),
funcționarii publici parlamentari cu o vechime în muncă de
30 de ani, din care cel puțin 14 ani în structurile
Parlamentului, beneficiază de pensie de serviciu în
cuantumul prevăzut la art. 82 din Legea privind statutul
judecătorilor și procurorilor nr. 303/2004, republicată.
(4) Pentru fiecare an ce depășește vechimea de 14 ani
în Parlament, se adaugă la cuantumul pensiei câte 1% din
venit, fără a se putea depăși venitul brut avut la data
pensionării.
(5) Pensiile funcționarilor publici parlamentari se
actualizează în condițiile alin. (3), în raport cu nivelul
salariului brut al unui funcționar public parlamentar în
activitate, cu aceeași vechime, nivel de salarizare și funcție
publică.
(6) Partea din pensia de serviciu care depășește nivelul
pensiei din sistemul asigurărilor sociale de stat se suportă
din bugetul de stat.
(7) La data intrării în vigoare a prezentei legi, pensiile
pentru limită de vârstă și vechime integrală ale celor care
au ocupat cel puțin 7 ani funcții corespunzătoare
funcționarului public parlamentar în structurile de
specialitate ale Parlamentului se recalculează și se
actualizează în acord cu dispozițiile alin. (3) și (5), avându-se
în vedere venitul brut lunar al funcționarului public
parlamentar în activitate corespunzător funcției avute la
data pensionării.
Art. 73. — (1) Funcționarii publici parlamentari care au
o vechime în muncă de 30 de ani, din care cel puțin

14 ani în structurile Parlamentului, pot solicita pensionarea
și înainte de împlinirea vârstei de 65 de ani, dar nu mai
devreme de 60 de ani; dispozițiile art. 72 alin. (3)—(6) din
prezenta lege se aplică în mod corespunzător.
(2) De drepturile prevăzute la alin. (1) și la art. 72 alin. (3),
(5) și (6) din prezenta lege beneficiază și funcționarii
publici parlamentari cu o vechime în muncă de 30 de ani,
din care în structurile Parlamentului între 4—14 ani, în
acest caz cuantumul pensiei prevăzut la art. 72 alin. (3)
fiind micșorat cu 1% pentru fiecare an care lipsește din
vechimea de 14 ani.
Art. 74. — Funcționarii publici parlamentari care
împlinesc vârsta de pensie își pot continua activitatea cu
aprobarea secretarului general al Camerei Deputaților sau
Senatului, după caz.
Art. 75. — Funcționarii publici parlamentari se pot
asigura și la instituțiile private de asigurări sociale, în
condițiile legii.
Art. 76. — (1) Persoanele care îndeplinesc condițiile de
pensionare prevăzute de prezenta lege beneficiază de
prevederile art. 72 și 73, după caz, chiar dacă la data
pensionării ocupă o altă funcție sau au o altă ocupație,
după caz. În acest caz, pensia se stabilește pe baza
drepturilor salariale pe care le are un funcționar public
parlamentar în activitate cu aceeași vechime, nivel de
salarizare și funcție publică.
(2) De prevederile alin. (1) pot beneficia numai
persoanele al căror raport de serviciu a încetat în
condițiile art. 62 lit. a), b) și e) din prezenta lege.
Art. 77. — Urmașii funcționarului public parlamentar
decedat: soțul supraviețuitor, copiii, în vârstă de până la
16 ani sau dacă își continuă studiile, până la împlinirea
vârstei de 26 de ani, ori pe toată durata invalidității de
orice grad și care se aflau în întreținerea acestuia,
beneficiază de o pensie egală cu 80% din salariul de bază
avut de funcționarul public parlamentar la data decesului.
CAPITOLUL VI
Răspunderea disciplinară
a funcționarilor publici parlamentari
Art. 78. — Funcționarii publici parlamentari răspund
disciplinar, contravențional, civil și penal, în condițiile legii.
Art. 79. — (1) Funcționarii publici parlamentari răspund
disciplinar pentru abaterile de la îndatoririle de serviciu.
(2) Constituie abatere disciplinară:
a) încălcarea prevederilor legale privind interdicțiile
funcționarilor publici parlamentari;
b) desfășurarea de activități publice cu caracter politic
în timpul programului de lucru;
c) refuzul nejustificat de a îndeplini o îndatorire ce îi
revine potrivit fișei postului sau dispusă de conducătorul
ierarhic superior;
d) neglijență gravă sau repetată în rezolvarea lucrărilor;
e) întârzierea sistematică în efectuarea lucrărilor;
f) absența nemotivată de la serviciu sau întârzierea ori
plecarea înainte de termen de la program în mod repetat;
g) atitudinea ireverențioasă în timpul exercitării funcției;
h) nerespectarea reglementărilor legale referitoare la
secretul de serviciu, secretul profesional sau a
confidențialității lucrărilor care au acest caracter;
i) manifestările care aduc atingere prestigiului
Parlamentului;
j) utilizarea funcției în afara Parlamentului, cu excepția
cazului în care aceasta urmărește realizarea sarcinilor de
serviciu.

MONITORUL OFICIAL AL ROMÂNIEI, PARTEA I, Nr. 35/16.I.2006
Art. 80. — Sancțiunile disciplinare care se pot aplica
funcționarilor publici parlamentari, proporțional cu gravitatea
faptelor, sunt:
a) mustrarea;
b) avertismentul;
c) diminuarea drepturilor salariale lunare brute cu
5—10%, pe o perioadă de la o lună la 3 luni;
d) suspendarea dreptului de promovare pe o perioadă
de 1—3 ani;
e) trecerea într-o funcție inferioară, pe o perioadă de
6—12 luni, cu diminuarea corespunzătoare a salariului de
bază;
f) revocarea din funcția de conducere ocupată și
trecerea pe o funcție de execuție;
g) destituirea din funcție.
Art. 81. — (1) Sancțiunea disciplinară se aplică de către
secretarul general al Camerei Deputaților sau Senatului,
după caz, în cel mult 30 de zile de la data luării la
cunoștință despre abaterea săvârșită, dar nu mai mult de
un an de la data săvârșirii acesteia.
(2) Sancțiunile disciplinare prevăzute la art. 80 lit. a) și
b) se pot aplica direct de către șefii de departament ori
directorii generali sau, după caz, de către directorii
structurilor în care își desfășoară activitatea cel în cauză.
(3) La aplicarea și individualizarea sancțiunii disciplinare
se va ține seama de cauzele și gravitatea abaterii
disciplinare, împrejurările în care aceasta a fost săvârșită,
gradul de vinovăție și consecințele abaterii, comportarea
generală în serviciu a funcționarului public parlamentar,
precum și de existența, în antecedentele acestuia, a altor
sancțiuni disciplinare care nu au fost radiate în condițiile
legii.
(4) Sancțiunea disciplinară nu poate fi aplicată decât
după cercetarea prealabilă a faptei imputate și după
audierea funcționarului. Audierea funcționarului trebuie
consemnată în scris, sub sancțiunea nulității. Refuzul
acestuia de a se prezenta la audiere sau de a semna o
declarație privitoare la abaterile imputate se consemnează
într-un proces-verbal. În astfel de cazuri, sancțiunea poate
fi aplicată fără audierea acestuia.
Art. 82. — (1) Împotriva sancțiunilor disciplinare, aplicate
în condițiile art. 81 alin. (2), funcționarul public parlamentar
se poate adresa secretarului general cu contestație, în
termen de 15 zile de la data comunicării sancțiunii aplicate.
Secretarul general se pronunță cu privire la contestație în
termen de 10 zile de la primirea acesteia, solicitând, dacă
apreciază necesar, și avizul comisiei de disciplină.
(2) Secretarul general și secretarul general adjunct pot fi
sancționați disciplinar de către Biroul permanent al
Camerei Deputaților sau al Senatului, după caz, pentru
abateri disciplinare, cu sancțiunile prevăzute la art. 80.
Art. 83. — (1) În cadrul Camerei Deputaților și
Senatului se constituie câte o comisie de disciplină.
(2) Modul de constituire a comisiei de disciplină,
componența, atribuțiile, modul de sesizare și procedura de
lucru ale acesteia se stabilesc de către Biroul permanent al
fiecărei Camere a Parlamentului.
Art. 84. — Funcționarul public parlamentar nemulțumit
de sancțiunea aplicată se poate adresa instanței de
contencios administrativ, solicitând anularea sau modificarea
ordinului ori dispoziției de sancționare, în condițiile legii.
Art. 85. — (1) Sancțiunile disciplinare se radiază de
drept, după cum urmează:
a) în termen de 6 luni de la aplicare, sancțiunile
disciplinare prevăzute la art. 80 lit. a) și b), dacă
funcționarul public parlamentar sancționat cu una dintre

9

aceste sancțiuni nu a săvârșit o altă abatere disciplinară în
această perioadă;
b) în termen de un an de la expirarea termenului
pentru care au fost aplicate, sancțiunile prevăzute la
art. 80 lit. c)—f), dacă funcționarul public parlamentar
sancționat cu una dintre aceste sancțiuni nu a săvârșit o
altă abatere disciplinară în această perioadă.
(2) Radierea sancțiunii disciplinare prevăzute la alin. (1)
se constată prin act administrativ al secretarului general al
Camerei Deputaților sau Senatului, după caz.
Art. 86. — Răspunderea contravențională a
funcționarului public parlamentar se angajează, potrivi legii,
în cazul în care acesta a săvârșit o contravenție în timpul
și în legătură cu exercitarea atribuțiilor de serviciu.
Art. 87. — Răspunderea civilă a funcționarului public
parlamentar se angajează pentru:
a) pagubele produse cu vinovăție patrimoniului Camerei
Deputaților sau Senatului, după caz;
b) nerestituirea în termenul legal a sumelor ce i s-au
acordat necuvenit;
c) daunele plătite de Camera Deputaților sau Senat,
după caz, în calitate de comitent, unor terțe persoane, în
temeiul unei hotărâri judecătorești definitive și irevocabile.
Art. 88. — (1) Răspunderea funcționarului public
parlamentar pentru infracțiunile săvârșite în timpul exercitării
funcției în care este numit sau în legătură cu aceasta se
stabilește potrivit legii penale.
(2) În cazul în care, în urma sesizării parchetului sau a
organului de cercetare penală, s-a dispus începerea
urmăririi penale, secretarul general va lua măsura
suspendării funcționarului public parlamentar din funcția pe
care o deține.
(3) Dacă parchetul dispune scoaterea de sub urmărire
penală ori încetarea urmăririi penale în cazul prevăzut la
alin. (2), precum și în cazul în care instanța judecătorească
dispune achitarea sau încetarea procesului penal,
suspendarea din funcție încetează, iar secretarul general al
Camerei Deputaților ori Senatului, după caz, este obligat
să acorde salariul și celelalte drepturi cuvenite
funcționarului public parlamentar pe perioada suspendării.
CAPITOLUL VII
Dispoziții tranzitorii și finale
Art. 89. — (1) Persoanele care, la data intrării în
vigoare a prezentei legi, sunt încadrate în structurile
Parlamentului și desfășoară activitățile prevăzute la art. 3
și la art. 5 alin. (2) se numesc, în termen de 90 de zile
de la intrarea în vigoare a prezentei legi, cu respectarea
condițiilor prevăzute la art. 11 alin. (1) lit. a)—g), în
funcțiile publice parlamentare prevăzute în anexa la
prezenta lege, corespunzător funcțiilor deținute la această
dată. Odată cu numirea, funcționarii publici parlamentari
depun jurământul de credință, potrivit art. 15 alin. (5)—(7).
(2) Stabilirea funcției de conducere și a funcției de
execuție se face pentru fiecare salariat, avându-se în
vedere nivelul studiilor, vechimea în specialitate, nivelul
încadrării avute, fișa postului, fișa de evaluare pe anul
anterior, precum și complexitatea și responsabilitatea
funcției.
(3) În cazul în care persoana nu are vechimea minimă
prevăzută de prezenta lege pentru acea funcție, numirea
se face în funcția deținută la data intrării în vigoare a legii,
la nivelul de salarizare avut.
(4) Prevederile alin. (1)—(3) se aplică în mod
corespunzător și persoanelor care sunt încadrate în
structurile Parlamentului în care se desfășoară activitățile

10

MONITORUL OFICIAL AL ROMÂNIEI, PARTEA I, Nr. 35/16.I.2006

prevăzute la art. 3 și la art. 5 alin. (2) și care, la data
intrării în vigoare a prezentei legi, sunt detașate sau
suspendate.
(5) De prevederile art. 39 și ale art. 71—73 beneficiază
și personalul prevăzut la art. 5 alin. (3) din prezenta lege.
Art. 90. — (1) Până la adoptarea unui statut propriu,
prevederile art. 42 și ale art. 71—73 din prezenta lege se
aplică și funcționarilor publici din cadrul Consiliului
Legislativ — organ consultativ de specialitate al
Parlamentului — și membrilor acestuia.
(2) Perioada în care persoanele prevăzute la alin. (1)
desfășoară activitate în cadrul Consiliului Legislativ
constituie vechime în structurile Parlamentului.

Art. 91. — În termen de 60 de zile de la intrarea în
vigoare a prezentei legi, Regulamentul intern al
personalului din structurile Camerei Deputaților sau
Senatului, după caz, va fi pus de acord cu prevederile
prezentei legi.
Art. 92. — Prezenta lege se completează în mod
corespunzător cu prevederile Legii nr. 188/1999 privind
Statutul fncționarilor publici, republicată, cu modificările și
completările ulterioare, cu cele ale Legii nr. 7/2004 privind
Codul de conduită a funcționarilor publici, cu cele ale Legii
nr. 19/2000 privind sistemul public de pensii și alte drepturi
de asigurări sociale, cu modificările și completările
ulterioare, precum și cu orice alte dispoziții legale, în
măsura în care nu contravin prezentei legi.

Această lege a fost adoptată de Parlamentul României, în condițiile art. 155 alin. (1), cu respectarea prevederilor art. 76
alin. (1) din Constituția României, republicată.
p. PREȘEDINTELE CAMEREI DEPUTAȚILOR,

PREȘEDINTELE SENATULUI

MIRON TUDOR MITREA

NICOLAE VĂCĂROIU

București, 11 ianuarie 2006.
Nr. 7.

ANEXĂ

CLASIFICAREA
funcțiilor publice parlamentare, condițiile de studii și vechime
I. Funcțiile publice parlamentare de conducere din structurile de specialitate ale
Parlamentului
Nr.
crt.

Funcția

1.

secretar general
secretar general adjunct
șef departament, director general

2.
a)
b)
c)

director, director adjunct
șef serviciu, șef secție
șef birou

Vechimea minimă
în funcții
publice/structurile
Parlamentului

S
S
S

12 ani
12 ani
10 ani

S
S
S, SSD

8 ani
7 ani
6 ani

Funcții publice parlamentare corespunzătoare
categoriei înalților funcționari publici

a)
b)
c)

Nivelul
studiilor

Funcții publice parlamentare de conducere

II. Funcțiile publice parlamentare de execuție din structurile de specialitate ale Parlamentului
Nr.
crt.

1.
2.
3.
4.
5.
6.

Funcția

Consilier parlamentar
Expert parlamentar
Consultant parlamentar
Șef cabinet*)
Referent**)
Stenodactilograf

Nivelul
studiilor

Vechimea minimă
în funcția
publică/specialitate
— ani —

S
S
S
S, SSD, PL, M
SSD, PL, M
PL, M

7
4
—
2
—
—

*) Funcția de șef cabinet se utilizează la cabinetele membrilor birourilor permanente, la comisiile permanente, la
grupurile parlamentare, la secretarii generali și la secretarii generali adjuncți, precum și la departamente și la direcțiile
generale, după caz.
**) Persoanele cu studii generale absolvite cu diplomă, care la data intrării în vigoare a prezentei legi desfășoară
activități de natura funcției publice, potrivit prezentei legi, vor putea fi menținute în funcția publică parlamentară ca
funcționar public parlamentar.

MONITORUL OFICIAL AL ROMÂNIEI, PARTEA I, Nr. 35/16.I.2006

11

PREȘEDINTELE ROMÂNIEI

DECRET
pentru promulgarea Legii privind statutul
funcționarului public parlamentar
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea privind statutul funcționarului public
parlamentar și se dispune publicarea acestei legi în Monitorul Oficial al
României, Partea I.
PREȘEDINTELE ROMÂNIEI

TRAIAN BĂSESCU
București, 10 ianuarie 2006.
Nr. 10.

REPUBLICĂRI
REGULAMENTUL
Camerei Deputaților*)
CAPITOLUL I
Organizarea Camerei Deputaților
SECȚIUNEA 1
Constituirea Camerei Deputaților

Art. 1. — Camera Deputaților nou-aleasă se întrunește în ziua
și la ora stabilite prin actul de convocare emis de Președintele
României, în conformitate cu prevederile Constituției României,
republicată.
Art. 2. — (1) Până la alegerea Biroului permanent lucrările
Camerei Deputaților sunt conduse de cel mai în vârstă deputat, în
calitate de președinte de vârstă, asistat de cei mai tineri
4 deputați, în calitate de secretari.
(2) Imposibilitatea exercitării atribuțiilor de către președintele de
vârstă sau de către unul ori mai mulți secretari prevăzuți la
alin. (1) atrage de drept înlocuirea acestora cu deputatul cel mai
în vârstă sau, după caz, cu cei mai tineri deputați din rândul
celor prezenți.
(3) În intervalul de timp prevăzut la alin. (1) nu pot avea loc
dezbateri parlamentare, cu excepția celor care privesc validarea
mandatelor de deputat.
Art. 3. — (1) Pentru validarea mandatelor, Camera Deputaților
alege în prima sa ședință o comisie compusă din 30 de deputați,
care să reflecte configurația politică a Camerei Deputaților, așa
cum aceasta rezultă din constituirea grupurilor parlamentare.
(2) Comisia de validare funcționează pe întreaga durată a
mandatului Camerei Deputaților.
Art. 4. — (1) Numărul deputaților care vor fi desemnați în
Comisia de validare de către fiecare grup parlamentar se

stabilește în funcție de proporția membrilor săi în numărul total al
deputaților.
(2) Propunerile pentru stabilirea numărului de deputați care
revine fiecărui grup parlamentar se fac, în condițiile art. 12, de
către liderii acestor grupuri și se transmit secretarilor Camerei
Deputaților.
(3) Președintele de vârstă prezintă Camerei aceste propuneri
în ordinea descrescătoare a numărului membrilor grupurilor
parlamentare, iar plenul Camerei Deputaților hotărăște asupra lor
cu votul majorității deputaților prezenți.
(4) Propunerile pentru componența nominală a Comisiei de
validare se fac de către grupurile parlamentare, în limita numărului
de locuri aprobat.
(5) Componența Comisiei de validare este aprobată cu votul
majorității deputaților prezenți.
Art. 5. — Comisia de validare își alege un președinte, un
vicepreședinte și un secretar, care alcătuiesc biroul comisiei, și se
organizează în 9 grupe de lucru, compuse din câte 3 membri, cu
respectarea proporției prevăzute la art. 4 alin. (1).
Art. 6. — (1) Biroul Comisiei de validare repartizează grupelor
de lucru dosarele referitoare la alegerea deputaților, primite de la
Biroul Electoral Central, cu excepția celor privind membrii grupelor
de lucru.
(2) Verificarea legalității alegerii deputaților care compun
grupele de lucru se face de către biroul Comisiei de validare.
(3) Biroul Comisiei de validare și grupele de lucru sunt
obligate să prezinte comisiei propunerile privind validarea sau
invalidarea mandatelor de deputat, în scris, în termen de cel mult
3 zile de la constituirea comisiei. Aceste propuneri se adoptă cu
votul majorității membrilor biroului sau al grupelor de lucru.
(4) După expirarea termenului de 3 zile, discutarea dosarelor
nesoluționate se face în plenul Comisiei de validare.

*) Republicat în temeiul art. III din Hotărârea Camerei Deputaților nr. 34 din 25 octombrie 2005, publicată în Monitorul Oficial al României, Partea I, nr. 950
din 26 octombrie 2005, dându-se textelor o nouă numerotare.
Regulamentul Camerei Deputaților, aprobat prin Hotărârea Camerei Deputaților nr. 8 din 24 februarie 1994, publicat în Monitorul Oficial al României,
Partea I, nr. 50 din 25 februarie 1994, a mai fost republicat în Monitorul Oficial al României, Partea I, nr. 112 din 2 iunie 1995, nr. 53 din 14 martie 1996, nr. 51 din
31 ianuarie 2001 și nr. 1.030 din 8 noiembrie 2004.
Prezentul text republicat include modificările și completările aduse regulamentului după ultima republicare prin Hotărârea Camerei Deputaților nr. 32 din
22 noiembrie 2004, publicată în Monitorul Oficial al României, Partea I, nr. 1.094 din 24 noiembrie 2004, prin Hotărârea Camerei Deputaților nr. 39 din 22 decembrie
2004, publicată în Monitorul Oficial al României, Partea I, nr. 1.248 din 23 decembrie 2004, precum și prin Hotărârea Camerei Deputaților nr. 34 din 25 octombrie 2005,
publicată în Monitorul Oficial al României, Partea I, nr. 950 din 26 octombrie 2005.

12

MONITORUL OFICIAL AL ROMÂNIEI, PARTEA I, Nr. 35/16.I.2006

(5) Comisia de validare verifică și se pronunță în următoarele
situații:
a) asupra contestațiilor conținute în dosarele primite de la
Biroul Electoral Central, nesoluționate sau a căror soluționare s-a
făcut cu încălcarea dispozițiilor legale referitoare la procedura de
soluționare;
b) asupra îndeplinirii de către fiecare deputat a condițiilor de
eligibilitate și a depunerii la dosar a tuturor documentelor cerute
de legislația în vigoare pentru validarea mandatelor.
Art. 7. — (1) Comisia de validare, în cel mult 4 zile de la
constituirea sa, întocmește un raport în care vor fi nominalizați
deputații pentru care se propune validarea, invalidarea sau, după
caz, amânarea validării mandatelor, cu motivarea pe scurt a
propunerilor de invalidare sau de amânare.
(2) Comisia de validare propune validarea mandatelor
deputaților ale căror dosare sunt complete și se constată că
alegerea respectivilor deputați a fost făcută în conformitate cu
prevederile legale.
(3) Comisia de validare propune invalidarea alegerii unui
deputat în cazul în care constată încălcarea prevederilor legale
privind condițiile de eligibilitate și în cazul în care există o
hotărâre judecătorească de condamnare, rămasă definitivă și
irevocabilă, privind săvârșirea de către respectivul deputat a unor
infracțiuni legate de derularea procesului electoral.
(4) Amânarea validării mandatului unui deputat se propune de
către Comisia de validare plenului Camerei Deputaților, pentru o
dată ulterioară, dacă nu s-au putut clarifica, în termenul prevăzut,
toate aspectele legate de soluționarea unor contestații și dacă
deputatul în cauză nu a depus toate documentele cerute de
legislația în vigoare pentru validarea mandatului său. În termen
de cel mult 10 zile de la clarificarea problemelor care au justificat
amânarea, Comisia de validare va propune validarea sau
invalidarea mandatului, după caz.
Art. 8. — Raportul este aprobat de către Comisia de validare
cu votul majorității membrilor acesteia.
Art. 9. — (1) Camera Deputaților se întrunește în ședință, de
drept, în a 5-a zi de la constituirea Comisiei de validare, pentru
dezbaterea raportului acesteia.
(2) Raportul Comisiei de validare se prezintă de către
președintele acesteia plenului Camerei Deputaților.
Art. 10. — (1) În cazul deputaților pentru care nu există
motive de invalidare potrivit art. 7 alin. (3), se întocmește, pe
circumscripții electorale, o listă cu numele și prenumele acestora,
asupra căreia Camera Deputaților se pronunță printr-un singur
vot. În cazul deputaților pentru care a fost propusă invalidarea
mandatului, Camera Deputaților dezbate și se pronunță prin vot
pentru fiecare caz în parte.
(2) Validarea sau invalidarea mandatelor de deputat se face
cu votul majorității deputaților.
Art. 11. — (1) Camera Deputaților este legal constituită după
validarea a două treimi din mandatele de deputați și după
depunerea jurământului de către aceștia.
(2) Deputații care refuză depunerea jurământului sunt
considerați invalidați. Refuzul depunerii jurământului se constată
de către președintele de ședință.
SECȚIUNEA a 2-a
Grupurile parlamentare

Art. 12. — (1) Grupurile parlamentare sunt structuri ale
Camerei Deputaților. Ele se pot constitui din cel puțin 10 deputați
care au candidat în alegeri pe listele aceluiași partid politic, ale
aceleiași formațiuni politice, alianțe politice sau alianțe electorale.
(2) Deputații unui partid politic sau ai unei formațiuni politice
nu pot constitui decât un singur grup parlamentar.
(3) Deputații care au candidat pe listele unei alianțe politice
sau alianțe electorale și fac parte din partide politice diferite pot
constitui grupuri parlamentare proprii ale partidelor politice din
care fac parte.

(4) Deputații partidelor politice, formațiunilor politice, alianțelor
politice sau alianțelor electorale care nu întrunesc numărul
necesar pentru a forma un grup parlamentar, precum și deputații
independenți se pot reuni în grupuri parlamentare mixte ori se pot
afilia altor grupuri parlamentare constituite potrivit alin. (1).
(5) Deputații care reprezintă organizațiile cetățenilor aparținând
minorităților naționale, care au obținut mandatul de deputat în
conformitate cu art. 62 alin. (2) din Constituția României,
republicată, pot constitui un singur grup parlamentar.
Art. 13. — (1) Deputații care nu au devenit membri ai unor
grupuri parlamentare constituite la întrunirea Camerei Deputaților,
deputații ale căror grupuri parlamentare s-au desființat, precum și
deputații deveniți independenți, prin demisie, prin excludere din
partid, prin părăsirea unui grup parlamentar, dacă nu s-au
constituit în grupuri parlamentare în conformitate cu prevederile
art. 12 alin. (1)—(4), au următoarele drepturi:
a) să intervină la dezbaterile generale, respectiv la dezbaterea
moțiunilor, într-un interval de 20 de secunde, având posibilitatea
să-și cumuleze aceste secunde pentru o singură intervenție
realizată printr-un reprezentant comun;
b) să delege un reprezentant comun, în calitate de observator
fără drept de vot la lucrările Comitetului liderilor grupurilor
parlamentare;
c) să participe la delegațiile în străinătate ale grupurilor de
prietenie, ale comisiilor permanente sau pe bază de invitații
personale, cu acordul Biroului permanent.
(2) Deputaților prevăzuți la alin. (1) li se vor pune la dispoziție
pentru folosință comună, de către secretarul general, pe baza
deciziei Biroului permanent, o sală de ședință, logistica adecvată,
un autoturism și personal tehnic compus dintr-un șofer și o
secretară.
Art. 14. — (1) În prima sa ședință, fiecare grup parlamentar,
după constituire, procedează la desemnarea conducerii proprii
alcătuite din lider și, după caz, din unul sau mai mulți vicelideri și
un secretar.
(2) Liderul grupului parlamentar are următoarele atribuții:
a) prezintă Camerei Deputaților denumirea grupului
parlamentar, componența numerică, nominală și conducerea
acestuia, precum și orice modificări care survin pe parcursul
mandatului;
b) propune Camerei Deputaților reprezentanții grupului
parlamentar în Comisia de validare;
c) reprezintă grupul parlamentar și negociază în numele
acestuia;
d) nominalizează reprezentanții grupului său parlamentar în
comisiile permanente ale Camerei Deputaților, în comisiile
speciale sau de anchetă ale acesteia ori în comisiile comune ale
Camerei Deputaților și Senatului;
e) nominalizează reprezentanții grupului său parlamentar în
instituțiile sau autoritățile publice aflate în subordinea
Parlamentului României, în grupurile de prietenie
interparlamentare, în structuri parlamentare internaționale la care
România este parte;
f) face propuneri și prezintă candidații grupului său
parlamentar pentru funcțiile de conducere și pentru reprezentanții
acestuia în diverse structuri ale Camerei Deputaților, funcții care îi
revin de drept, conform ponderii grupului său parlamentar în
configurația politică inițială a Camerei Deputaților și negocierilor
între liderii de grup;
g) solicită revocarea din funcție sau înlocuirea reprezentanților
grupului său parlamentar din structurile Camerei Deputaților;
h) participă la ședințele Biroului permanent al Camerei
Deputaților și la dezbaterile acestuia fără a avea drept de vot;
i) poate cere plenului Camerei Deputaților: pauză pentru
consultări, verificarea cvorumului, ținerea unor ședințe nepublice
ale plenului, încheierea dezbaterilor în Camera Deputaților;
j) informează membrii grupului său parlamentar asupra
activităților Camerei Deputaților și ale structurilor acesteia;
k) prezintă plenului Camerei Deputaților reprezentantul grupului
său parlamentar care participă la dezbaterile generale;

MONITORUL OFICIAL AL ROMÂNIEI, PARTEA I, Nr. 35/16.I.2006
l) prezintă amendamentele grupului său parlamentar la
proiectele de lege și propunerile legislative aflate în dezbaterea
comisiilor permanente ale Camerei Deputaților;
m) propune retrimiterea la comisie a unui proiect de lege sau
a unei propuneri legislative, în condițiile prezentului regulament;
n) propune plenului Camerei Deputaților modalitatea de vot;
o) prezintă punctul de vedere al grupului său parlamentar cu
privire la propunerea de ridicare a imunității parlamentare a unuia
dintre membrii propriului grup;
p) își poate delega atribuțiile unuia dintre membrii conducerii
grupului său parlamentar; în lipsa acestora se pot delega
atribuțiile sale oricărui membru al grupului.
(3) Unul dintre viceliderii grupului parlamentar îl înlocuiește de
drept pe lider în lipsa acestuia sau ori de câte ori este nevoie. În
absența atât a liderului grupului parlamentar, cât și a viceliderilor
și a secretarului acestuia, grupul parlamentar decide desemnarea
unui înlocuitor pe durata absenței acestora.
(4) Secretarul grupului parlamentar ține evidența prezenței
deputaților grupului, asigură redactarea proceselor-verbale și
îndeplinește orice alte atribuții ce sunt stabilite de grupul
parlamentar căruia îi aparține.
Art. 15. — În prima ședință de constituire a Camerei
Deputaților, grupurile parlamentare sunt prezentate în ordinea
mărimii acestora, rezultată în urma alegerilor.
Art. 16. — (1) Grupurile parlamentare, în funcție de ponderea
lor în Camera Deputaților, au la dispoziție personal angajat pentru
munca de secretariat și de specialitate, logistica necesară în
vederea desfășurării activității și autoturisme, potrivit hotărârii
Biroului permanent.
(2) Numirea și schimbarea din funcție a personalului angajat
se fac la propunerea liderului grupului parlamentar respectiv, în
condițiile legii. În condițiile în care un angajat care lucrează
pentru grupul parlamentar nu mai este agreat de către
parlamentarii acelui grup sau dacă acel grup parlamentar se
desființează, angajatul sau angajații acelui grup parlamentar vor fi
transferați pe funcții echivalente, prin grija secretarului general al
Camerei Deputaților.
Art. 17. — Președintele Camerei Deputaților împreună cu
liderii grupurilor parlamentare repartizează, la începutul primei
sesiuni a legislaturii, locurile în sala de ședințe pentru fiecare
grup parlamentar.
Art. 18. — Formarea de grupuri parlamentare ale unor partide
care nu au obținut mandate în urma alegerilor este interzisă.
Art. 19. — (1) Orice modificare intervenită în componența unui
grup parlamentar se aduce la cunoștință președintelui Camerei
Deputaților sub semnătura liderului grupului și, după caz, a
deputatului care își schimbă apartenența la grupul parlamentar.
(2) Președintele Camerei Deputaților informează deputații, în
ședință publică, asupra modificărilor intervenite în componența
grupurilor parlamentare.
(3) Orice deputat are dreptul să aducă la cunoștință plenului
Camerei Deputaților orice modificare privind apartenența sa la un
grup parlamentar.
SECȚIUNEA a 3-a
Alegerea președintelui Camerei Deputaților și a celorlalți membri
ai Biroului permanent

Art. 20. — (1) După constituirea legală a Camerei Deputaților
se aleg președintele Camerei Deputaților și apoi ceilalți membri ai
Biroului permanent al acesteia.
(2) Președintele Camerei Deputaților face parte din Biroul
permanent al Camerei Deputaților și este președintele acestuia.
Din Biroul permanent al Camerei Deputaților mai fac parte
4 vicepreședinți, 4 secretari și 4 chestori.
(3) Biroul permanent al Camerei Deputaților este format în
urma negocierilor dintre liderii grupurilor parlamentare,
respectându-se configurația politică a Camerei Deputaților, așa
cum rezultă din constituirea inițială a grupurilor parlamentare.

13

(4) Calitatea de președinte al Camerei Deputaților sau cea de
membru al Biroului permanent încetează în urma demisiei, a
revocării sau a pierderii calității de deputat.
Art. 21. — (1) Președintele Camerei Deputaților este ales pe
durata mandatului Camerei, prin vot secret, cu buletine de vot pe
care sunt înscrise, în ordine alfabetică, numele și prenumele
tuturor candidaților propuși de grupurile parlamentare. Fiecare
grup parlamentar poate face o singură propunere.
(2) Este declarat ales președinte al Camerei Deputaților
candidatul care a întrunit votul majorității deputaților.
(3) Dacă nici un candidat nu a întrunit, după două tururi, votul
majorității deputaților, se organizează noi tururi de scrutin, în
urma cărora va fi declarat președinte al Camerei Deputaților
candidatul care a obținut majoritatea voturilor deputaților prezenți,
în condițiile întrunirii cvorumului prevăzut la art. 67 din Constituția
României, republicată.
Art. 22. — Odată cu alegerea președintelui Camerei
Deputaților, activitatea președintelui de vârstă ales conform art. 2
încetează de drept.
Art. 23. — (1) Alegerea vicepreședinților, a secretarilor și a
chestorilor care compun Biroul permanent se face la propunerea
grupurilor parlamentare, în conformitate cu ponderea acestora
potrivit configurației politice inițiale a Camerei Deputaților și
negocierii liderilor grupurilor parlamentare.
(2) În vederea depunerii propunerilor, Camera Deputaților
aprobă numărul de locuri din Biroul permanent, negociat de liderii
grupurilor parlamentare, așa cum revin, pe funcții, grupurilor
parlamentare constituite potrivit configurației politice inițiale a
Camerei Deputaților.
(3) Propunerile nominale pentru funcțiile prevăzute la alin. (1)
se fac de către liderii grupurilor parlamentare, în limita numărului
de locuri stabilit potrivit alin. (2). Lista candidaților propuși pentru
Biroul permanent se supune în întregime votului Camerei
Deputaților și se aprobă cu majoritatea voturilor deputaților. Dacă
nu se realizează această majoritate, se organizează un nou tur
de scrutin, în care lista este aprobată cu majoritatea voturilor
deputaților prezenți. Votul este secret și se exprimă prin bile.
Art. 24. — Vicepreședinții, secretarii și chestorii Camerei
Deputaților sunt aleși la începutul fiecărei sesiuni ordinare, la
propunerea grupurilor parlamentare cărora le-au fost repartizate
locurile respective, în conformitate cu prevederile art. 23.
Art. 25. — Președintele Camerei Deputaților și orice alt
membru al Biroului permanent pot fi revocați înainte de expirarea
mandatului, cu votul majorității deputaților. Votul este secret și se
exprimă prin buletine de vot în cazul președintelui Camerei
Deputaților și prin bile în cazul celorlalți membri ai Biroului
permanent. Propunerea de revocare se face în scris și este
însoțită de semnăturile inițiatorilor.
Art. 26. — (1)*) Revocarea din funcție a președintelui Camerei
Deputaților poate fi propusă, când se schimbă majoritatea politică din
Camera Deputaților, de către majoritatea deputaților.
(2)*) Revocarea din funcție a președintelui Camerei Deputaților
poate fi propusă și la cererea a minimum o treime din numărul total al
deputaților, în una dintre următoarele situații:
a) încalcă prevederile Constituției României;
b) încalcă grav sau în mod repetat prevederile Regulamentului
Camerei Deputaților sau ale Regulamentului ședințelor comune ale
Camerei Deputaților și Senatului.
(3) Revocarea președintelui Camerei Deputaților poate fi
cerută de grupul parlamentar care l-a propus.
(4)*) Propunerea de revocare se depune la Biroul permanent, care
verifică, din punct de vedere formal, îndeplinirea condițiilor prevăzute
la alin. (1), (2), (3) și (7), după caz, urmând ca acesta să introducă în
proiectul ordinii de zi a următoarei ședințe de plen propunerea de
revocare. Dezbaterea asupra propunerii de revocare se va realiza cu
respectarea prevederilor art. 227. Dezbaterea se realizează pe baza
unui aviz consultativ al Comisiei juridice, de disciplină și imunități, în
legătură cu situațiile prevăzute la alin. (2) lit. a) și b).

*) Declarat neconstituțional prin Decizia Curții Constituționale nr. 602 din 14 noiembrie 2005, publicată în Monitorul Oficial al României, Partea I,
nr. 1.027 din 18 noiembrie 2005; și-a încetat efectele juridice în data de 2 ianuarie 2006, conform art. 147 alin. (1) din Constituția României,
republicată.

14

MONITORUL OFICIAL AL ROMÂNIEI, PARTEA I, Nr. 35/16.I.2006

(5) Președintele Camerei Deputaților căruia i s-a cerut
revocarea nu poate conduce ședința Biroului permanent sau cea
a plenului în care se discută revocarea sa. El va fi înlocuit prin
votul Biroului permanent de unul dintre vicepreședinți.
(6) Dacă propunerea de revocare este aprobată de plenul
Camerei, se organizează alegerea unui nou președinte, în
conformitate cu prevederile art. 21.
(7)*) În cazul în care este revocat președintele Camerei
Deputaților, la cererea majorității politice nou-formate, din rândul
căreia a fost ales noul președinte, aceasta va ceda o funcție de
vicepreședinte pentru tot restul legislaturii grupului parlamentar care a
deținut funcția de președinte al Camerei Deputaților, pentru a se
respecta configurația politică, în conformitate cu prevederile art. 20
alin. (3). Funcția de vicepreședinte, care este cedată, va fi stabilită
prin renegociere în interiorul majorității politice respective și va fi
precizată în cererea de revocare înaintată Biroului permanent. În
cazul în care noul președinte ales aparține unui grup parlamentar din
cadrul majorității politice care a propus revocarea, respectarea
configuraței politice se realizează prin renegociere în cadrul acestei
majorități.
Art. 27. — (1) Revocarea din funcție a oricăruia dintre ceilalți
membri ai Biroului permanent poate fi solicitată de grupul
parlamentar care l-a propus.
(2)*) Revocarea din funcție a oricăruia dintre ceilalți membri ai
Biroului permanent poate fi propusă și la cererea a minimum o treime
din numărul total al deputaților, în una dintre următoarele situații:
a) încalcă prevederile Constituției României;
b) încalcă grav sau în mod repetat prevederile Regulamentului
Camerei Deputaților sau ale Regulamentului ședințelor comune ale
Camerei Deputaților și Senatului.
(3) Propunerea de revocare se depune la Biroul permanent,
care verifică, din punct de vedere formal, îndeplinirea condițiilor
prevăzute la alin. (1) sau (2)*), după caz, urmând ca acesta să
introducă în proiectul ordinii de zi a următoarei ședințe de plen
propunerea de revocare. Dezbaterea asupra propunerii de
revocare se va realiza cu respectarea prevederilor art. 227.
Dezbaterea se realizează pe baza unui aviz consultativ al
Comisiei juridice, de disciplină și imunități, în legătură cu situațiile
prevăzute la alin. (2)*) lit. a) și b).
(4) Membrii Biroului permanent al Camerei Deputaților cărora li
s-a cerut revocarea nu pot conduce sau, după caz, nu pot
participa la conducerea lucrărilor Biroului permanent sau a
ședinței în plen a Camerei Deputaților în care se discută
revocarea lor; ei vor fi înlocuiți, prin votul Biroului permanent, de
unul dintre membrii Biroului permanent care îndeplinește condițiile
regulamentare, dar pot fi prezenți în calitate de parte interesată.
(5) Dacă propunerea de revocare este aprobată de plenul
Camerei Deputaților, se organizează alegerea unui nou membru
al Biroului permanent al Camerei Deputaților, cu respectarea
configurației politice inițiale a Camerei, în conformitate cu
prevederile art. 23.
(6) Dacă un grup parlamentar din Camera Deputaților s-a
desființat, funcțiile aferente acelui grup parlamentar se redistribuie
celorlalte grupuri parlamentare rămase, în mod proporțional.
Art. 28. — (1) Funcția de președinte al Camerei Deputaților,
devenită vacantă în timpul legislaturii din alte motive decât
revocarea, se ocupă cu respectarea dispozițiilor art. 20 alin. (3) și
ale art. 21.
(2) Funcțiile din Biroul permanent devenite vacante în timpul
sesiunii din alte motive decât revocarea se ocupă la propunerea
grupului parlamentar căruia i-a fost repartizată funcția respectivă,
în condițiile prevăzute la art. 23.
Art. 29. — Odată cu alegerea Biroului permanent, activitatea
secretarilor desemnați în condițiile art. 2 alin. (1) încetează.
Art. 30. — Hotărârile prevăzute la art. 1—29 se adoptă prin
vot deschis, în afară de cazurile în care se prevede altfel.

SECȚIUNEA a 4-a
Biroul permanent al Camerei Deputaților și Comitetul liderilor
grupurilor parlamentare

Art. 31. — (1) Biroul permanent al Camerei Deputaților are
următoarele atribuții:
a) propune Camerei data începerii și data încheierii sesiunilor
parlamentare;
b) solicită președintelui Camerei convocarea unei sesiuni
extraordinare;
c) supune aprobării Camerei Deputaților regulamentul acesteia,
precum și propunerile de modificare;
d) prezintă Camerei Deputaților spre aprobare proiectul de
buget al acesteia și contul de încheiere a exercițiului bugetar.
Proiectul de buget se distribuie către deputați împreună cu nota
de fundamentare și anexele acestuia, cu cel puțin 7 zile înainte
de data supunerii spre aprobare plenului Camerei;
e) pregătește și asigură desfășurarea în bune condiții a
lucrărilor Camerei Deputaților;
f) primește sub formă electronică și asigură difuzarea pe
site-ul Camerei Deputaților a proiectelor de legi, propunerilor
legislative, proiectelor de hotărâri ale Camerei Deputaților,
amendamentelor primite de la Guvern și rapoartelor comisiilor
parlamentare, în ordinea depunerii acestora la Secretariatul
general al Camerei Deputaților. Documentele menționate pot fi
transmise și pe suport hârtie, la solicitarea scrisă a deputaților,
formulată la începutul fiecărei sesiuni;
g) hotărăște, în cazul inițiativelor legislative, reținerea lor spre
dezbatere și adoptare ca primă Cameră sesizată sau trimiterea la
Senat a celor pentru care Camera Deputaților este Cameră
decizională;
h) difuzează la casetele deputaților programul de lucru,
ordinea de zi, informarea cu privire la inițiativele legislative
înregistrate la Biroul permanent al Camerei Deputaților, proiectele
de hotărâri ale Camerei Deputaților, legile adoptate cu privire la
care deputații pot sesiza Curtea Constituțională, precum și alte
documente care nu sunt menționate la lit. f);
i) întocmește proiectul ordinii de zi a ședințelor Camerei
Deputaților și al programului de lucru al acesteia, pe care le
transmite Comitetului liderilor grupurilor parlamentare spre
dezbatere și aprobare;
j) rezolvă orice sesizare privind situația de incompatibilitate,
vacantare, blocaj, obstrucționare sau comportament abuziv din
partea biroului comisiei sau a unui grup de deputați al unei
comisii permanente, nerezolvată de comisia respectivă;
k) organizează relațiile Camerei cu parlamentele altor state și
cu organizațiile parlamentare pe baza consultării, în funcție de
natura acțiunilor avute în vedere, a Comitetului director al
Grupului Român al Uniunii Interparlamentare, a grupurilor
parlamentare, a Comisiei de politică externă și a altor comisii
permanente, informând Camera Deputaților asupra măsurilor
stabilite, inclusiv cu privire la componența nominală a delegațiilor;
l) supune spre aprobare Camerei Deputaților componența
delegațiilor permanente la organizațiile parlamentare mondiale sau
regionale, pe baza consultării grupurilor parlamentare și cu
respectarea configurației politice inițiale a Camerei;
m) avizează și supune aprobării plenului Camerei structura
organizatorică, statul de funcții și regulamentul serviciilor Camerei
Deputaților;
n) conduce și controlează serviciile Camerei Deputaților;
o) aprobă regulamentul privind paza și accesul persoanelor în
sediul Camerei Deputaților;
p) propune Camerei Deputaților numirea secretarului general și
a secretarului general adjunct;

*) Declarat neconstituțional prin Decizia Curții Constituționale nr. 602 din 14 noiembrie 2005, publicată în Monitorul Oficial al României, Partea I, nr. 1.027 din
18 noiembrie 2005; și-a încetat efectele juridice în data de 2 ianuarie 2006, conform art. 147 alin. (1) din Constituția României, republicată.

MONITORUL OFICIAL AL ROMÂNIEI, PARTEA I, Nr. 35/16.I.2006
r) îndeplinește orice alte atribuții prevăzute de prezentul
regulament, alte dispoziții legale sau însărcinări date de Camera
Deputaților.
(2) La lucrările Biroului permanent participă reprezentantul
Guvernului pentru relația cu Parlamentul, liderii grupurilor
parlamentare constituite în Cameră, iar la lucrările care vizează
activitățile comisiilor participă președinții comisiilor permanente ale
Camerei Deputaților.
(3) Dezbaterile din Biroul permanent se consemnează în
stenograme și se introduc pe site-ul Camerei Deputaților, cu
excepția celor declarate confidențiale.
(4) Deputații pot consulta stenogramele sau pot obține o copie
de pe acestea, cu excepția celor declarate confidențiale de către
Biroul permanent, care pot fi numai consultate.
Art. 32. — Biroul permanent se convoacă la cererea
președintelui Camerei Deputaților sau la cererea a cel puțin
4 membri ai săi.
Art. 33. — Președintele Camerei Deputaților are următoarele
atribuții:
a) convoacă deputații în sesiuni ordinare sau extraordinare,
conform prevederilor prezentului regulament;
b) conduce lucrările plenului Camerei Deputaților, asistat
obligatoriu de 2 secretari, și asigură menținerea ordinii în timpul
dezbaterilor, precum și respectarea prevederilor prezentului
regulament;
c) acordă cuvântul, moderează discuțiile, sintetizează
problemele puse în dezbatere, stabilește ordinea votării,
precizează semnificația votului și anunță rezultatul acestuia;
d) conduce lucrările ședințelor Biroului permanent;
e) sesizează Curtea Constituțională în condițiile prevăzute la
art. 146 lit. a), b), c) și e) din Constituția României, republicată;
f) asigură trimiterea de îndată la Senat, spre dezbatere, a
proiectelor de legi adoptate sau respinse de Camera Deputaților
ori, după caz, Președintelui României, spre promulgare, a legilor
votate, în termenele legale;
g) reprezintă Camera Deputaților în relațiile interne și externe;
h) prezintă rapoarte justificative, anual, în fața plenului asupra
utilizării fondului președintelui;
i) îndeplinește orice alte atribuții prevăzute de prezentul
regulament, precum și însărcinările date de plenul Camerei
Deputaților.
Art. 34. — Vicepreședinții îndeplinesc, prin rotație, atribuțiile
președintelui, la cererea sa sau în caz de indisponibilitate a
acestuia, precum și alte sarcini încredințate de Biroul permanent.
Art. 35. — Secretarii întocmesc lista înscrierilor la cuvânt, pe
baza solicitărilor, în ordinea în care acestea au fost făcute;
prezintă propunerile, amendamentele și orice alte comunicări
adresate plenului Camerei Deputaților, efectuează apelul nominal,
consemnează rezultatul votului, țin evidența hotărârilor adoptate,
veghează la întocmirea stenogramelor ședințelor plenului Camerei
Deputaților, îl asistă pe președintele Camerei Deputaților în
realizarea atribuțiilor ce îi revin și îndeplinesc orice alte sarcini
primite de la acesta sau de la Biroul permanent.
Art. 36. — (1) Chestorii verifică modul de gestionare a
patrimoniului, funcționarea și calitatea serviciilor Camerei
Deputaților și fac propuneri corespunzătoare Biroului permanent.
Aceștia exercită controlul financiar asupra cheltuielilor efectuate,
prezintă Biroului permanent proiectul de buget al Camerei
Deputaților și contul de încheiere a exercițiului bugetar anual,
asigură menținerea ordinii în sediul Camerei Deputaților și
îndeplinesc alte atribuții, în conformitate cu dispozițiile
președintelui acesteia sau ale Biroului permanent.
(2) În exercitarea atribuțiilor de control financiar-contabil
chestorii sunt sprijiniți de un corp de control compus din 2 experți
contabili și sunt subordonați numai plenului Camerei Deputaților.
(3) La sfârșitul fiecărei sesiuni parlamentare chestorii prezintă
plenului Camerei Deputaților un raport cu privire la rezultatele
controalelor efectuate.

15

Art. 37. — Comitetul liderilor grupurilor parlamentare este
alcătuit din liderii grupurilor parlamentare constituite conform
configurației politice inițiale și are următoarele atribuții:
a) aprobă ordinea de zi a ședințelor Camerei Deputaților și
programul de lucru al acesteia, precum și modificările sau
completările aduse ordinii de zi ori programului de lucru;
b) propune plenului Camerei Deputaților modul de organizare
a dezbaterilor în plenul Camerei Deputaților prin alocarea pentru
fiecare grup parlamentar, în funcție de ponderea sa în numărul
total al deputaților, a timpului afectat pentru luările de cuvânt în
ședința plenară a Camerei Deputaților; alocarea timpului afectat
dezbaterilor este obligatorie la dezbaterile politice și facultativă la
dezbaterile generale asupra unui proiect de lege sau asupra unei
propuneri legislative;
c) poate include în ordinea de zi dezbaterea unui proiect de
lege sau a unei propuneri legislative la care termenul de
depunere a raportului a fost depășit.
Art. 38. — (1) Comitetul liderilor grupurilor parlamentare
hotărăște cu majoritatea rezultată din ponderea votului fiecărui
membru prezent. Ponderea este dată de proporția grupului
parlamentar reprezentat de lider în numărul total al deputaților,
conform configurației politice inițiale.
(2) La lucrările Comitetului liderilor grupurilor parlamentare din
Camera Deputaților participă, fără drept de vot, președintele
Camerei Deputaților și, dacă este cazul, reprezentantul Guvernului
României sau președintele comisiei parlamentare care a depășit
termenul de depunere a raportului.
(3) Comitetul liderilor grupurilor parlamentare din Camera
Deputaților se întrunește săptămânal, de regulă miercurea și ori
de câte ori este nevoie, la cererea unui lider de grup
parlamentar, a președintelui Camerei Deputaților sau a Biroului
permanent al Camerei Deputaților.
(4) Comitetul liderilor grupurilor parlamentare se întrunește și
lucrează în mod regulamentar în prezența a mai mult de jumătate
din numărul liderilor grupurilor parlamentare, care reprezintă
majoritatea deputaților, fiind prezidat de președintele Camerei
Deputaților.
SECȚIUNEA a 5-a
Comisiile Camerei Deputaților

1. Dispoziții comune
Art. 39. — Comisiile Camerei Deputaților sunt organisme de
lucru ale acesteia, înființate cu scopul de a îndeplini atribuțiile
prevăzute de lege și de prezentul regulament. Comisiile Camerei
Deputaților pregătesc documentele de lucru pentru lucrările în
plen ale acesteia și exercită controlul parlamentar.
Art. 40. — (1) Camera Deputaților constituie comisii
permanente și poate institui comisii de anchetă sau alte comisii
speciale.
(2) Camera Deputaților constituie, de asemenea, comisii de
mediere sau alte comisii comune cu Senatul.
(3) Comisiile permanente ale Camerei Deputaților sunt formate
dintr-un număr de 11—33 de deputați, cu excepția Comisiei
pentru regulament, care se compune din câte un reprezentant al
fiecărui grup parlamentar din Camera Deputaților. Numărul
membrilor comisiilor permanente se stabilește, pentru fiecare caz
în parte, de plenul Camerei Deputaților, la propunerea Comitetului
liderilor grupurilor parlamentare din Camera Deputaților.
Obiectivele, numărul membrilor, componența nominală și
conducerea comisiilor de anchetă sau speciale ale Camerei
Deputaților se aprobă de plenul acesteia odată cu constituirea
acestora.
(4) Un deputat face parte, în mod obligatoriu, dintr-o singură
comisie permanentă, cu excepția membrilor Comisiei pentru
regulament, Comisiei pentru tehnologia informației și comunicațiilor
și ai Comisiei pentru egalitatea de șanse pentru femei și bărbați,
care pot face parte și din altă comisie permanentă. Pe durata
mandatului, membrii Biroului permanent pot opta pentru una dintre
comisiile permanente.

16

MONITORUL OFICIAL AL ROMÂNIEI, PARTEA I, Nr. 35/16.I.2006

Art. 41. — (1) Alcătuirea comisiilor Camerei Deputaților se
face cu respectarea configurației politice inițiale a acesteia.
(2) Pentru fiecare comisie numărul de locuri care revine
fiecărui grup parlamentar sau deputaților independenți se aprobă
prin hotărâre a Camerei Deputaților, la propunerea Comitetului
liderilor grupurilor parlamentare.
Art. 42. — Propunerile de membri ai comisiilor Camerei
Deputaților se vor face de grupurile parlamentare, în limita
locurilor aprobate de plenul Camerei Deputaților, potrivit
prevederilor prezentului regulament, în termenul stabilit de Biroul
permanent al Camerei Deputaților.
Art. 43. — (1) Numărul membrilor fiecărei comisii a Camerei
Deputaților este stabilit, prin acordul liderilor grupurilor
parlamentare, cu respectarea configurației politice inițiale a
Camerei Deputaților.
(2) În cazul în care nu există dezacord asupra numărului
membrilor în comisiile Camerei Deputaților potrivit alin. (1), plenul
Camerei Deputaților va aproba, prin hotărâre, componența
numerică și nominală a comisiilor acesteia cu votul deschis al
majorității deputaților prezenți.
Art. 44. — Dacă grupurile parlamentare nu ajung la un acord
asupra componenței uneia sau a mai multor comisii, Biroul
permanent supune spre aprobare și Camera Deputaților hotărăște,
cu votul majorității membrilor prezenți, asupra candidaturilor
susținute de fiecare dintre grupurile parlamentare, respectându-se
configurația politică inițială a Camerei.
Art. 45. — (1) În prima lor ședință, convocată de Biroul
permanent al Camerei Deputaților, comisiile permanente își aleg
birourile, compuse din câte un președinte, 2 vicepreședinți și
2 secretari, cu excepția Comisiei pentru regulament, al cărei birou
este compus din președinte, un vicepreședinte și 2 secretari.
Funcțiile din biroul Comisiei pentru regulament sunt ocupate în
ordinea mărimii grupurilor parlamentare.
(2) Componența biroului comisiei se stabilește prin negocieri
între liderii grupurilor parlamentare, respectându-se configurația
politică inițială a Camerei, așa cum rezultă din constituirea inițială
a grupurilor parlamentare.
(3) Propunerile nominale pentru funcțiile prevăzute la alin. (1)
se fac de către liderii grupurilor parlamentare, în cadrul numărului
de locuri stabilit potrivit alin. (2).
(4) Lista candidaților pentru biroul comisiei se supune în
întregime votului membrilor acesteia și se aprobă cu majoritatea
voturilor deputaților prezenți.
(5)*) Revocarea unui membru din biroul comisiei se hotărăște
cu votul majorității deputaților din comisie, la solicitarea grupului
parlamentar care l-a propus sau a mai mult de jumătate din numărul
membrilor comisiei.
Art. 46. — Biroul fiecărei comisii a Camerei Deputaților:
a) propune ordinea de zi a ședințelor, prezentând comisiei
lista cuprinzând toate inițiativele legislative și celelalte probleme
de competența acesteia;
b) propune proiectul regulamentului de funcționare a comisiei
și orice modificare a acestuia;
c) propune sarcinile ce revin deputaților din comisie;
d) adoptă hotărâri în chestiuni care interesează bunul mers al
activității comisiei, stabilește atribuțiile personalului tehnic de
specialitate al comisiei și controlează îndeplinirea acestora;
e) constituie, cu aprobarea comisiei, dacă este necesar,
subcomisii, desemnându-le misiunea, componența și conducerea;
f) invită să ia parte la lucrările comisiei reprezentanți ai
societății civile, ai asociațiilor patronale, profesionale sau sindicale,
ai administrației publice centrale ori locale, precum și ai altor
persoane juridice, precum și persoane fizice, la solicitarea
membrilor comisiei, a Guvernului și a persoanelor interesate;
g) organizează, la propunerea membrilor comisiei, ședințe de
consultări cu reprezentanți ai societății civile, ai asociațiilor

patronale și profesionale, ai sindicatelor, ai administrației publice
centrale sau/și locale;
h) aprobă prezența persoanelor interesate să ia parte la lucrările
comisiei în condițiile prevăzute la art. 140 alin. (1) teza a II-a.
Art. 47. — Președintele comisiei:
a) conduce ședințele comisiei;
b) poate propune ca la lucrările comisiei, în scopul realizării
lor în bune condiții, să ia parte și alte persoane;
c) convoacă biroul comisiei pentru a stabili modalitățile de
îndeplinire a activităților reglementate la art. 46;
d) asigură reprezentarea comisiei în raporturile cu Guvernul
României, cu Biroul permanent al Camerei și cu celelalte comisii
ale Camerei Deputaților și ale Senatului;
e) îndeplinește alte atribuții cerute de desfășurarea în bune
condiții a lucrărilor comisiei prevăzute în prezentul regulament, în
Regulamentul ședințelor comune ale Camerei Deputaților și
Senatului, precum și în regulamentul comisiei;
f) solicită Biroului permanent al Camerei Deputaților, pentru
activitatea comisiei și a membrilor acesteia, personal de
secretariat și de specialitate, logistica necesară în vederea
desfășurării activității comisiei, autoturisme, în mod similar cu
liderul de grup.
Art. 48. — Vicepreședinții comisiilor îndeplinesc, pe rând,
atribuțiile președintelui, în absența sau potrivit delegării date de
către acesta.
Art. 49. — Secretarii comisiilor:
a) țin evidența prezenței membrilor comisiei la ședințele
acesteia;
b) asigură redactarea tuturor actelor comisiei;
c) numără voturile exprimate în ședințele comisiei;
d) urmăresc întocmirea proceselor-verbale, realizarea
stenogramelor sau înregistrarea ședințelor comisiei, după caz;
e) urmăresc buna funcționare a dotărilor comisiei, precum și
activitatea personalului;
f) îndeplinesc orice alte activități necesare bunului mers al
activității comisiei, ca urmare a dispozițiilor biroului sau ale
președintelui acesteia.
Art. 50. — Înainte de aprobarea ordinii de zi președintele de
ședință este obligat să supună votului toate propunerile de
modificare sau de completare a ordinii de zi.
Art. 51. — (1) Convocarea ședințelor comisiei se face cu cel
puțin 24 de ore înainte de către președintele acesteia sau, în
lipsa lui, de un vicepreședinte care îl înlocuiește.
(2) Participarea deputaților la ședințele comisiilor este
obligatorie.
(3) Pentru ca ședințele comisiei să se desfășoare în mod
regulamentar este necesară prezența majorității membrilor.
(4) Hotărârile comisiilor Camerei Deputaților se adoptă cu votul
majorității membrilor prezenți.
(5) În caz de absență nejustificată de la lucrările comisiei,
deputatului i se reține din indemnizația lunară, pentru fiecare zi
de absență, o sumă de bani ce reprezintă a 21-a parte din
indemnizația lunară, la care se adaugă diurna de deplasare.
(6) Deputatul care absentează de la lucrările comisiei poate fi
înlocuit de un alt deputat din același grup, pe baza împuternicirii
semnate de liderul grupului parlamentar.
Art. 52. — (1) Ședințele comisiilor parlamentare pot avea loc
în același timp cu cele ale plenului Camerei Deputaților, pe baza
aprobării date de Biroul permanent, la solicitarea președintelui de
comisie.
(2) Ședințele comisiilor parlamentare nu pot avea loc
concomitent cu ședința plenului dedicată votului final, potrivit
ordinii de zi. De asemenea, lucrările comisiei se suspendă de
drept în cazul în care președintele de ședință al Camerei
Deputaților solicită prezența deputaților la lucrările în plen.

*) Teza finală a acestui text a fost declarată neconstituțională prin Decizia Curții Constituționale nr. 602 din 14 noiembrie 2005, publicată în Monitorul Oficial
al României, Partea I, nr. 1.027 din 18 noiembrie 2005; și-a încetat efectele juridice în data de 2 ianuarie 2006, conform art. 147 alin. (1) din Constituția României,
republicată.

MONITORUL OFICIAL AL ROMÂNIEI, PARTEA I, Nr. 35/16.I.2006
(3) Activitatea comisiilor permanente ale Camerei Deputaților
se desfășoară, de regulă, la sediul Parlamentului. În cazuri
excepționale și cu aprobarea prealabilă a Biroului permanent,
activitatea comisiilor se poate desfășura în afara sediului
Parlamentului.
Art. 53. — Ședințele comisiilor Camerei Deputaților sunt
publice, cu excepția cazurilor în care plenul acestora prevede
altfel. Lucrările comisiilor Camerei Deputaților pot fi transmise pe
rețeaua internă de televiziune a Camerei Deputaților și la
posturile de radio și televiziune.
Art. 54. — (1) Miniștrii au acces la lucrările comisiilor. Dacă li
se solicită participarea, prezența lor devine obligatorie. Guvernul
trebuie înștiințat, prin președintele comisiei, cu cel puțin 24 de ore
înainte, cu privire la data, ora și locul desfășurării ședințelor
comisiilor.
(2) O dată pe sesiune miniștrii prezintă un raport de activitate
și strategia ministerului în fața comisiei de resort a Camerei
Deputaților.
Art. 55. — (1) La ședințele comisiilor vor fi invitați să participe
deputații și senatorii care au făcut propuneri, care stau la baza
lucrărilor acestora, cum ar fi autori de propuneri legislative, de
amendamente etc., precum și, la cererea președintelui comisiei,
specialiști ai Consiliului Legislativ.
(2) Comisiile pot invita să participe la lucrări persoane
interesate, reprezentanți ai unor organizații neguvernamentale și
specialiști din partea unor autorități publice sau a altor instituții
specializate. Reprezentanții organizațiilor neguvernamentale și
specialiștii invitați pot să își prezinte opiniile cu privire la
problemele discutate în comisie sau pot înmâna președintelui
comisiei documentații ce vizează tematica pusă în discuție.
(3) Numai deputații care sunt membri ai comisiei permanente
sau înlocuitorii împuterniciți au drept de vot la lucrările comisiei.
(4) Comisia poate hotărî, la propunerea biroului comisiei, a
președintelui sau a unui deputat, limitarea duratei luărilor de
cuvânt. Deputații, senatorii și invitații sunt obligați să se refere
exclusiv la chestiunea supusă dezbaterii. În caz contrar
președintele poate retrage cuvântul. Nimeni nu poate lua cuvântul
decât dacă îi este dat de președinte.
Art. 56. — (1) La începerea dezbaterii unui punct aflat pe
ordinea de zi, comisia desemnează, la propunerea președintelui
sau a unui alt membru, unul ori mai mulți raportori dintre
membrii săi.
(2) Raportorul va participa la redactarea raportului sau a
avizului comisiei, care va fi supus aprobării acesteia, și poate
susține raportul în plenul Camerei.
(3) Rapoartele și avizele vor cuprinde, în mod obligatoriu, pe
lângă opinia majorității membrilor comisiei, atât amendamentele
admise, cât și părerea contrară motivată a celorlalți deputați din
comisie și amendamentele respinse.
Art. 57. — (1) Votul în comisie este, de regulă, deschis.
(2) În anumite situații, hotărâte prin vot de membrii acesteia,
se poate recurge și la vot secret.
Art. 58. — (1) Cu privire la desfășurarea ședințelor comisiilor
se încheie procese-verbale și se pot realiza stenograme sau
înregistrări, care pot fi consultate de deputați.
(2) La sfârșitul fiecărei ședințe, prin grija biroului comisiei se
redactează sinteza lucrărilor și un comunicat de presă.
(3) Sinteza lucrărilor fiecărei comisii se publică săptămânal în
Monitorul Oficial al României, Partea a II-a. Sinteza cuprinde
problemele dezbătute, rezultatul votului asupra articolelor și
proiectelor de legi, numele și prenumele celor prezenți și ale
celor absenți.
2. Comisiile permanente ale Camerei Deputaților
Art. 59. — Comisiile permanente se aleg pe întreaga durată a
legislaturii. Denumirile și domeniile de activitate ale comisiilor
permanente sunt următoarele:
1. Comisia pentru politică economică, reformă și privatizare
— restructurarea economiei la nivel macroeconomic și la nivel
sectorial; programe de reconstrucție și dezvoltare; prognoză
economică; mijloace și instituții specifice ale economiei de piață;

17

problemele prețurilor și concurenței; libera inițiativă; privatizarea;
activitatea economică a Autorității pentru Valorificarea Activelor
Statului și a societăților de investiții financiare, a regiilor autonome
și a societăților comerciale cu capital integral de stat sau mixt;
importul și exportul de capital;
— alte probleme privind strategia dezvoltării economice și
politica reformei.
2. Comisia pentru buget, finanțe și bănci
— bugetul de stat și execuția bugetară; bugetul asigurărilor
sociale de stat și execuția acestuia; politica financiară; sistemul
de impozite și taxe, asigurări și reasigurări; echilibrul monetar,
circulația bănească, credite și sisteme de credite, dobânzi, scont;
bursa de valori și efecte; împrumuturi externe ale statului sau
garantate de stat; investiții realizate din credite bugetare.
3. Comisia pentru industrii și servicii
— industria și ramurile ei; transporturi, comerț (interior și
exterior), turism; protecția consumatorilor; strategii de dezvoltare a
industriilor și a serviciilor; asigurarea resurselor de materii prime
și energie pentru economia națională; dezvoltarea întreprinderilor
mici și mijlocii în industrie și în servicii; probleme specifice ale
privatizării în industrie și servicii, ale dezvoltării sectorului privat în
aceste ramuri; bursele de mărfuri industriale și servicii; strategii de
investiții; calitatea produselor industriale și a serviciilor; standarde
și mărci; protecția investițiilor și a mărcilor; progresul tehnic și
dezvoltarea tehnologică; eficiența și capacitatea concurențială a
produselor și serviciilor pe piața internă și externă.
4. Comisia pentru agricultură, silvicultură, industrie alimentară
și servicii specifice
— programe în domeniul agriculturii, horticulturii, zootehniei,
pisciculturii, silviculturii, fondului cinegetic; probleme specifice ale
privatizării în agricultură; libera inițiativă, forme de proprietate, de
asociere, creditare, arendare; gospodărirea fondului funciar;
activitatea societăților și regiilor cu capital de stat sau mixt din
agricultură, silvicultură și alimentație; servicii pentru agricultură,
îmbunătățiri funciare, industrie alimentară și silvicultură.
5. Comisia pentru drepturile omului, culte și problemele
minorităților naționale
— drepturile omului și ale cetățeanului; problemele
minorităților; libertatea de conștiință; problemele cultelor religioase;
libertatea de exprimare prin alte mijloace decât prin cele de
informare în masă.
6. Comisia pentru administrație publică, amenajarea teritoriului
și echilibru ecologic
— autonomia locală; reforme administrative; organizarea
administrativ-teritorială; statutul funcționarului public; sisteme
urbane; rețele urbane și rurale; finanțele publice locale; sisteme
ecologice și echilibru ecologic; calitatea aerului, apei, solului;
protecția florei, faunei și așezărilor umane; recuperarea zonelor
deteriorate; tehnologii pentru controlul și eliminarea emisiilor
poluante; gospodărirea apelor; amenajarea teritoriului; construcții.
7. Comisia pentru muncă și protecție socială
— raporturile individuale de muncă (contractul individual de
muncă, timpul de lucru, concediile, protecția muncii, sistemul de
salarizare, jurisdicția muncii, statutul juridic al femeii salariate);
raporturile colective de muncă (negocierea colectivă, contractul
colectiv de muncă, jurisdicția conflictelor colective de muncă);
statutul juridic al sindicatelor și al organizațiilor patronale; sistemul
asigurărilor sociale (pensii, indemnizații, ajutor de șomaj, alocație
de stat); asistența socială (ajutoare materiale, gratuități); ajutoare
materiale pentru persoane defavorizate: bătrâni, persoane cu
handicap, minori și altele; problematica ocupării forței de muncă.
8. Comisia pentru sănătate și familie
— ocrotirea sănătății populației; asistență sanitară; forme de
organizare a rețelei sanitare; problemele sociale ale familiei,
mamei și copilului, bătrânilor și persoanelor cu dizabilități;
probleme demografice.
9. Comisia pentru învățământ, știință, tineret și sport
— învățământul de toate formele și gradele; cercetarea
științifică; activitatea sportivă; problemele tineretului; protecția
proprietății intelectuale.

18

MONITORUL OFICIAL AL ROMÂNIEI, PARTEA I, Nr. 35/16.I.2006

10. Comisia pentru cultură, arte, mijloace de informare în
masă
— instituții de artă și cultură; protecția patrimoniului cultural
național; activitatea presei și a celorlalte mijloace de informare în
masă.
11. Comisia juridică, de disciplină și imunități
— constituționalitatea proiectelor de legi și a propunerilor
legislative; reglementări în domeniul dreptului civil, penal,
contravențional, procedură civilă, penală, administrativă,
organizarea judecătorească; alte reglementări cu caracter
precumpănitor juridic; probleme de disciplină parlamentară,
incompatibilități și imunități.
12. Comisia pentru apărare, ordine publică și siguranță
națională
— probleme privind apărarea, ordinea publică și siguranța
națională.
13. Comisia pentru politică externă
— probleme și programe de politică externă a României;
dialogul bilateral cu comisiile similare ale parlamentelor altor state
și ale organismelor parlamentare internaționale; avizarea tratatelor,
convențiilor și altor instrumente internaționale la care aderă
România; audierea persoanelor propuse să fie numite în funcția
de ambasador al României în străinătate, în urma căreia dă un
aviz consultativ.
14. Comisia pentru cercetarea abuzurilor, corupției și pentru
petiții
— examinarea petițiilor primite și cercetarea abuzurilor
semnalate prin aceste petiții; efectuarea unei anchete asupra
abuzurilor sesizate în cazurile în care Camera Deputaților dispune
aceasta ca urmare a prezentării, potrivit regulamentuui, a unei
cereri în fața plenului Camerei Deputaților.
15. Comisia pentru regulament
— interpretarea regulamentului, monitorizarea și analiza
intervențiilor referitoare la procedură formulate în plenul Camerei
Deputaților și elaborarea propunerilor de amendare a
regulamentului la începutul sesiunilor ordinare, când este cazul;
evidența și regularitatea cutumelor parlamentare; studierea și
informarea operativă a Camerei și a Biroului permanent despre
procedurile parlamentare din alte state sau din adunări
parlamentare paneuropene; elaborarea și prezentarea Biroului
permanent al Camerei Deputaților a propunerilor de modificare și
completare a Regulamentului Camerei Deputaților; analizarea
sesizărilor trimise de Cameră, de Biroul permanent sau de
președintele Camerei cu privire la procedurile și prevederile
regulamentului și prezentarea punctului de vedere în Camera
Deputaților; avizarea regulamentelor comisiilor permanente.
16. Comisia pentru tehnologia informației și comunicațiilor
— tehnologia informației și comunicațiilor, tehnologii avansate
specifice domeniului, alinierea la reglementările, respectiv la
standardele internaționale, și proprietatea intelectuală în domeniu.
17. Comisia pentru egalitatea de șanse pentru femei și bărbați
— eliminarea oricăror forme de discriminare după criteriul de
sex și îmbunătățirea condiției femeii în societate;
— integrarea principiului egalității de șanse pentru femei și
bărbați în inițiativele legislative, în politicile și programele ce
interesează atât femeile, cât și bărbații;
— urmărirea aplicării prevederilor referitoare la egalitatea de
șanse și de tratament pentru femei și bărbați din documentele
internaționale ratificate de România.
Art. 60. — (1) Schimbarea unui membru dintr-o comisie a
Camerei Deputaților se face la solicitarea grupului parlamentar
care l-a propus, cu aprobarea plenului Camerei Deputaților.
(2) În cazul în care un grup parlamentar își modifică
componența sau își încetează existența, Camera Deputaților
poate hotărî asupra rămânerii în comisii a deputaților deveniți
independenți, în limita locurilor disponibile rămase.
(3) Calitatea de membru al comisiei poate înceta prin demisie
sau la propunerea grupului parlamentar din care a făcut parte
deputatul, în cazul în care acesta nu mai este membru al

grupului. În acest caz, același grup parlamentar poate propune un
alt deputat pentru a fi ales membru al comisiei.
Art. 61. — Comisiile permanente ale Camerei Deputaților
examinează proiectele de legi, propunerile legislative, proiectele
de hotărâri ale Camerei Deputaților, avizele și amendamentele, în
vederea elaborării rapoartelor sau avizelor, după caz; dezbat și
hotărăsc asupra altor probleme trimise de Biroul permanent al
Camerei Deputaților; pot efectua anchete parlamentare, precum și
alte activități, în conformitate cu prevederile prezentului
regulament și ale Regulamentului ședințelor comune ale Camerei
Deputaților și Senatului.
Art. 62. — Biroul permanent trimite, spre examinare și în
vederea elaborării rapoartelor, proiectele de legi, propunerile
legislative, proiectele de hotărâri ale Camerei și amendamentele
formulate de către Guvern comisiei permanente sesizate în fond,
în competența căreia intră materia reglementată prin proiectul sau
propunerea respectivă. Acesta poate sesiza și alte comisii pentru
a-și da avizul cu privire la lucrarea respectivă.
Art. 63. — În cazul în care Biroul permanent sesizează în
fond două sau mai multe comisii asupra unei inițiative legislative,
comisiile respective vor redacta un raport comun. În cazul în care
comisiile sesizate în fond lucrează împreună, conducerea
ședințelor se va realiza prin rotație de președinții comisiilor.
Art. 64. — (1) Orice comisie permanentă poate solicita motivat
Biroului permanent să întocmească un raport, să participe la
întocmirea unui raport comun sau să își dea avizul asupra unui
proiect de lege ori a unei propuneri legislative trimise spre
examinare altei comisii.
(2) Solicitarea se va realiza în cel mult 5 zile de la sesizarea
comisiei ce urmează să întocmească raportul sau să își dea
avizul, cu condiția încadrării în termenul de depunere a raportului.
(3) Dacă solicitarea este aprobată, respectivei comisii i se vor
trimite și amendamentele deja depuse.
(4) Dacă o comisie permanentă consideră că un proiect de
lege sau o propunere legislativă cu care a fost sesizată nu este
de competența sa, aceasta poate solicita motivat Biroului
permanent, în cel mult 3 zile de la sesizarea ei, trimiterea
respectivei inițiative legislative altei comisii.
(5) În cazul în care Biroul permanent refuză solicitările
comisiilor prevăzute la alin. (1) și (4), Camera hotărăște prin vot.
Art. 65. — (1) Comisia permanentă sesizată în fond va stabili
un termen în care să îi fie remise avizul sau avizele celorlalte
comisii care examinează proiectul ori propunerea legislativă,
consultându-se cu acestea și ținând seama de termenul de
predare a raportului.
(2) Termenul de remitere a avizului sau avizelor nu poate fi
mai mic de jumătate din termenul pe care comisia sesizată în
fond îl are pentru predarea raportului.
(3) În caz de nerespectare a acestui termen comisia sesizată
în fond își va putea redacta raportul fără a mai aștepta avizul
sau avizele respective.
(4) Deputații care nu fac parte din comisia sesizată în fond,
precum și Guvernul vor putea depune amendamente într-un
termen ce nu poate fi mai mic de jumătate din termenul pe care
comisia sesizată în fond îl are pentru predarea raportului de la
anunțarea în plenul Camerei a proiectului de lege sau a
propunerii legislative.
(5) Comisia sesizată în fond nu va putea finaliza și depune
raportul decât după expirarea unui termen ce nu poate fi mai mic
de jumătate din termenul pe care comisia sesizată în fond îl are
pentru predarea raportului.
Art. 66. — La ședințele comisiei sesizate în fond vor fi invitați
la dezbateri atât raportorii comisiilor sesizate pentru avize, cât și
specialiști ai Consiliului Legislativ, dacă este necesară prezența
acestora.
Art. 67. — (1) În raportul comisiilor sesizate în fond se va
face referire la toate avizele celorlalte comisii care au examinat
proiectul sau propunerea respectivă, la toate amendamentele
primite, admise ori respinse, la avizul Consiliului Legislativ și la

MONITORUL OFICIAL AL ROMÂNIEI, PARTEA I, Nr. 35/16.I.2006
avizele altor autorități publice, dacă s-au întocmit asemenea
avize.
(2) Raportul va cuprinde propuneri motivate privind admiterea
fără modificări a actului examinat, respingerea acestuia sau
admiterea lui cu modificări și/ori completări și se înaintează
Biroului permanent.
(3) În cazul în care o comisie examinează în fond mai multe
proiecte de legi și propuneri legislative care au același obiect de
reglementare se întocmește un singur raport, cu respectarea
prevederilor alin. (1) și (2).
Art. 68. — (1) În cazul în care o comisie are spre examinare
în fond mai multe inițiative legislative care au același obiect de
reglementare, se întocmește un singur raport.
(2) Prima inițiativă legislativă va fi reținută de comisie ca
proiect de bază, pentru care se face propunere de aprobare, iar
pentru celelalte inițiative legislative se face propunere de
respingere, urmând ca prevederile pe care acestea le conțin să
fie considerate amendamente la proiectul propus spre aprobare.
(3) În cazul în care Camera Deputaților este Cameră
decizională, ea va solicita Senatului trimiterea inițiativelor
legislative care au stat la baza formei adoptate de Senat.
(4) În cazul în care pentru una dintre inițiativele legislative la
care se referă alin. (1) s-a aprobat procedură de urgență, raportul
se elaborează în procedură de urgență.
Art. 69. — (1) Biroul permanent aprobă termenele de
depunere a raportului după consultarea președinților comisiilor
sesizate în fond; modificarea acestor termene poate fi aprobată
numai de Biroul permanent de cel mult două ori, la solicitarea
scrisă a președintelui comisiei sesizate în fond. Termenele
aprobate de Biroul permanent, în cazul în care Camera
Deputaților este prima Cameră sesizată, nu pot fi, de regulă, mai
mici de 10 zile sau mai mari de 15 zile. În cazul în care Camera
Deputaților este Cameră decizională, aceste termene nu pot fi, de
regulă, mai mici de 14 zile sau mai mari de 60 de zile.
(2) Raportul va fi imprimat și difuzat deputaților cu cel puțin
3 zile înainte de data stabilită pentru dezbaterea proiectului de
lege sau a propunerii legislative, în plenul Camerei Deputaților, în
cazul proiectelor de legi și al propunerilor legislative pentru care
Camera Deputaților este prima Cameră sesizată, și cu cel puțin
5 zile în cazul celor pentru care Camera Deputaților este Cameră
decizională.
(3) Biroul permanent poate stabili adoptarea în procedură de
urgență în cazul proiectelor de legi care privesc ratificarea unor
tratate și convenții internaționale sau acorduri de împrumut.
Art. 70. — Proiectul se trimite spre reexaminare comisiei
sesizate în fond, dacă în urma dezbaterilor în plen se solicită
motivat aceasta sau intervin modificări importante pentru conținutul
său. Asupra acestei măsuri Camera Deputaților se pronunță prin
vot, la propunerea inițiatorului, a președintelui de ședință, a unui
grup parlamentar, a președintelui comisiei sesizate sau, după caz,
a raportorului acesteia. Președintele de ședință va fixa un termen
pentru întocmirea raportului suplimentar și va supune aprobării
plenului Camerei Deputaților acest termen.
Art. 71. — (1) Orice comisie permanentă poate porni, la
solicitarea unuia sau a mai multor membri ai săi, o anchetă, în
cadrul competenței sale, cu încuviințarea plenului Camerei
Deputaților, privitoare la activitatea desfășurată de Guvern sau de
administrația publică.
(2) Pentru a obține încuviințarea comisia permanentă va
prezenta o cerere motivată, adoptată cu votul majorității membrilor
săi, în care vor fi enunțate materiile ce formează obiectul
anchetei, scopul ei, mijloacele necesare și termenul până la care
raportul comisiei urmează să fie prezentat plenului Camerei
Deputaților.
3. Comisii speciale ale Camerei Deputaților
Art. 72. — (1) Camera Deputaților poate constitui comisii
speciale pentru avizarea unor acte legislative complexe, pentru
elaborarea unor propuneri legislative sau pentru alte scopuri,

19

indicate în hotărârea de înființare a comisiei, la propunerea a
50 de deputați din cel puțin două grupuri parlamentare.
Propunerile legislative astfel elaborate nu se mai supun examinării
altor comisii.
(2) Prin aceeași hotărâre se vor indica: denumirea și
obiectivele comisiei, precum și componența acesteia. Componența
comisiei și biroul acesteia se stabilesc la propunerea Comitetului
liderilor grupurilor parlamentare, respectându-se configurația
politică inițială a Camerei Deputaților.
(3) Comisiile speciale constituite potrivit alin. (1) au același
statut ca și comisiile permanente.
(4) Membrii comisiilor speciale își păstrează și calitatea de
membru al comisiilor permanente.
(5) Celelalte probleme legate de organizarea și funcționarea
comisiei vor fi reglementate de biroul acesteia, în măsura în care
prevederile art. 39—58 nu sunt îndestulătoare.
4. Comisii de anchetă ale Camerei Deputaților
Art. 73. — (1) În condițiile în care se consideră necesară
clarificarea cauzelor și împrejurărilor în care s-au produs
evenimente sau au avut loc acțiuni cu efecte negative, precum și
stabilirea concluziilor, răspunderilor și măsurilor ce se impun,
Camera Deputaților poate hotărî inițierea unei anchete
parlamentare.
(2) Ancheta poate fi realizată de o comisie permanentă, în
condițiile art. 71, sau de o comisie de anchetă parlamentară
înființată în acest scop.
Art. 74. — (1) Anchetele parlamentare nu pot avea ca obiect
investigarea unor fapte sau activități care fac obiectul unor
anchete judiciare sau care se află pe rolul unor instanțe de
judecată.
(2) O anchetă parlamentară încetează de drept în momentul
deschiderii unor proceduri judiciare privitoare la faptele sau
activitățile care constituie obiectul ei, situație în care Biroul
permanent al Camerei Deputaților anunță organele de urmărire
penală că pot avea acces la toate documentele referitoare la
cazul în speță, aflate în arhiva Camerei Deputaților.
Art. 75. — La cererea a minimum 50 de deputați din cel puțin
două grupuri parlamentare Camera Deputaților va putea hotărî
înființarea unei comisii de anchetă, prevederile art. 39—58 și ale
art. 72 alin. (2)—(5) fiind aplicabile.
Art. 76. — (1) În vederea audierii, Comisia de anchetă
parlamentară poate cita orice persoană care poate avea
cunoștință despre o faptă sau o împrejurare de natură să
servească la aflarea adevărului în cauza care formează obiectul
activității comisiei.
(2) Persoanele citate sunt obligate să se prezinte în fața
Comisiei de anchetă parlamentară.
(3) La cererea Comisiei de anchetă parlamentară orice
persoană care cunoaște fapte sau împrejurări în legătură cu
obiectul cercetării ori care deține un mijloc de probă este obligată
să le aducă la cunoștință sau să le înfățișeze la termenele
stabilite. Instituțiile și organizațiile sunt obligate, în condițiile legii,
să răspundă la solicitările Comisiei de anchetă parlamentară în
termenul stabilit de aceasta.
(4) Când, pentru lămurirea unor fapte sau împrejurări în
vederea aflării adevărului, este necesară întocmirea unor rapoarte
de expertiză, Comisia de anchetă parlamentară solicită efectuarea
de expertize.
(5) Dispozițiile legii referitoare la citarea, prezentarea și
ascultarea martorilor, precum și cele privitoare la prezentarea și
predarea obiectelor ori înscrisurilor sau efectuarea expertizelor se
aplică în mod corespunzător.
(6) Președintele comisiei care efectuează ancheta atrage
atenția persoanei audiate că are obligația de a spune adevărul,
de a nu ascunde nimic din ceea ce știe și că nerespectarea
acestei obligații atrage răspunderea penală.
(7) Comisia poate solicita în cursul investigațiilor și accesul, în
condițiile legii, la informații clasificate.

20

MONITORUL OFICIAL AL ROMÂNIEI, PARTEA I, Nr. 35/16.I.2006

(8) Cheltuielile necesare efectuării expertizelor și a altor acte
procedurale, ce țin de activitatea comisiei, se aprobă de Biroul
permanent al Camerei Deputaților, la solicitarea președintelui
Comisiei de anchetă parlamentară.
Art. 77. — Lucrările Comisiei de anchetă parlamentară se
încheie cu redactarea unui raport asupra anchetei derulate, care
se dezbate de Camera Deputaților, în termen de 15 zile de la
depunere. Termenul maxim pentru realizarea unei anchete de
către o comisie este de 180 de zile, termen în care comisia
trebuie să depună raportul final. La cererea motivată a biroului
Comisiei de anchetă parlamentară, plenul Camerei Deputaților
poate să prelungească doar o singură dată acest termen cu
maximum 60 de zile.
Art. 78. — (1) Concluziile, răspunderile și măsurile conținute
în raportul privind ancheta parlamentară, dezbătute de către
Camera Deputaților, vor fi reflectate în conținutul unei hotărâri
care, după adoptare, va fi înaintată, dacă se impune, împreună
cu raportul, autorităților competente în vederea examinării și
soluționării.
(2) Pentru soluționarea problemelor rezultate din hotărârea
Camerei Deputaților și din raportul Comisiei de anchetă
parlamentară, autoritățile competente pot avea acces la toate
documentele ce au stat la baza întocmirii respectivului raport,
care se păstrează în arhiva Camerei, conform dispozițiilor legale
în vigoare.
(3) Autoritățile sesizate cu hotărârea Camerei Deputaților și cu
raportul comisiei de anchetă parlamentară au obligația să
informeze, în termen de 30 de zile de la adoptarea soluției,
Biroul permanent al Camerei Deputaților privind soluțiile adoptate
și motivarea acestora. Biroul permanent va prezenta plenului
Camerei Deputaților informarea autorităților sesizate.
Art. 79. — Dispozițiile art. 76, 77 și 78 se aplică și în cazul
comisiilor permanente care desfășoară anchete potrivit art. 71.
5. Comisii de mediere*)
Art. 80. — (1) Dacă una dintre Camere adoptă un proiect de
lege sau o propunere legislativă într-o redactare diferită de cea
aprobată de cealaltă Cameră, președintele Camerei Deputaților și
președintele Senatului vor iniția procedura de mediere.
(2) În acest scop Biroul permanent va propune Camerei
Deputaților, după consultarea grupurilor parlamentare, un număr
de 7 deputați care vor face parte din comisia de mediere,
urmărindu-se respectarea configurației politice a Camerei.
(3) Deputații aprobați de Camera Deputaților, împreună cu
7 senatori desemnați de Senat, formează comisia de mediere.
Art. 81. — (1) Comisia de mediere se reunește la sediul
uneia dintre Camere la convocarea președintelui comisiei sesizate
în fond de la Camera care a adoptat ultima proiectul și stabilește
regulile după care își va desfășura activitatea, inclusiv termenul
în care urmează să prezinte raportul.
(2) Conducerea lucrărilor se realizează prin rotație de către un
deputat sau un senator, stabilit de comisie.
Art. 82. — Hotărârile comisiei se iau cu acordul majorității
membrilor acesteia. În caz de egalitate la 7 voturi decide votul
președintelui care conduce ședința comisiei în momentul votării.
Art. 83. — (1) Activitatea comisiei încetează odată cu
depunerea raportului, a cărui aprobare are loc în condițiile art. 82,
precum și în cazul în care comisia nu ajunge la un acord asupra
raportului în termenul stabilit.
(2) În cazul în care comisia de mediere nu ajunge la un
acord cu privire la textele aflate în divergență, în termenul stabilit
potrivit art. 81 alin. (1), sau dacă una dintre Camere nu aprobă
raportul comisiei de mediere, textele aflate în divergență se supun
dezbaterii în ședința comună a celor două Camere, potrivit
regulamentului acestor ședințe.

CAPITOLUL II
Desfășurarea lucrărilor Camerei Deputaților
SECȚIUNEA 1
Sesiunile și actele Camerei Deputaților

Art. 84. — (1) Camera Deputaților își desfășoară activitatea în
două sesiuni ordinare pe an. Prima sesiune începe în luna
februarie și nu poate depăși sfârșitul lunii iunie. A doua sesiune
începe în luna septembrie și nu poate depăși sfârșitul lunii
decembrie.
(2) Camera Deputaților se întrunește și în sesiuni
extraordinare, la cererea Președintelui României, a Biroului
permanent sau a cel puțin unei treimi din numărul deputaților.
(3) Cererea de convocare a unei sesiuni extraordinare se face
în scris și va cuprinde ordinea de zi, precum și perioada de
desfășurare a sesiunii. Neaprobarea de către Cameră a ordinii de
zi solicitate împiedică ținerea sesiunii extraordinare.
(4) Convocarea Camerei Deputaților se face de către
președintele acesteia. Președintele nu va lua în considerare
cererile pentru convocarea unei sesiuni extraordinare care nu
îndeplinesc condițiile prevăzute la alin. (2) și (3).
(5) În timpul sesiunilor, deputații lucrează în ședințe în plen, în
comisii, în grupuri parlamentare, la nivelul birourilor parlamentare,
în circumscripțiile electorale ori îndeplinesc alte sarcini dispuse de
Camera Deputaților.
(6) În afara sesiunilor deputații își pot desfășura activitatea, cu
aprobarea Biroului permanent, în comisii permanente sau speciale
ori îndeplinesc alte sarcini dispuse de Camera Deputaților.
(7) În afara sesiunilor deputații pot lucra în grupuri
parlamentare, din dispoziția sau cu aprobarea conducerii
grupurilor, și își exercită mandatul la nivelul birourilor parlamentare
și în circumscripțiile electorale.
Art. 85. — Camera Deputaților adoptă legi, hotărâri, moțiuni
simple, mesaje, declarații, rezoluții și alte acte politice în prezența
majorității deputaților, conform prevederilor prezentului regulament.
SECȚIUNEA a 2-a
Ordinea de zi și programul de lucru ale Camerei Deputaților

Art. 86. — (1) Proiectul ordinii de zi și proiectul programului
de lucru ale Camerei Deputaților pentru săptămâna următoare se
întocmesc de Biroul permanent.
(2) Biroul permanent, din proprie inițiativă sau la solicitarea
motivată a inițiatorului, poate include în proiectul ordinii de zi
dezbaterea unui proiect de lege sau a unei propuneri legislative
la care termenul de depunere a raportului a fost depășit.
Art. 87. — (1) Ordinea de zi a Camerei Deputaților cuprinde
toate problemele care se supun dezbaterii și adoptării Camerei.
(2) Proiectele de legi și propunerile legislative se înscriu în
proiectul ordinii de zi în termen de cel mult 5 zile de la primirea
de către Biroul permanent a raportului comisiei sesizate în fond,
în cazul în care Camera Deputaților a fost sesizată ca primă
Cameră, și în termen de cel mult 7 zile pentru cele în care este
Cameră decizională.
(3) Proiectele de hotărâri se înscriu în proiectul ordinii de zi,
în termen de cel mult 5 zile de la primirea de către Biroul
permanent a raportului comisiei sesizate în fond.
(4) La întocmirea și adoptarea ordinii de zi în domeniul
legislativ se va asigura prioritate cererilor adresate de birourile
comisiilor permanente, dezbaterilor în procedură de urgență,
cererilor pentru adoptarea unei asemenea proceduri, proiectelor
de legi și propunerilor legislative pentru care Camera Deputaților
este prima Cameră sesizată și dezbaterii rapoartelor întocmite de
comisiile de mediere.

*) Conform art. 155 alin. (1) din Constituția României, republicată, procedura medierii se referă doar la proiectele de legi și propunerile legislative în curs de
legiferare, înregistrate înainte de adoptarea Legii de revizuire a Constituției României, rămânând aplicabilă legilor constituționale.

MONITORUL OFICIAL AL ROMÂNIEI, PARTEA I, Nr. 35/16.I.2006
(5) Alte propuneri sau documente decât cele din domeniul
legislativ se transmit Biroului permanent, pentru a fi incluse în
proiectul ordinii de zi, cu cel puțin două zile înainte de ședința
Comitetului liderilor grupurilor parlamentare, dacă prin lege, prin
prezentul regulament sau prin hotărâre a Camerei Deputaților nu
se prevede un termen mai scurt.
(6) Cererile Președintelui României, rapoartele și declarațiile
primului-ministru se înscriu cu prioritate pe ordinea de zi.
(7) Proiectul de lege sau propunerea legislativă transmisă spre
reexaminare în baza prevederilor art. 104 alin. (3) se înscrie cu
prioritate pe ordinea de zi pentru dezbatere în procedură de
urgență.
Art. 88. — Programul de lucru al Camerei Deputaților se
stabilește în concordanță cu ordinea de zi și poate cuprinde
măsuri pentru organizarea dezbaterilor Camerei.
Art. 89. — Proiectul ordinii de zi și proiectul programului de
lucru sunt săptămânale și se aprobă de Comitetul liderilor
grupurilor parlamentare în ziua de miercuri a fiecărei săptămâni
de lucru a Camerei, pentru săptămâna următoare.
Art. 90. — În cazuri excepționale, modificarea ordinii de zi sau
a programului de lucru se aprobă de Comitetul liderilor grupurilor
parlamentare, la cererea Biroului permanent.
Art. 91. — (1) Ordinea de zi și programul de lucru aprobate
se transmit în scris și pe suport electronic deputaților și
grupurilor parlamentare și se afișează la sediul Camerei
Deputaților în aceeași zi în care au fost aprobate de Comitetul
liderilor grupurilor parlamentare.
(2) Prevederile alin. (1) se aplică în mod corespunzător și în
caz de modificare sau de completare a ordinii de zi ori a
programului de lucru.
(3) În prima ședință a Camerei, după votul din Comitetul
liderilor grupurilor parlamentare, liderii grupurilor parlamentare au
dreptul să prezinte Camerei poziția grupului față de ordinea de zi
și programul de lucru.
SECȚIUNEA a 3-a
Procedura legislativă

Art. 92. — (1) În exercițiul dreptului de inițiativă legislativă,
Guvernul înaintează Camerei proiecte de legi. Deputații, senatorii
și cetățenii prevăzuți la art. 74 din Constituția României,
republicată, pot prezenta Camerei Deputaților propunerile
legislative. Acestea trebuie să fie însoțite de o expunere de
motive și redactate în forma cerută pentru proiectele de legi.
(2) Deputații pot prezenta și proiecte de hotărâri ale Camerei
Deputaților.
(3) În cazul propunerilor legislative depuse în condițiile
alin. (1), președintele Biroului permanent solicită avizul Consiliului
Legislativ și punctul de vedere sau informarea, după caz, a
Guvernului, care trebuie depuse în maximum 15 zile de la data
solicitării. Punctul de vedere al Guvernului poate conține și
amendamente.
(4) În cazul propunerilor legislative depuse în condițiile
alin. (1), care implică modificarea prevederilor bugetului de stat
sau ale bugetului asigurărilor sociale de stat, președintele
Camerei Deputaților va solicita în mod obligatoriu o informare din
partea Guvernului, în condițiile art. 111 din Constituția României,
republicată, în același termen de 15 zile.
(5) În cazul în care Consiliul Legislativ sau Guvernul nu
transmite, în termen de 15 zile de la solicitare, avizul, punctul de
vedere sau informarea, după caz, Biroul permanent va stabili
comisia sesizată în fond, comisiile de aviz, termenul de depunere
a raportului pentru propunerea legislativă respectivă, trimițând
proiectul pentru dezbatere și întocmirea raportului.
(6) Dacă în cursul dezbaterii, în comisia sesizată în fond apar
amendamente care impun modificarea prevederilor bugetului de

21

stat sau ale bugetului asigurărilor sociale de stat, președintele
comisiei va solicita în mod obligatoriu o informare din partea
Guvernului, în condițiile art. 111 din Constituția României,
republicată, într-un termen care să se încadreze în termenul de
predare a raportului.
(7) În cazul propunerilor legislative inițiate de cetățeni,
președintele Camerei Deputaților, înainte de comunicarea lor către
deputați și de sesizarea în fond a comisiei permanente
competente, va solicita Curții Constituționale verificarea îndeplinirii
condițiilor constituționale pentru exercitarea inițiativei legislative.
(8) Potrivit art. 75 din Constituția României, republicată, se
supun spre dezbatere și adoptare Camerei Deputaților, ca primă
Cameră sesizată:
1. proiectele de legi și propunerile legislative pentru ratificarea
tratatelor sau a altor acorduri internaționale și a măsurilor
legislative ce rezultă din aplicarea acestor tratate sau acorduri;
2. proiectele legilor organice prevăzute în Constituția
României, republicată, la:
a) art. 31 alin. (5) — Organizarea și funcționarea serviciilor
publice de radio și televiziune și controlul parlamentar al acestora;
b) art. 40 alin. (3) — Dreptul de asociere, respectiv
incompatibilitatea cu calitatea de membru al partidelor politice a
unor categorii socioprofesionale;
c) art. 55 alin. (2) și (3)*) — Condițiile privind îndeplinirea
îndatoririlor militare de către cetățenii români;
d) art. 58 alin. (3) — Organizarea și funcționarea instituției
Avocatului Poporului;
e) art. 73 alin. (3) — Categorii de legi;
— lit. e) — organizarea Guvernului și a Consiliului Suprem de
Apărare a Țării;
— lit. k) — contenciosul administrativ;
— lit. l) — organizarea și funcționarea Consiliului Superior al
Magistraturii, a instanțelor judecătorești, a Ministerului Public și a
Curții de Conturi;
— lit. n) — organizarea generală a învățământului;
— lit. o) — organizarea administrației publice locale, a
teritoriului, precum și regimul general privind autonomia locală;
f) art. 79 alin. (2) — Înființarea, organizarea și funcționarea
Consiliului Legislativ;
g) art. 102 alin. (3) — Guvernul — rolul și structura;
h) art. 105 alin. (2) — Incompatibilitățile cu funcția de membru
al Guvernului;
i) art. 117 alin. (3) — Înființarea de autorități administrative
autonome;
j) art. 118 alin. (2) și (3) — Structura sistemului național de
apărare, pregătirea populației, a economiei și a teritoriului pentru
apărare, statutul cadrelor militare și reglementări similare
referitoare la celelalte componente ale forțelor armate;
k) art. 120 alin. (2) — Raporturile cetățenilor aparținând unei
minorități naționale cu serviciile publice deconcentrate în unitățile
administrativ-teritoriale, unde respectivele minorități au o pondere
semnificativă, în ceea ce privește utilizarea limbii materne;
l) art. 126 alin. (4) și (5) — Compunerea Înaltei Curți de
Casație și Justiție, regulile de funcționare ale acesteia și
înființarea de instanțe judecătorești specializate în anumite materii;
m) art. 142 — Curtea Constituțională.
(9) Potrivit art. 75 din Constituția României, republicată, se
supun spre dezbatere și adoptare Camerei Deputaților, în calitate
de Cameră decizională:
1. toate proiectele de legi și propunerile legislative de nivelul
legilor ordinare, altele decât cele pentru ratificarea tratatelor
internaționale sau a altor acorduri internaționale, precum și a
măsurilor legislative ce rezultă din aplicarea acestora;

*) Declarat neconstituțional, în ceea ce privește referirea la art. 55 alin. (3) din Constituția României, republicată, prin Decizia Curții Constituționale nr. 602 din
14 noiembrie 2005, publicată în Monitorul Oficial al României, Partea I, nr. 1.027 din 18 noiembrie 2005; și-a încetat efectele juridice în data de 2 ianuarie 2006,
conform art. 147 alin. (1) din Constituția României, republicată.

22

MONITORUL OFICIAL AL ROMÂNIEI, PARTEA I, Nr. 35/16.I.2006

2. proiectele legilor organice prevăzute în Constituția
României, republicată, la:
a) art. 3 alin. (2) — Frontierele țării;
b) art. 5 alin. (1) — Dobândirea și pierderea cetățeniei
române;
c) art. 12 alin. (4) — Simboluri naționale;
d) art. 16 alin. (4) — Dreptul cetățenilor Uniunii Europene de
a alege și de a fi aleși în autoritățile publice locale;
e) art. 44 alin. (2) — Dreptul de proprietate privată;
f) art. 52 alin. (2) — Dreptul persoanei vătămate de o
autoritate publică;
g)*) art. 63 alin. (1) — Prelungirea mandatului Parlamentului;
h)*) art. 70 alin. (1) — Jurământul deputaților și senatorilor;
i) art. 73 alin. (3) — Categorii de legi:
— lit. a) — sistemul electoral, organizarea și funcționarea
Autorității Electorale Permanente;
— lit. b) — organizarea, funcționarea și finanțarea partidelor
politice;
— lit. d) — Organizarea și desfășurarea referendumului;
— lit. f) — regimul stării de mobilizare parțială sau totală a
forțelor armate și al stării de război;
— lit. g) — regimul stării de asediu și al stării de urgență;
— lit. h) — infracțiunile, pedepsele și regimul executării
acestora;
— lit. i) — acordarea amnistiei sau a grațierii colective;
— lit. j) — statutul funcționarilor publici;
— lit. m) — regimul juridic general al proprietății și al
moștenirii;
— lit. p) — regimul general privind raporturile de muncă,
sindicatele, patronatele și protecția socială;
— lit. r) — statutul minorităților naționale din România;
— lit. s) — regimul general al cultelor;
j) art. 83 alin. (3) — Prelungirea mandatului Președintelui;
k) art. 123 alin. (3) — Atribuțiile prefectului;
l) art. 125 alin. (2) — Statutul judecătorilor în raport cu
Consiliul Superior al Magistraturii;
m) art. 128 alin. (2) — Folosirea limbii materne și a
interpretului în fața instanțelor judecătorești de către cetățenii
români aparținând minorităților naționale;
n) art. 136 alin. (3), (4) și (5) — Obiectul exclusiv al
proprietății publice, darea în administrare, concesionarea sau
închirierea bunurilor proprietate publică, inviolabilitatea proprietății
private;
o) art. 141 — Consiliul Economic și Social.
(10) Proiectele de legi se înaintează Camerei Deputaților
însoțite de avizul Consiliului Legislativ.
Art. 93. — Proiectele de legi, propunerile legislative și
proiectele de hotărâri ale Camerei Deputaților se distribuie
deputaților după prezentarea lor la Biroul permanent.
Art. 94. — (1) La începutul fiecărei ședințe în plenul Camerei
Deputaților, președintele de ședință va anunța că a fost realizată
distribuirea către deputați a documentelor prevăzute la alin. (2) și
(3), pentru informarea acestora.
(2) La casetele deputaților se vor distribui programul de lucru,
ordinea de zi, informarea privind proiectele de legi, propunerile
legislative și proiectele de hotărâri ale Camerei Deputaților.
Informarea va cuprinde titlul, inițiatorul, comisiile sesizate în fond
și comisiile ce vor întocmi aviz, precum și termenele de depunere
a raportului și a amendamentelor.
(3) Tot la casetele deputaților se vor distribui lista rapoartelor
ce au fost întocmite de comisiile sesizate în fond în ordinea
cronologică a depunerii lor la Biroul permanent, lista proiectelor
de legi și a propunerilor legislative ce au fost adoptate de cele
două Camere și pentru care se poate exercita dreptul de sesizare
a Curții Constituționale, conform legii, lista conținutului fiecărui
Monitor Oficial al României și textele integrale ale moțiunilor
simple și de cenzură.

(4) Conținutul documentelor prevăzute la alin. (1) și (2) este
imprimat prin grija personalului de specialitate al Camerei
Deputaților, la solicitarea expresă a deputaților. Accesarea acestor
documente se va putea face și de la cabinetele deputaților din
circumscripții care vor fi conectate la baza de date a Camerei
Deputaților.
Art. 95. — Proiectele de legi, propunerile legislative, precum și
proiectele de hotărâri ale Camerei prevăzute la art. 94 se trimit
de îndată de Biroul permanent spre dezbatere și avizare
comisiilor permanente competente, cu respectarea prevederilor
art. 92, după caz.
Art. 96. — (1) Inițiatorul proiectului sau al propunerii legislative
poate să își retragă proiectul sau propunerea până la aprobarea
ordinii de zi pe care a fost înscris.
(2) În cazul în care o propunere legislativă aparține mai
multor inițiatori, este necesar acordul scris al tuturor inițiatorilor
pentru retragerea respectivei propuneri.
Art. 97. — (1) După examinarea și dezbaterea proiectului de
lege sau a propunerii legislative, comisia permanentă sau
comisiile permanente sesizate în fond întocmesc, în termenul
stabilit, un raport.
(2) Raportul comisiei sesizate în fond va propune adoptarea,
adoptarea cu modificări ori respingerea proiectului de lege sau a
propunerii legislative și va cuprinde amendamentele admise și
amendamentele respinse, cu menționarea autorilor acestora,
avizele celorlalte comisii, referiri la modul cum s-au soluționat
propunerile cuprinse în avizul Consiliului Legislativ, referiri cu
privire la punctul de vedere al Guvernului, dacă există implicații
financiare asupra bugetului de stat sau asupra bugetului
asigurărilor sociale de stat, alte avize, dacă este cazul, precizări
cu privire la articolele care intră în competența decizională a
Camerei Deputaților, respectiv a Senatului, în cazul în care
Camera Deputaților este Cameră decizională, iar în situația
proiectelor de legi privind aprobarea sau respingerea ordonanțelor
se vor reglementa, dacă este cazul, măsurile necesare cu privire
la efectele juridice produse pe perioada de aplicare a ordonanței.
(3) Raportul se transmite Biroului permanent, care va asigura
multiplicarea și difuzarea acestuia Guvernului, deputaților și
inițiatorilor, cu respectarea termenului prevăzut la art. 69 alin. (2).
(4) În situația prevăzută la art. 105 alin. (3) comisia va
întocmi un raport care va cuprinde propunerea de adoptare ori
adoptare cu modificări a proiectului sau a propunerii legislative.
Art. 98. — Proiectele și propunerile legislative avizate potrivit
art. 95—97 se supun dezbaterii Camerei în succesiunea
prevăzută pe ordinea de zi aprobată, în condițiile regulamentului.
Art. 99. — (1) Deputații, grupurile parlamentare sau Guvernul,
sub semnătura unui membru al Guvernului, au dreptul de a
prezenta amendamente la comisia sesizată în fond, în termenele
stabilite de art. 65 alin. (4).
(2) Pentru propunerile legislative elaborate de o comisie
parlamentară specială amendamentele se depun la acea comisie
în termen de 7 zile de la anunțarea în plenul Camerei
Deputaților. În aceeași zi cu anunțarea în plen propunerea
legislativă se comunică Guvernului. După expirarea termenului de
depunere a amendamentelor, comisia este obligată în termen de
5 zile să întocmească un raport suplimentar asupra acestora,
care se va difuza deputaților. Numai după împlinirea acestui
termen propunerea legislativă poate fi înscrisă pe ordinea de zi.
(3) Amendamentele formulate de către deputați se depun în
scris, motivat și sub semnătura inițiatorului, la comisia sesizată în
fond, cu precizarea, dacă este cazul, a grupului parlamentar din
care face parte.

*) Declarat neconstituțional prin Decizia Curții Constituționale nr. 602 din 14 noiembrie 2005, publicată în Monitorul Oficial al României, Partea I, nr. 1.027
din 18 noiembrie 2005; și-a încetat efectele juridice în data de 2 ianuarie 2006, conform art. 147 alin. (1) din Constituția României, republicată.

MONITORUL OFICIAL AL ROMÂNIEI, PARTEA I, Nr. 35/16.I.2006
(4) Amendamentele Guvernului se depun numai sub
semnătura unui membru al Guvernului la Biroul permanent și vor
fi transmise comisiei sesizate în fond.
(5) Data depunerii amendamentului este data înregistrării sale
la comisie sau la Biroul permanent, după caz, unde se va ține o
evidență specială a tuturor amendamentelor primite. La cerere, se
va elibera autorului o dovadă că amendamentul a fost primit.
(6) Comisia sesizată în fond sau, după caz, comisia specială
se pronunță asupra tuturor amendamentelor înregistrate, cu
respectarea termenului prevăzut la alin. (1) sau (2). Numai în
cazul în care consideră necesar comisia va solicita și avizul unei
alte comisii asupra unuia sau mai multor amendamente.
(7) Președintele comisiei sesizate în fond poate solicita punctul
de vedere al Consiliului Legislativ cu privire la unele
amendamente, punct de vedere care va fi trimis în termenul
stabilit de comisie.
(8) Pentru amendamentele orale, prezentate în plen, cu
respectarea art. 108 alin. (3), avizul comisiei se dă tot oral de
către raportor, la solicitarea președintelui Camerei.
(9) Este interzis președintelui Camerei să supună dezbaterii
sau votului un amendament asupra căruia comisia nu s-a
pronunțat, cu excepția situației prevăzute la art. 37 lit. c).
Art. 100. — (1) Dezbaterea generală a proiectului de lege sau
a propunerii legislative este precedată de prezentarea de către
inițiator a motivelor care au condus la promovarea proiectului,
precum și a raportului comisiei permanente de către președintele
acesteia sau de un raportor desemnat de comisie.
(2) Președintele comisiei, raportorul și membrii acesteia pot fi
asistați pe toată perioada dezbaterilor de experți parlamentari din
cadrul Camerei Deputaților.
Art. 101. — Pentru dezbaterea generală a proiectului sau a
propunerii legislative fiecare grup parlamentar poate să
desemneze un singur reprezentant. Președintele Camerei dă
cuvântul reprezentanților grupurilor parlamentare în ordinea
înscrierii. El poate propune Camerei limitarea timpului destinat
dezbaterii generale.
Art. 102. — Inițiatorul proiectului sau al propunerii legislative,
președintele comisiei sesizate în fond sau raportorul acestei
comisii are dreptul să ia cuvântul înainte de încheierea dezbaterii
generale.
Art. 103. — În faza dezbaterii generale a proiectului sau a
propunerii legislative nu pot fi propuse amendamente.
Art. 104. — (1) Dacă prin raportul comisiei sesizate în fond
se propune respingerea proiectului, a propunerii legislative sau a
proiectului de hotărâre a Camerei Deputaților, după încheierea
dezbaterii generale președintele cere Camerei să se pronunțe
prin vot.
(2) Votul cu privire la propunerea de respingere poate fi dat și
într-o ședință specială de vot.
(3) În cazul în care Camera Deputaților nu este de acord cu
propunerea de respingere, dezbaterea pe articole se va face
într-o ședință ulterioară conform ordinii de zi, urmând să fie luate
în considerare amendamentele depuse la comisia sesizată în fond
și care sunt înscrise în raport ca amendamente respinse,
procedura finalizându-se cu propunerea de adoptare a respectivei
inițiative ori hotărâri a Camerei Deputaților, sau președintele va
trimite spre reexaminare proiectul comisiei sesizate în fond, cu
stabilirea termenului pentru un nou raport.
Art. 105. — (1) În situația ordonanțelor se supune la vot
proiectul de lege de aprobare a ordonanței, dacă prin ultimul
raport al comisiei sesizate în fond se propune aprobarea sau
aprobarea cu modificări a acesteia. În cazul în care comisia
sesizată în fond propune respingerea ordonanței se va supune
votului proiectul legii de respingere a ordonanței.

23

(2) După dezbaterea ultimului raport întocmit, dacă plenul
Camerei nu reușește să adopte proiectul de lege referitor la
ordonanță, în condițiile în care Camera Deputaților este Cameră
decizională, respectivul proiect se va rediscuta în sesiunea
următoare pornind de la forma cu care Camera a fost sesizată
inițial pe baza ultimului raport întocmit de comisia sesizată în
fond.
(3) În cazul în care competența decizională aparține Senatului
și se va constata că plenul Camerei nu a reușit să se pronunțe
asupra ordonanței de urgență, se vor aplica prevederile art. 115
alin. (5) din Constituția României, republicată.
Art. 106. — Camera Deputaților trece la dezbaterea pe
articole a proiectului sau a propunerii legislative numai atunci
când în raportul comisiei sesizate în fond există amendamente
admise sau respinse.
Art. 107. — (1) La discutarea articolelor la care s-au făcut
amendamente deputații pot lua cuvântul pentru a-și exprima
punctul de vedere. De asemenea, pot lua cuvântul reprezentantul
Guvernului sau al inițiatorului și raportorul comisiei sesizate în
fond.
(2) Luarea de cuvânt a unui deputat cu privire la un text ce
urmează să fie supus votului Camerei Deputaților are, de regulă,
durata de 5 minute. La începutul dezbaterii proiectului de lege
sau a propunerii legislative se poate stabili și altă durată a
intervenție. După luările de cuvânt ale deputaților asupra unui
anumit text pot lua cuvântul inițiatorul proiectului și raportorul
comisiei sesizate în fond.
(3) Președintele de ședință poate supune spre aprobare
sistarea discuțiilor la articolul dezbătut.
Art. 108. — (1) Discutarea articolelor începe cu
amendamentele depuse la comisii, admise și respinse.
(2) În cursul dezbaterilor deputații, Guvernul sau grupurile
parlamentare pot pune în discuție amendamentele respinse de
comisia sesizată în fond sau amendamentele depuse la comisie,
în conformitate cu prevederile prezentului regulament.
(3) În plenul Camerei se pot formula amendamente de
corelare tehnico-legislativă, gramaticale sau lingvistice.
Amendamentele se depun în scris la președintele de ședință și
la raportorul comisiei sesizate în fond.
(4) În plenul Camerei nu pot fi depuse amendamente de fond.
Art. 109. — Când dezbaterea amendamentelor relevă
consecințe importante asupra proiectului de lege sau a propunerii
legislative, președintele Camerei Deputaților poate trimite textele
în discuție comisiei sesizate în fond, cu stabilirea termenului de
prezentare a punctului de vedere. În acest caz autorii
amendamentelor au dreptul să fie ascultați în cadrul comisiei.
Același drept îl au și reprezentanții Guvernului.
Art. 110. — (1) Discutarea amendamentelor începe cu cele
prin care se propune eliminarea unora dintre textele cuprinse în
articolul supus dezbaterii și continuă cu cele privind modificarea
sau completarea acestuia.
(2) Supunerea la vot a amendamentelor se face în
următoarea ordine: în primul rând, se supun votului
amendamentele prin care se propune eliminarea unor texte, apoi
amendamentele de modificare și/sau de completare propuse de
comisia sesizată în fond, urmând amendamentele de modificare
și/sau de completare respinse și cuprinse în raportul comisiei și
apoi cele de corelare tehnico-legislativă, gramaticale și lingvistice.
(3) Camera se va pronunța prin vot distinct asupra fiecărui
amendament, în afară de cazul în care adoptarea unuia exclude
acceptarea celorlalte.
(4) Textele articolelor la care nu se formulează amendamente,
obiecții și observații se consideră adoptate. Textele articolelor la
care s-au formulat amendamente sau asupra cărora s-au făcut

24

MONITORUL OFICIAL AL ROMÂNIEI, PARTEA I, Nr. 35/16.I.2006

obiecții și observații se adoptă cu votul majorității deputaților
prezenți.
(5) Dacă toate amendamentele referitoare la un articol sunt
respinse, se supune votului textul inițiatorului sau textul Senatului,
în cazul în care Camera Deputaților este Camera decizională.
(6) Rezultatul votului — numărul de voturi pentru, împotrivă și
numărul abținerilor — va fi anunțat de președintele de ședință și
va fi consemnat în stenogramă.
(7) Articolul în forma rezultată din aprobarea textelor se
supune, în integralitate, votului și se aprobă cu votul majorității
deputaților prezenți.
Art. 111. — (1) Proiectul de lege sau propunerea legislativă,
în forma rezultată din dezbaterea pe articole, se supune Camerei
spre adoptare în condițiile existenței cvorumului legal.
(2) Votul final poate avea loc într-o ședință consacrată acestui
scop, conform programului de lucru aprobat. În cazul în care
până la data ședinței de vot final, stabilită prin ordinea de zi,
dezbaterea pe articole nu s-a încheiat, votul final se amână de
drept.
(3) Proiectul de lege sau propunerea legislativă la care nu
s-au făcut amendamente până la data ședinței de vot se supune
direct votului final, după prezentarea de către inițiator a expunerii
de motive și de către comisia sesizată în fond a raportului,
precum și după audierea punctelor de vedere ale reprezentanților
grupurilor parlamentare.
Art. 112. — În cazul prevăzut la art. 37 lit. c) dezbaterea se
face potrivit procedurii legislative obișnuite, luându-se în discuție
toate amendamentele depuse la comisie în termenul prevăzut de
prezentul regulament, precum și cele care se formulează în
timpul dezbaterilor, conform art. 108 alin. (3).
Art. 113. — (1) În temeiul art. 75 alin. (1) și (2) din
Constituția României, republicată, Camera Deputaților, ca prima
Cameră sesizată, se pronunță asupra proiectului de lege sau a
propunerii legislative în termen de 45 de zile de la data
prezentării la Biroul permanent. Fac excepție codurile și legile de
complexitate deosebită, asupra cărora se pronunță în termen de
60 de zile de la data prezentării la Biroul permanent și
ordonanțele de urgență, pentru care termenul este de 30 de zile
de la data depunerii acestora la Camera Deputaților.
(2) La data expirării termenelor prevăzute la alin. (1) proiectele
de legi sau propunerile legislative se consideră adoptate de
Camera Deputaților și se trimit Senatului sub semnătura
președintelui Camerei Deputaților.
(3) Amendamentele, avizele și, eventual, raportul care nu a
fost dezbătut în plen se vor transmite Senatului ca material
documentar.
Art. 114. — Dispozițiile art. 93—112 sunt aplicabile și pentru
proiectele de legi primite din partea Senatului, când acesta este
prima Cameră sesizată, Camera Deputaților fiind Cameră
decizională.
SECȚIUNEA a 4-a
Procedura de urgență

Art. 115. — (1) La cererea inițiatorului, la propunerea Biroului
permanent sau a unui grup parlamentar, Camera Deputaților
poate adopta proiecte de legi sau propuneri legislative în
procedură de urgență.
(2) Cererea inițiatorului, propunerile Biroului permanent și ale
grupurilor parlamentare se supun aprobării Comitetului liderilor
grupurilor parlamentare.
(3) Proiectele de legi referitoare la armonizarea legislației
României cu cea a Uniunii Europene și a Consiliului Europei și
cele privind aprobarea sau respingerea ordonanțelor de urgență

se supun de drept dezbaterii și adoptării Camerei Deputaților în
procedură de urgență.
(4) Procedura de urgență se aplică și în cazul în care
Camera Deputaților a adoptat, ca primă Cameră sesizată, o
prevedere din proiectul de lege care intră în competența sa
decizională, neînsușită de Senat și retrimisă pentru o nouă
dezbatere, precum și în cazul în care Senatul, în calitate de
Cameră decizională, a adoptat, într-un proiect de lege, o
prevedere pentru care competența decizională aparține Camerei
Deputaților. Decizia Camerei Deputaților este definitivă.
Art. 116. — (1) Deputații, grupurile parlamentare sau Guvernul
pot prezenta amendamente în scris, motivate, care se trimit
comisiei sesizate în fond, în termenele stabilite la art. 65 alin. (4)
de la aprobarea procedurii de urgență. Avizul Consiliului Legislativ
se va trimite comisiei sesizate în fond, conform legii pentru
procedura de urgență.
(2) Termenul de depunere a raportului se stabilește de Biroul
permanent.
Art. 117. — Biroul permanent, după primirea raportului
comisiei sesizate în fond, înscrie cu prioritate în proiectul ordinii
de zi proiectul de lege, propunerea legislativă sau prevederile la
care se face referire în art. 115 alin. (4).
Art. 118. — (1) În faza dezbaterii generale, fiecare grup
parlamentar poate interveni o singură dată, iar durata luării de
cuvânt a reprezentantului nu poate depăși 5 minute.
(2) După epuizarea dezbaterilor generale, președintele
Camerei va solicita președintelui comisiei sesizate în fond sau
raportorului acesteia, după caz, propuneri cu privire la timpul
necesar dezbaterii raportului. Durata propusă se va supune
aprobării plenului Camerei și se va trece la dezbaterea pe
articole.
Art. 119. — La discutarea fiecărui articol la care s-au făcut
amendamente se aplică procedura de dezbatere prevăzută la
art. 107—114. În timpul dezbaterilor nu pot fi făcute amendamente.
Art. 120. — (1) Dezbaterea unui proiect de lege sau a unei
propuneri legislative în procedură de urgență nu poate depăși
durata de timp aprobată de Cameră, la propunerea președintelui
acesteia, după consultarea biroului comisiei sesizate în fond.
(2) În situația în care timpul de dezbatere aprobat s-a epuizat,
dezbaterea se încheie și președintele Camerei supune votului
fiecare amendament cuprins în raportul comisiei sesizate în fond
și fiecare articol amendat, fără a mai fi permise intervenții, după
care se va proceda la votarea finală, care poate fi și într-o
ședință specială de vot.
SECȚIUNEA a 5-a
Procedura de vot

Art. 121. — Legile, hotărârile și moțiunile simple se adoptă de
Camera Deputaților prin vot. Legile adoptate de Camera
Deputaților pot fi legi constituționale, legi organice și legi ordinare.
Art. 122. — Orice amendament, alt text legislativ sau cerere
ce urmează să fie aprobată se consideră adoptată dacă, la
solicitarea președintelui Camerei, nu există obiecție.
Art. 123. — (1) Votul deputatului este personal. El poate fi
deschis sau secret.
(2) Votul deschis se exprimă prin mijloace electronice,
ridicarea mâinii sau prin apel nominal. Votul deschis se exprimă,
de regulă, prin mijloace electronice. Celelalte modalități de vot
deschis se aprobă de Cameră, la propunerea președintelui de
ședință sau a unui lider de grup.
(3) Votul prin mijloace electronice, prin ridicarea mâinii sau
prin apel nominal are următoarele semnificații: îpentru“, îcontra“
sau îabținere“. Dacă un lider de grup contestă corectitudinea
numărării voturilor și dacă plenul Camerei aprobă reluarea votului,

MONITORUL OFICIAL AL ROMÂNIEI, PARTEA I, Nr. 35/16.I.2006
președintele va realiza aceasta prin modalitatea de vot aprobată
de Cameră.
(4) Votul secret se exprimă prin buletine de vot, prin bile sau
prin mijloace electronice.
(5) Votul este, de regulă, deschis. Votul este secret în
următoarele situații: în cazul în care prin regulament se stabilește
astfel și în cazul în care la propunerea președintelui de ședință
sau a unui lider de grup Camera hotărăște în acest sens.
(6) În cazul votului secret exprimat prin buletine de vot sau
bile, se constituie o comisie de numărare și validare a voturilor,
formată din câte un reprezentant al fiecărui grup parlamentar,
asistată de cei 2 secretari de ședință.
Art. 124. — (1) Ori de câte ori votul prin mijloace electronice
este deschis, acesta se introduce pentru fiecare parlamentar pe
site-ul Camerei Deputaților, în cazul votului final sau atunci când
plenul Camerei hotărăște în mod expres.
(2) Voturile deschise exprimate de fiecare deputat în Biroul
permanent privind hotărârile acestuia și în comisiile parlamentare,
în cazul votului pentru adoptarea raportului, se consemnează în
stenogramă sau, după caz, în procesul-verbal de ședință.
Art. 125. — (1) Votul prin apel nominal se desfășoară astfel:
președintele explică obiectul votării și sensul cuvintelor: îpentru“,
îcontra“ și îabținere“; unul dintre secretari dă citire numelui și
prenumelui deputaților; fiecare deputat răspunde: îpentru“, îcontra“
sau îabținere“.
(2) După terminarea apelului se repetă numele și prenumele
deputaților care nu au răspuns.
Art. 126. — Votul prin bile se desfășoară astfel: în fața
președintelui Camerei Deputaților se așază o urnă albă și una
neagră. Deputații vin pe rând la urne, după ce primesc de la
secretari câte două bile, una albă și una neagră, pe care le
introduc în cele două urne. Bila albă introdusă în urna albă și
bila neagră introdusă în urna neagră înseamnă vot îpentru“, iar
bila neagră introdusă în urna albă și bila albă introdusă în urna
neagră înseamnă vot îcontra“; pentru îvot nul“, ambele bile se
introduc în urna neagră. Biroul permanent hotărăște asupra
mijloacelor prin care se asigură caracterul secret al votului.
Art. 127. — (1) Votul prin mijloace electronice se realizează
prin conectarea unuia dintre contactele care reprezintă îvot
pentru“, îvot împotrivă“ sau îabținere“. Rezultatul votului electronic
se afișează prin dispoziția președintelui de ședință. În cazul în
care președintele de ședință, asistat de cei 2 secretari, constată
existența unor defecțiuni în conectarea circuitelor, acesta solicită
plenului repetarea votului prin altă procedură. Sesizarea unor
astfel de defecțiuni poate fi realizată și de un lider de grup.
(2) Dispozitivul care permite deputatului accesul la mijloacele
electronice de vot este personal. Utilizarea acestuia de către un
alt deputat este interzisă. Nerespectarea interdicției atrage
aplicarea sancțiunii prevăzute la art. 213 alin. (1) lit. e).
Art. 128. — (1) În cazul votului cu buletine de vot, pe buletin
se trec numele și prenumele candidaților, funcțiile pentru care
aceștia candidează și, după caz, grupul parlamentar din care fac
parte sau care i-a propus.
(2) Exprimarea votului pentru numiri pe funcții se face prin vot
cu buletine de vot, cu excepția cazurilor în care prin lege sau
prin regulament se prevede o altă procedură de vot.
(3) Deputatul votează îpentru“, lăsând neatinse pe buletinul de
vot numele și prenumele persoanei propuse; el votează îcontra“,
tăind numele și prenumele persoanei propuse.
(4) Buletinele de vot se introduc în urne.
(5) Sunt nule buletinele de vot care nu corespund modelului
prezentat, cele care nu poartă ștampila de control și cele pe care
numărul candidaților ale căror nume nu au fost tăiate depășește
numărul funcțiilor pentru care se face alegerea.

25

Art. 129. — (1) Legile constituționale se adoptă cu votul unei
majorități de cel puțin două treimi din numărul deputaților.
(2) Legile organice și hotărârile privind Regulamentul Camerei
Deputaților se adoptă cu votul majorității deputaților.
(3) Legile ordinare și hotărârile luate în procesul legiferării se
adoptă cu votul majorității deputaților prezenți, în condițiile
existenței cvorumului legal.
(4) În cazurile în care Constituția României, republicată, sau
regulamentul prevede o majoritate de voturi de cel puțin două
treimi și președintele constată în prealabil imposibilitatea întrunirii
majorității prevăzute, amână votul, stabilind ziua și ora desfășurării
acestuia. O nouă amânare a votului nu poate depăși 30 de zile.
(5) În măsura în care prezentul regulament nu dispune altfel,
celelalte acte ale Camerei Deputaților se adoptă cu votul
majorității deputaților prezenți.
(6) Înainte de votare președintele poate cere verificarea
cvorumului prin apel nominal, prin mijloace electronice sau prin
numărare de către secretari. Deputații care nu își exercită dreptul
de vot, dar care au fost prezenți în sala de ședințe, intră în
numărul regulamentar de stabilire a cvorumului.
(7) Dacă în sala de ședințe nu se află majoritatea deputaților,
președintele amână votarea până la întrunirea cvorumului legal.
Art. 130. — (1) În caz de paritate de voturi votul se repetă.
(2) Președintele Camerei își exprimă votul după cel al
deputaților prezenți.
Art. 131. — În cursul votării nu se poate acorda deputaților
dreptul de a lua cuvântul, cu excepția cazurilor care vizează
derularea procedurii de vot secret.
Art. 132. — Proiectele de legi și propunerile legislative
respinse de Camera Deputaților în calitate de Cameră decizională
nu pot fi readuse în discuția acesteia în cursul aceleiași sesiuni,
cu excepția cazurilor prevăzute la art. 104.
Art. 133. — (1) Proiectele de legi și propunerile legislative
adoptate sau respinse de Camera Deputaților ca primă Cameră
sesizată se semnează de președintele acesteia.
(2) Proiectele de legi și propunerile legislative adoptate sau
respinse de Camera Deputaților ca primă Cameră sesizată se
înaintează Senatului, în calitate de Cameră decizională, cu
menționarea prevederilor care țin de competența decizională a
Camerei Deputaților, dacă este cazul. Guvernul va fi înștiințat
despre aceasta.
(3) Legea adoptată de Camera Deputaților cu privire la care
Senatul s-a pronunțat ca primă Cameră sesizată ori, după caz,
în calitate de Cameră decizională pentru unele prevederi,
semnată de președintele Camerei Deputaților și de președintele
Senatului, se comunică, cu 5 zile înainte de a fi trimisă spre
promulgare, Guvernului, Înaltei Curți de Casație și Justiție, precum
și Avocatului Poporului și se depune la secretarul general al
Camerei Deputaților și la secretarul general al Senatului, în
vederea exercitării dreptului de sesizare a Curții Constituționale.
Dacă legea este adoptată în procedură de urgență, termenul este
de două zile.
(4) Data la care legea adoptată a fost depusă la secretarul
general al Camerei Deputaților se comunică deputaților, în termen
de 24 de ore de la depunere.
(5) După împlinirea termenelor prevăzute la alin. (3) legea se
trimite, sub semnătura președintelui Camerei Deputaților,
Președintelui României în vederea promulgării.
Art. 134. — (1) În cazurile de neconstituționalitate constatate
potrivit art. 146 lit. a) din Constituția României, republicată,
Camera Deputaților reexaminează prevederile respective, dacă
aceasta a fost prima Cameră sesizată, în vederea punerii lor de
acord cu decizia Curții Constituționale, pe baza raportului Comisiei
juridice, de disciplină și imunități. Aceeași procedură se aplică și

26

MONITORUL OFICIAL AL ROMÂNIEI, PARTEA I, Nr. 35/16.I.2006

pentru cazul în care prevederile respective sunt trimise de la
Senat în calitate de primă Cameră sesizată.
(2) Raportul Comisiei juridice, de disciplină și imunități va
cuprinde propuneri pentru eliminarea sau modificarea prevederilor
declarate neconstituționale prin decizia Curții Constituționale.
Raportul comisiei se dezbate conform prevederilor art. 99—112.
Cu prilejul reexaminării, Camera Deputaților va efectua corelările
tehnico-legislative necesare, iar după adoptarea prevederilor
reexaminate, acestea se trimit Senatului.
(3) În cazul sesizării neconstituționalității tratatelor sau altor
acorduri internaționale depuse la Parlament pentru ratificare,
potrivit art. 146 lit. b) din Constituția României, republicată,
procedura parlamentară se întrerupe și se reia după publicarea
deciziei Curții Constituționale.
(4) În cazurile de neconstituționalitate constatate potrivit
art. 146 lit. b) din Constituția României, republicată, Camera
Deputaților nu poate ratifica tratatul sau acordul internațional
declarat ca fiind neconstituțional.
(5) În cazurile de neconstituționalitate constatate potrivit
art. 147 alin. (1) din Constituția României, republicată, dispozițiile
declarate neconstituționale din legi, din regulamente și din
ordonanțele aprobate prin lege își încetează efectele juridice la
45 de zile de la publicarea deciziei Curții Constituționale, termen
pe durata căruia aceste dispoziții sunt suspendate de drept. În
vederea punerii de acord a acestor prevederi cu dispozițiile
Constituției României, Camera ca reexamina textele declarate
neconstituționale pe baza raportului Comisiei juridice, de disciplină
și imunități.
(6) Reexaminarea textelor declarate neconstituționale se face
mai întâi de prima Cameră sesizată.
Art. 135. — (1) Reexaminarea legii de către Camera
Deputaților, în urma cererii făcute de Președintele României în
temeiul art. 77 alin. (2) din Constituția României, republicată, va
avea loc în cel mult 30 de zile de la primirea cererii.
Reexaminarea legii se efectuează mai întâi de Camera
Deputaților dacă aceasta a fost prima Cameră sesizată.
(2) Cererea Președintelui României privind reexaminarea unei
legi va fi examinată de comisia permanentă sesizată în fond cu
proiectul de lege sau cu propunerea legislativă; aceasta va
întocmi un raport în care va face propuneri cu privire la obiecțiile
formulate în cererea de reexaminare.
(3) Raportul comisiei împreună cu cererea de reexaminare se
supun dezbaterii Camerei Deputaților după regulile procedurii
legislative.
Art. 136. — În cazul în care este necesară o mediere,
aceasta se va realiza conform prevederilor regulamentare, iar
raportul comisiei de mediere va fi înscris pe ordinea de zi a
Camerei, urmându-se procedura prevăzută la art. 86—110.
Art. 137. — (1) Raportul comisiei de mediere se dezbate în
fiecare Cameră.
(2) Se supun la vot, potrivit procedurii de dezbatere pe
articole a legii, numai soluțiile propuse de comisia de mediere
care sunt diferite de cele adoptate inițial de Cameră. În toate
cazurile raportul comisiei de mediere se aprobă cu majoritatea de
voturi necesară pentru adoptarea legii în forma finală. Rapoartele
comisiilor de mediere se aprobă în ședințele consacrate votului
final asupra proiectelor de lege.
(3) Dacă deputații și senatorii își însușesc textul legii în forma
propusă de comisia de mediere, se va proceda conform art. 133
alin. (3).
Art. 138. — În cazul în care comisia de mediere nu ajunge la
un acord cu privire la problemele aflate în divergență sau dacă
una dintre Camere nu aprobă raportul comisiei de mediere, în tot
sau în parte, se aplică prevederile art. 83.

SECȚIUNEA a 6-a
Desfășurarea ședinței Camerei Deputaților

Art. 139. — Ședințele Camerei Deputaților sunt publice și se
difuzează on-line, în afara cazurilor în care, la cererea
președintelui sau a unui grup parlamentar, se hotărăște, cu votul
majorității deputaților prezenți, ca anumite ședințe să fie secrete.
Art. 140. — (1) La ședințele publice ale Camerei Deputaților
pot asista diplomați, reprezentanți ai presei, radioului și
televiziunii, precum și alți invitați, pe baza acreditării sau a
invitației semnate de secretarul general al Camerei, în condițiile
stabilite de Biroul permanent. Cetățenii pot asista la lucrările
Camerei pe baza unor permise de acces distribuite la cerere, în
ordinea solicitării de către cei interesați, în limita locurilor
disponibile în lojele destinate publicului.
(2) Membrii Guvernului sau reprezentanții acestora au acces
la lucrările Camerei. Dacă li se solicită participarea, prezența lor
devine obligatorie.
(3) La dezbaterea proiectelor de legi inițiate de Guvern
participă în mod obligatoriu, sub sancțiunea retragerii proiectului
de pe ordinea de zi, ministrul de resort sau secretarul de stat
pentru relația cu Parlamentul din ministerul respectiv.
(4) Persoanele care asistă la ședință trebuie să păstreze
liniștea și să se abțină de la orice manifestare de aprobare sau
dezaprobare, în caz contrar fiind eliminate din sală de către forța
publică pusă la dispoziția președintelui.
(5) Președintele Camerei, la cererea unui deputat sau din
proprie inițiativă, poate să facă declarații oficiale, cu consultarea
Camerei, cu privire la informațiile vădit inexacte (inclusiv omisiuni,
deformări etc.) privind lucrările Camerei sau asupra comentariilor,
care ar putea aduce atingere imaginii instituției parlamentare.
(6) Direcția pentru comunicare, presă și relații publice a
Camerei Deputaților va prezenta zilnic o revistă a presei
membrilor Biroului permanent, liderilor grupurilor parlamentare și
președinților comisiilor permanente.
Art. 141. — (1) Deputații sunt obligați să fie prezenți la
lucrările Camerei și să se înscrie pe lista de prezență, ținută de
unul dintre secretari.
(2) Deputatul care nu poate lua parte la ședință din motive
obiective va trebuie să informeze printr-o motivație scrisă, avizată
de liderul de grup, Biroul permanent, menționând cauzele care îl
împiedică să participe.
(3) Deputatului care nu își poate motiva absența i se reține
din indemnizația lunară, pentru fiecare zi de absență, o sumă de
bani ce reprezintă a 21-a parte din indemnizația lunară, la care
se adaugă diurna de deplasare.
Art. 142. — (1) Deputații își desfășoară activitatea săptămânal
în plen, în comisii, în grupurile parlamentare și în birourile
parlamentare din circumscripții. De regulă, a 5-a și a 6-a zi din
săptămână sunt rezervate activității în circumscripțiile electorale în
care deputații au fost aleși.
(2) La propunerea Biroului permanent, cu aprobarea
Comitetului liderilor grupurilor parlamentare, programul de lucru
poate fi modificat.
(3) La solicitarea motivată a președintelui de ședință sau a
unui lider de grup parlamentar, făcută la începutul unei ședințe
de lucru în plen, ordinea de zi sau programul de lucru se poate
modifica prin aprobarea Camerei.
Art. 143. — (1) Ședința Camerei Deputaților este deschisă de
președintele Camerei Deputaților. În lipsa președintelui, acesta
este înlocuit de unul dintre vicepreședinți, prin rotație.
(2) Președintele de ședință este obligat să precizeze dacă
este întrunit cvorumul legal, să anunțe ordinea de zi și programul
de lucru.

MONITORUL OFICIAL AL ROMÂNIEI, PARTEA I, Nr. 35/16.I.2006
(3) Președintele este asistat obligatoriu de 2 secretari stabiliți
prin rotație, din care unul, de regulă, este din opoziție.
Art. 144. — (1) Camera Deputaților adoptă legi, hotărâri și
moțiuni simple în prezența majorității deputaților.
(2) În cadrul procedurii legislative prevederile alin. (1) se
aplică numai la votul pentru adoptarea legii în ansamblul ei,
precum și atunci când, potrivit prevederilor prezentului regulament,
se supune la vot respingerea proiectului de lege sau a propunerii
legislative.
(3) Verificarea întrunirii cvorumului se dispune numai la
ședințele de vot final de către președinte, imediat înaintea votării,
din proprie inițiativă ori la cererea liderului unui grup parlamentar.
(4) În cazul în care cvorumul nu este întrunit, ședința se
suspendă, iar președintele va comunica data și ora reluării
lucrărilor. Reluarea lucrărilor se face și prin derogare de la
ordinea de zi aprobată, cu respectarea succesiunii stabilite prin
aceasta.
(5) Președintele Camerei Deputaților poate dispune ca toți
deputații aflați în sediul Camerei să se prezinte la vot, sub
sancțiunea considerării lor ca absenți, cu toate consecințele ce
decurg din aceasta.
Art. 145. — Președintele Camerei sau vicepreședintele care îl
înlocuiește conduce dezbaterile, asigură menținerea ordinii de zi
în timpul dezbaterilor și respectarea regulamentului.
Art. 146. — (1) Secretarii întocmesc liste cu deputații care se
înscriu la cuvânt.
(2) Deputații vor lua cuvântul în ordinea înscrierii pe listă, cu
încuviințarea președintelui Camerei.
(3) Miniștrilor prezenți în Cameră li se poate da cuvântul în
orice fază a dezbaterilor, ori de câte ori solicită acest lucru.
Art. 147. — Nimeni nu poate lua cuvântul decât dacă îi este
dat de președinte. Persoanele care iau cuvântul în Cameră
vorbesc de la tribuna acesteia sau din alt loc unde există instalat
un microfon.
Art. 148. — (1) La propunerea președintelui de ședință sau a
liderului unui grup parlamentar, plenul Camerei Deputaților, prin
vot, are dreptul să limiteze durata luărilor de cuvânt în funcție de
obiectul dezbaterilor.
(2) Deputații și celelalte persoane care iau cuvântul sunt
obligați să se refere exclusiv la chestiunea pentru discutarea
căreia s-au înscris la cuvânt, cu excepția declarațiilor politice,
care sunt făcute în intervalul de timp alocat acestora, conform
programului. În caz contrar, președintele le atrage atenția și, dacă
nu se conformează, le retrage cuvântul și întrerupe microfonul.
Art. 149. — (1) În afara dezbaterilor legislative sau politice
care se desfășoară în Cameră, conform ordinii de zi, un deputat
poate solicita să i se dea cuvântul pentru probleme de procedură,
pentru un drept la replică sau pentru a comunica plenului
probleme de ordin personal.
(2) Când un deputat solicită cuvântul pentru probleme de
procedură sau pentru dreptul la replică, președintele este obligat
să-i acorde cuvântul imediat.
(3) Un deputat poate solicita cuvântul pentru probleme de
procedură numai în cazul în care consideră că în acel moment al
dezbaterilor au fost încălcate anumite prevederi ale
regulamentului, prevederi la care va face referire în intervenția sa.
(4) Un deputat poate cere dreptul la replică în situația în care,
la adresa sa, în acel moment al dezbaterilor, s-au făcut afirmații
incorecte sau ofensatoare de la microfonul Camerei Deputaților.
Dreptul la replică va fi formulat într-un mod care să nu genereze
un nou drept la replică.

27

(5) Un deputat poate solicita cuvântul pentru a expune o
problemă cu caracter personal, care are legătură cu calitatea sa
de deputat, iar președintele îi va acorda cuvântul la începutul sau
la sfârșitul ședinței în plen.
(6) Luările de cuvânt făcute în conformitate cu prevederile
alin. (3), (4) și (5) nu vor depăși două minute.
Art. 150. — (1) Președintele de ședință sau liderul unui grup
parlamentar poate cere încheierea dezbaterii unei probleme puse
în discuția Camerei.
(2) Propunerea de încheiere a dezbaterii se adoptă cu votul
majorității deputaților prezenți.
Art. 151. — (1) Este interzisă proferarea de insulte sau
calomnii atât de la tribuna Camerei, cât și din sala de ședințe a
plenului sau a comisiilor.
(2) Se interzice dialogul între vorbitorii aflați la tribună și
persoanele aflate în sală.
Art. 152. — Președintele de ședință cheamă la ordine pe
deputații care tulbură dezbaterile sau creează dezordine. El poate
întrerupe ședința când tulburarea persistă și poate dispune
eliminarea din sală a persoanelor care împiedică în orice mod
desfășurarea normală a lucrărilor.
Art. 153. — (1) Dezbaterile din ședințele Camerei Deputaților
se înregistrează prin mijloace electronice și se stenografiază.
(2) Stenogramele se introduc pe site-ul Camerei Deputaților și
se publică în Monitorul Oficial al României, Partea a II-a, în cel
mult 10 zile, cu excepția celor privitoare la ședințele secrete.
(3) Sintezele lucrărilor Biroului permanent și ale ședințelor
comisiilor se publică pe site-ul Camerei Deputaților în cel mult
10 zile, cu excepția ședințelor secrete.
(4) Deputații au dreptul de a verifica exactitatea stenogramei,
prin confruntarea ei cu înregistrarea electronică, în cel mult 5 zile
de la data ședinței.
(5) Până la apariția Monitorului Oficial al României deputații
au dreptul de a obține o copie de pe stenogramă.
SECȚIUNEA a 7-a
Procedura privind punerea sub urmărire penală a membrilor
Guvernului

Art. 154. — Camera Deputaților are dreptul să ceară
urmărirea penală a membrilor Guvernului.
Art. 155. — (1) Dezbaterea cererii prevăzute la art. 154 se
efectuează pe baza raportului întocmit fie de o comisie
permanentă, ca urmare a unei anchete desfășurate în condițiile
art. 71, fie de o comisie specială de anchetă constituită în acest
scop. Dacă ministrul are și calitatea de deputat, cererea se trimite
spre examinare Comisiei juridice, de disciplină și imunități, care
va elabora un raport pe care îl înaintează Camerei.
(2) Rapoartele prevăzute la alin. (1) se înscriu cu prioritate în
proiectul ordinii de zi.
(3) Cererea se adoptă cu votul a cel puțin două treimi din
numărul deputaților.
Art. 156. — În cazul în care Camera Deputaților decide să
ceară urmărirea penală, președintele Camerei va adresa
ministrului justiției o cerere pentru începerea urmăririi penale,
potrivit legii. De asemenea, el îl va înștiința pe Președintele
României pentru eventuala suspendare din funcție a membrului
Guvernului a cărui urmărire penală a fost cerută.
Art. 157. — Dispozițiile art. 123—153 se aplică în mod
corespunzător.

28

MONITORUL OFICIAL AL ROMÂNIEI, PARTEA I, Nr. 35/16.I.2006
CAPITOLUL III
Moțiuni, întrebări, interpelări, informarea deputaților,
petiții și declarații publice

1. Moțiuni
Art. 158. — (1) Moțiunea simplă poate fi inițiată de cel puțin
50 de deputați și exprimă poziția acestora într-o anumită
problemă de politică internă sau externă ori, după caz, cu privire
la o problemă care a făcut obiectul unei interpelări.
(2) Până la încheierea dezbaterii unei moțiuni simple, un
deputat care a semnat-o nu mai poate semna alte moțiuni simple
în aceeași problemă.
(3) Inițierea moțiunilor de cenzură are loc în condițiile
prevăzute la art. 78 din Regulamentul ședințelor comune ale
Camerei Deputaților și Senatului.
(4) Președintele Camerei nu va lua în considerare moțiunile
simple care nu îndeplinesc cerințele prevăzute la alin. (1) și nici
pe cele care vizează finalități specifice moțiunii de cenzură.
Art. 159. — (1) Moțiunile simple trebuie să fie motivate și se
depun la președintele de ședință în cursul ședințelor publice.
(2) După primirea moțiunii simple președintele Camerei o
comunică de îndată Guvernului și o aduce la cunoștință Camerei,
după care dispune afișarea ei la sediul Camerei Deputaților.
Art. 160. — (1) Președintele Camerei stabilește data dezbaterii
moțiunii simple, care nu poate depăși 6 zile de la înregistrarea
acesteia, înștiințând Guvernul în acest sens.
(2) Moțiunile simple privind probleme de politică externă se
supun dezbaterii numai însoțite de avizul Comisiei pentru politică
externă și cu consultarea Ministerului Afacerilor Externe.
Art. 161. — Dezbaterea moțiunii simple se face cu
respectarea dispozițiilor cuprinse în art. 139—153 și se aprobă cu
votul majorității deputaților prezenți.
Art. 162. — După începerea discutării moțiunii simple deputații
nu își pot retrage adeziunea la moțiune, dezbaterea urmând a se
încheia prin supunerea la vot a moțiunii de către președintele
Camerei.
Art. 163. — La moțiunile simple prezentate nu pot fi propuse
amendamente.
Art. 164. — În cazul în care o moțiune simplă este aprobată,
hotărârea Camerei se va trimite Guvernului, care va ține cont de
poziția exprimată în cuprinsul respectivei moțiuni.
2. Întrebări
a) Dispoziții comune
Art. 165. — (1) Fiecare deputat poate formula întrebări scrise
sau poate adresa întrebări orale Guvernului, miniștrilor ori altor
conducători ai organelor administrației publice, la care solicită
răspuns oral, răspuns scris sau răspuns scris și oral.
(2) Întrebarea constă într-o simplă cerere de a răspunde
dacă un fapt este adevărat, dacă o informație este exactă, dacă
Guvernul și celelalte organe ale administrației publice înțeleg să
comunice Camerei informațiile și documentele cerute de Camera
Deputaților sau de comisiile permanente ori dacă Guvernul are
intenția de a lua o hotărâre într-o problemă determinată.
Art. 166. — (1) Președintele Camerei are dreptul să nu
admită întrebările care:
a) privesc probleme de interes personal sau particular;
b) urmăresc în exclusivitate obținerea unei consultații juridice;
c) se referă la procese aflate pe rolul instanțelor judecătorești
sau pot afecta soluționarea unor cauze aflate în curs de judecată;
d) privesc activitatea unor persoane care nu îndeplinesc funcții
publice.
(2) Dacă deputatul care a adresat o întrebare la care a
solicitat și răspuns oral nu se află în sala de ședințe, membrul
Guvernului va depune răspunsul în scris la secretarul Camerei,
care se află la prezidiu.

(3) În cazuri temeinic justificate, dacă deputatul care a solicitat
răspuns oral nu poate fi prezent în sala de ședințe în ziua în
care secretarul Camerei l-a anunțat că este programat pentru
primirea răspunsului, dar dorește să aibă posibilitatea de a
formula eventuale obiecții la răspunsul dat, poate cere amânarea
răspunsului o singură dată. Cererea deputatului de amânare a
răspunsului se depune la secretarul desemnat al Camerei și se
comunică ministrului pentru relația cu Parlamentul.
(4) Întrebările la care nu s-a răspuns se publică în Monitorul
Oficial al României, Partea a II-a, la sfârșitul fiecărei sesiuni
ordinare.
b) Întrebări orale
Art. 167. — (1) Din două în două săptămâni, în ziua de luni,
între orele 18,30—19,30, deputații pot adresa întrebări orale
membrilor Guvernului. Întrebările orale se adresează de către
deputat membrului vizat al Guvernului în domeniul respectiv.
(2) Obiectul întrebărilor orale se notifică în scris și se depune
la secretarul desemnat al Camerei Deputaților cel mai târziu până
la ora 14,00 a zilei de miercuri din săptămâna premergătoare
celei în care urmează să fie pusă întrebarea. Secretarul Camerei
Deputaților îl informează pe ministrul pentru relația cu Parlamentul
asupra întrebărilor orale la care membrii Guvernului urmează să
răspundă în cursul ședinței consacrate acestora.
(3) Răspunsurile la întrebările orale se dau în termen de
15 zile de la data transmiterii lor de către secretarul Camerei
Deputaților.
Art. 168. — (1) Întrebarea orală este expusă sumar, într-un
interval de timp de cel mult două minute. Ministrul competent
răspunde la întrebarea ce i-a fost adresată în cel mult 3 minute.
Autorul întrebării, după audierea răspunsului, poate interveni cu
precizări și cu comentarii, fără a depăși două minute. Ministrul
poate exercita dreptul la replică în același interval de timp. Nici o
altă intervenție pe marginea întrebării respective nu mai poate
avea loc.
(2) Membrul Guvernului poate amâna răspunsul la întrebarea
orală pentru săptămâna următoare numai în cazuri temeinic
justificate.
(3) În situația în care membrul Guvernului, căruia îi este
adresată întrebarea, nu este prezent, răspunsul va fi dat în
ședința din săptămâna următoare, consacrată întrebărilor orale.
Președintele Camerei Deputaților îl informează pe primul-ministru
asupra răspunsurilor amânate.
c) Întrebări scrise
Art. 169. — (1) Fiecare deputat are dreptul să adreseze
Guvernului, membrilor săi sau altor conducători ai organelor
administrației publice întrebări scrise care se depun la secretarul
desemnat al Camerei Deputaților.
(2) Deputații care adresează întrebări scrise vor preciza dacă
doresc un răspuns scris, un răspuns oral sau un răspuns formulat
atât în scris, cât și oral.
(3) Întrebările scrise se transmit membrilor Guvernului și
celorlalte autorități publice de către secretarul desemnat al
Camerei Deputaților.
Art. 170. — (1) Răspunsurile la întrebările scrise se transmit
deputatului în cel mult 15 zile. Atât întrebările scrise, cât și
răspunsurile aferente se publică pe site-ul Camerei.
(2) Întrebările la care se solicită un răspuns oral de la tribuna
Camerei Deputaților se înscriu pe ordinea de zi a ședinței în
succesiunea primirii răspunsurilor, dar nu mai târziu de 15 zile de
la data înregistrării acestora.
(3) Răspunsurile la întrebările prevăzute la alin. (2) se dau în
cele 30 de minute care urmează timpului afectat întrebărilor orale.
Un răspuns nu poate depăși 3 minute. Dacă răspunsul la o

MONITORUL OFICIAL AL ROMÂNIEI, PARTEA I, Nr. 35/16.I.2006
întrebare dă naștere unei replici a celui care a adresat întrebarea,
timpul pentru replică este de cel mult 3 minute.
(4) Răspunsurile în scris la întrebările scrise se predau, de
către reprezentantul autorității care le-a formulat, secretarului
desemnat al Camerei Deputaților să răspundă de problema
întrebărilor și interpelărilor.
Art. 171. — Dacă timpul afectat răspunsurilor la întrebări nu
este suficient, răspunsurile care nu au fost prezentate vor fi
înscrise pe ordinea de zi a ședinței din lunea următoare.
Art. 172. — Nici un deputat nu poate adresa mai mult de
două întrebări în aceeași ședință.
3. Interpelări
Art. 173. — (1) Interpelările se fac în scris, arătându-se
obiectul acestora, fără nici o dezvoltare.
(2) Interpelarea constă într-o cerere adresată Guvernului de un
grup parlamentar, de unul sau mai mulți deputați, prin care se
solicită explicații asupra politicii Guvernului în probleme importante
ale activității sale interne sau externe. Guvernul și fiecare dintre
membrii săi sunt obligați să răspundă la interpelări în cel mult
două săptămâni. Pentru motive temeinice Camera poate acorda
un nou termen.
(3) Ele se citesc în ședința publică din ziua de luni,
consacrată întrebărilor, între orele 19,30—20,00, după care se
prezintă președintelui Camerei spre a fi transmise primului-ministru.
Ar. 174. — (1) Interpelările se înscriu, în ordinea prezentării,
într-un registru special și se afișează la sediul Camerei.
(2) Dezvoltarea interpelărilor are loc în ședința din ziua de
luni, alternativ cu ședințele consacrate întrebărilor. În ziua de luni,
consacrată răspunsurilor la interpelări, dezvoltarea acestora se
face între orele 18,30—19,30. Durata dezvoltării interpelării nu
poate depăși 5 minute.
(3) În ședința consacrată dezbaterii interpelărilor un grup
parlamentar nu poate prezenta mai mult de o interpelare. În cazul
în care timpul consacrat interpelărilor permite, un grup
parlamentar poate dezvolta și o a doua interpelare.
Art. 175. — (1) În ședința consacrată dezvoltării interpelării se
dă cuvântul interpelatorului și apoi primului-ministru sau
reprezentantului acestuia, care poate fi ministru sau secretar de
stat. Răspunsul la interpelare nu va dura mai mult de 5 minute.
Autorul interpelării poate interveni cu întrebări suplimentare și cu
comentarii, fără a depăși două minute. Primul-ministru sau
reprezentantul acestuia care răspunde interpelării are la dispoziție
două minute pentru exercitarea dreptului la replică. După
aceasta, în legătură cu interpelarea respectivă nu se mai fac
alte intervenții.
(2) Miniștrii interpelați sau secretarii de stat desemnați de
aceștia au obligația să participe la ședința consacrată
răspunsurilor la interpelări.
Art. 176. — Camera Deputaților poate adopta o moțiune
simplă prin care să își exprime poziția cu privire la problema ce
a făcut obiectul interpelării.
Art. 177. — (1) Din două în două săptămâni, în ziua de luni,
consacrată răspunsurilor la interpelări, între orele 18,00—18,30,
deputații îl pot interpela pe primul-ministru. Interpelările trebuie să
vizeze politica Guvernului în probleme importante ale activității
sale interne sau externe.
(2) Interpelările ce urmează să fie adresate primului-ministru
se depun la secretarul desemnat al Camerei Deputaților până în
ziua de miercuri, ora 14,00, din săptămâna care precedă
răspunsurile primului-ministru.
Art. 178. — Interpelările vor fi adresate în ordinea depunerii
lor la secretarul desemnat al Camerei Deputaților. Fiecare
interpelare se expune într-un interval de timp de cel mult
3 minute. Primul-ministru răspunde la interpelare în cel mult

29

5 minute. Autorul interpelării, după audierea răspunsului, poate
interveni cu întrebări suplimentare și cu comentarii, fără a depăși
două minute. Primul-ministru are la dispoziție două minute pentru
exercitarea dreptului la replică. După aceasta, în legătură cu
interpelarea respectivă nu mai poate avea loc nici o altă
intervenție.
Art. 179. — În situații justificate interpelarea primului-ministru
poate fi amânată cel mult o săptămână.
Art. 180. — (1) La solicitarea unuia sau mai multor grupuri
parlamentare sau a primului-ministru, în plenul Camerei
Deputaților se pot desfășura, o dată pe lună, dezbateri politice,
cu participarea primului-ministru, pe probleme de interes major
pentru viața politică, economică și socială.
(2) Solicitarea se înaintează Biroului permanent în scris, cu
precizarea temei de dezbatere propuse.
(3) Biroul permanent îl informează pe primul-ministru, respectiv
primul-ministru informează Biroul permanent și stabilește data
dezbaterii, care nu poate depăși 6 zile de la înregistrarea
solicitării.
(4) Primul-ministru are obligația de a participa la dezbaterea
solicitată.
(5) Același grup parlamentar nu poate solicita o dezbatere
politică decât o singură dată pe sesiune. Primul-ministru poate
solicita cel mult două dezbateri politice pe sesiune.
4. Informarea Camerei Deputaților și a deputaților
Art. 181. — Camera Deputaților și deputații au dreptul să
obțină informațiile necesare în vederea desfășurării activității lor
din partea organelor administrației publice.
Art. 182. — (1) Deputatul poate solicita de la organele
administrației publice centrale și locale alese, printr-o cerere
adresată președintelui Camerei Deputaților sau președintelui
comisiei permanente din care face parte, orice informații sau
documente, în copie certificată, utile pentru desfășurarea activității
sale. Cererea poate fi refuzată în cazul în care aceasta privește
secrete de stat de importanță deosebită. Refuzul se aduce la
cunoștință Camerei Deputaților care va decide în ședință secretă.
(2) În cazul în care informațiile sau documentele solicitate
privesc, potrivit legii, secrete de stat, Guvernul informează
Camera Deputaților despre aceasta, iar Camera decide în ședință
secretă.
(3) Documentele se restituie după consultare.
5. Petiții
Art. 183. — (1) Oricine are dreptul de a se adresa cu petiții
Camerei Deputaților.
(2) Petițiile vor fi prezentate în scris și semnate, precizându-se
domiciliul petiționarului sau al unuia dintre petiționari.
Art. 184. — Petițiile se înscriu într-un registru, în ordinea
primirii, consemnându-se numărul de înregistrare, numele,
prenumele, domiciliul petiționarului și obiectul cererii. Forma
electronică a registrului va fi prezentată pe site-ul Camerei
Deputaților.
Art. 185. — (1) Petițiile înregistrate se transmit Comisiei
pentru cercetarea abuzurilor, corupției și pentru petiții și altor
comisii permanente, spre dezbatere și soluționare.
(2) Oricare membru al Camerei poate lua cunoștință de
conținutul unei petiții, adresându-se în acest sens președintelui
comisiei sesizate.
Art. 186. — (1) Comisia sesizată va decide, în termen de cel
mult 10 zile, dacă va trimite petiția unei autorități publice
competente sau o va clasa.
(2) Petiționarului i se aduce la cunoștință soluția adoptată.
Art. 187. — (1) Semestrial Comisia pentru cercetarea
abuzurilor, corupției și pentru petiții prezintă Biroului permanent și

30

MONITORUL OFICIAL AL ROMÂNIEI, PARTEA I, Nr. 35/16.I.2006

apoi Camerei, la începutul fiecărei sesiuni, un raport asupra
petițiilor primite și asupra modului de soluționare a acestora.
(2) În raport se vor face mențiuni cu privire la soluțiile date
de autoritățile publice la petițiile care le-au fost trimise spre
soluționare.
(3) Autoritățile publice care au primit petiții spre soluționare
sunt obligate să transmită comisiei soluțiile adoptate, în termen
de cel mult o lună de la primirea petiției.
6. Declarații politice
Art. 188. — (1) În fiecare zi de marți primele 90 de minute
ale ședinței vor fi rezervate pentru declarații politice ale
deputaților.
(2) Împărțirea celor 90 de minute se va face pe grupuri
parlamentare ale majorității, opoziției și pe deputați care nu fac
parte din acestea. În cazul în care timpul afectat nu se
epuizează, președintele de ședință este abilitat să acorde
cuvântul în continuare, respectându-se aceeași regulă.
(3) Ordinea luărilor de cuvânt va fi alternativă, din săptămână
în săptămână, și se va face pe grupuri parlamentare.
(4) Durata intervenției nu poate depăși 3 minute.
Art. 189. — (1) Înscrierile pentru diverse intervenții asupra
unor probleme de actualitate se fac până în ziua de luni, la
ora 20,00, la secretarul desemnat al Camerei Deputaților, cu
excepția cazurilor neprevăzute.
(2) Înscrierile pentru diverse intervenții consacrate unor
aniversări, comemorări etc. se vor face cu o săptămână înainte,
până în ziua de luni, ora 20,00, la secretarul desemnat în acest
scop.
Art. 190. — În cazul în care tematica și conținutul intervenției
vizează activitatea și politica Guvernului, extrasul respectiv din
stenogramă va fi transmis ministrului pentru relația cu
Parlamentul.
CAPITOLUL IV
Statutul deputatului

temeinice pentru aprobarea cererii. Hotărârea comisiei se adoptă,
în cel mult 5 zile de la sesizare, prin votul majorității membrilor
acesteia. Votul este secret.
(4) Ministrul justiției va înainta Comisiei juridice, de disciplină
și imunități toate documentele pe care aceasta le solicită; în caz
de refuz comisia se va adresa Camerei Deputaților, prin
intermediul Biroului permanent, pentru a hotărî cu privire la acest
refuz.
(5) Cererea prevăzută la alin. (2), împreună cu raportul
comisiei, se înaintează grupului parlamentar din care face parte
deputatul în cauză. Grupul își va exprima punctul de vedere cu
privire la cerere într-un raport scris, în termen de 5 zile de la
data sesizării grupului.
(6) În cazul deputaților care nu fac parte din nici un grup
parlamentar, aceștia pot să depună la Biroul permanent punctul
de vedere cu privire la cerere.
(7) Raportul comisiei împreună cu raportul grupului
parlamentar se înaintează Biroului permanent și se supun
dezbaterii și aprobării Camerei Deputaților.
(8) Camera Deputaților se va pronunța asupra măsurii în cel
mult 20 de zile de la sesizare, cu votul majorității membrilor
prezenți.
Art. 194. — (1) În caz de infracțiune flagrantă, deputații pot fi
reținuți și supuși percheziției. Situația va fi adusă de îndată la
cunoștință ministrului justiției. Ministrul justiției îl va informa
neîntârziat pe președintele Camerei Deputaților asupra reținerii și
a percheziției. În cazul în care Camera constată că nu există
temei pentru reținere, va dispune imediat revocarea acestei
măsuri.
(2) Dispoziția de revocare a reținerii se execută de îndată prin
ministrul justiției.
Art. 195. — Toate cererile privind ridicarea imunității
parlamentare se înscriu cu prioritate pe ordinea de zi.
SECȚIUNEA a 2-a

SECȚIUNEA 1
Imunitate parlamentară

Art. 191. — Deputații se bucură de imunitate parlamentară de
la data eliberării certificatului doveditor al alegerii, sub condiția
validării.
Art. 192. — Potrivit art. 72 din Constituția României,
republicată, deputații nu pot fi trași la răspundere juridică pentru
voturile sau pentru opiniile politice exprimate în exercitarea
mandatului.
Art. 193. — (1) În temeiul art. 72 din Constituția României,
republicată, deputații pot fi urmăriți și trimiși în judecată penală
pentru fapte care nu au legătură cu voturile sau cu opiniile
politice exprimate în exercitarea mandatului, dar nu pot fi
percheziționați, reținuți sau arestați fără încuviințarea Camerei
Deputaților, după ascultarea lor. Urmărirea și trimiterea în
judecată penală se pot face numai de către Parchetul de pe
lângă Înalta Curte de Casație și Justiție. Competența de judecată
aparține Înaltei Curți de Casație și Justiție.
(2) Cererea de reținere, arestare sau percheziție se adresează
președintelui Camerei Deputaților de către ministrul justiției.
Săvârșirea sau descoperirea ulterioară a unor noi fapte penale
determină introducerea unei noi cereri de reținere, arestare sau
percheziție.
(3) Președintele Camerei aduce la cunoștință deputaților
cererea, în ședință publică, după care o trimite de îndată
Comisiei juridice, de disciplină și imunități spre examinare, care
va stabili, prin raportul său, dacă există sau nu există motive

Incompatibilități

Art. 196. — (1) Calitatea de deputat este incompatibilă cu
exercitarea oricărei funcții publice de autoritate, cu excepția celei
de membru al Guvernului, precum și cu alte funcții stabilite prin
lege.
(2) Deputații membri ai Guvernului nu pot deține funcții în
Biroul permanent, în birourile comisiilor, nu pot fi membri în
delegațiile parlamentare și nu pot fi lideri ai grupurilor
parlamentare.
Art. 197. — Calitatea de deputat este incompatibilă cu funcția
de Președinte al României și cu cea de senator.
Art. 198. — Mandatul de deputat este incompatibil cu statutul
persoanelor care, potrivit legii, nu pot face parte din partidele
politice.
Art. 199. — Se interzice utilizarea numelui însoțit de calitatea
de deputat în orice acțiune publicitară privitoare la o activitate
care aduce profit.
Art. 200. — (1) Deputatul care se află în una dintre
incompatibilitățile prevăzute la art. 196—198 va demisiona din
funcțiile care sunt incompatibile cu mandatul de deputat în termen
de 30 de zile de la data apariției cazului de incompatibilitate.
(2) După expirarea termenului prevăzut la alin. (1) deputatul
care continuă să se afle într-un caz de incompatibilitate este
considerat demisionat din calitatea de deputat. Demisia se aduce
la cunoștință Camerei Deputaților și se publică în Monitorul Oficial
al României, Partea I.

MONITORUL OFICIAL AL ROMÂNIEI, PARTEA I, Nr. 35/16.I.2006
Art. 201*). — Locul vacant va fi ocupat de către supleantul
imediat următor de pe lista partidului politic, alianței politice sau
alianței electorale dacă, până la data validării mandatului, partidul
politic, alianța politică sau alianța electorală pentru care a
candidat confirmă în scris că aparține acesteia. Asupra legalității
alegerii supleantului comisia de validare va prezenta Camerei
Deputaților un raport.
Art. 202. — În cursul termenului prevăzut la art. 200,
deputatul trebuie să declare în scris la Biroul permanent orice
activitate pe care va continua să o desfășoare în viitor, care se
încadrează în incompatibilitățile prevăzute de lege.
Art. 203. — Schimbările intervenite în activitatea deputatului
de durata exercitării mandatului se aduc la cunoștință Biroului
permanent, în scris, în cel mult 30 de zile de la data apariției
acestora.
Art. 204. — (1) Cazurile de incompatibilitate vor fi trimise spre
examinare Comisiei juridice, de disciplină și imunități a Camerei
Deputaților, care va întocmi un raport. Propunerile comisiei se
aprobă de Cameră cu votul majorității membrilor săi.
(2) Dacă deputatul a făcut să înceteze cauza de
incompatibilitate, după sesizarea comisiei, se va lua act despre
aceasta în procesul-verbal al ședinței; asemenea cazuri nu se
trec în raportul comisiei.
SECȚIUNEA a 3-a
Exercitarea mandatului de deputat

Art. 205. — Deputații, reprezentanți ai poporului, își exercită
drepturile și își îndeplinesc îndatoririle pe toată durata legislaturii
pentru care au fost aleși.
Art. 206. — Deputații intră în exercițiul mandatului, pe baza
certificatului doveditor al alegerii, la data întrunirii legale a
Camerei Deputaților, sub condiția validării.
Art. 207. — (1) După validarea mandatelor, deputaților li se
eliberează legitimația de membru al Camerei Deputaților, semnată
de președintele acesteia.
(2) Deputații primesc un însemn distinctiv al calității lor de
reprezentant al poporului, cu dreptul de a-l purta pe toată durata
mandatului.
(3) După expirarea mandatului deputații pot păstra legitimația
și însemnul distinctiv, dar nu au dreptul să poarte respectivul
însemn.
(4) Modelul însemnului se stabilește de Biroul permanent, iar
cheltuielile pentru confecționarea acestuia se suportă din bugetul
Camerei Deputaților.
Art. 208. — Calitatea de deputat încetează la data întrunirii
legale a Camerei nou-alese sau în caz de demisie, de pierdere a
drepturilor electorale, de incompatibilitate ori de deces.
Art. 209. — (1) Deputații pot demisiona prin cerere scrisă,
adresată președintelui Camerei. Acesta, în ședință publică, îl
întreabă pe deputatul respectiv dacă stăruie în demisie, iar dacă
răspunde afirmativ sau nu se prezintă în Cameră pentru a
răspunde, cu toate că fost înștiințat, președintele declară locul
vacant.
(2) Dacă cererea de demisie a fost depusă în ultima zi
lucrătoare a unei sesiuni sau în timpul vacanței parlamentare,
deputatul este considerat demisionat la data depunerii cererii.
Cererea trebuie să conțină legalizarea de semnătură dată în fața
notarului sau atestarea identității părților realizată de avocat.
Art. 210. — Deputații care sunt membri ai Guvernului vor
primi indemnizația și diurna de deplasare de la autoritățile la care
își desfășoară activitatea.

31

Art. 211. — Reținerile din indemnizația lunară a deputatului în
temeiul art. 51, art. 141 și art. 218 se aprobă de Biroul
permanent pe baza examinării lunare a situației prezenței
deputaților la lucrările Camerei.
SECȚIUNEA a 4-a
Absențe și concedii

Art. 212. — (1) Nici un deputat nu poate lipsi de la ședințele
Camerei sau comisiei din care face parte decât în cazul în care
a obținut aprobarea unui concediu.
(2) Deputații, cu aprobarea Camerei sau a Biroului permanent,
pot participa la desfășurarea altor acțiuni parlamentare, situație în
care nu sunt considerați absenți.
(3) Prevederile alin. (2) se aplică și deputaților care sunt
membri ai Guvernului, în cazul în care absența acestora a fost
determinată de exercitarea atribuțiilor funcției pe care o
îndeplinesc.
(4) Deputații pot obține concedii plătite pentru rezolvarea unor
probleme personale de cel mult 8 zile în cursul unei sesiuni, cu
acordul Biroului permanent. Peste această durată se pot solicita
Biroului permanent concedii fără plată.
(5) Prezența deputaților, membri ai Guvernului, la lucrările în
plen ale Camerei Deputaților este obligatorie la deschiderea și
încheierea sesiunilor, la dezbaterea și adoptarea proiectelor de
legi și a propunerilor legislative din sfera lor de competență, la
desfășurarea orei ministeriale consacrate întrebărilor și
răspunsurilor la întrebări, la dezbaterea interpelărilor privind
politica ministerului de care răspund, la prezentarea rapoartelor și
declarațiilor politice ale primului-ministru.
SECȚIUNEA a 5-a
Sancțiuni

Art. 213. — (1) Abaterile de la regulament atrag următoarele
sancțiuni:
a) avertismentul;
b) chemarea la ordine;
c) retragerea cuvântului;
d) eliminarea din sala de ședințe;
e) interzicerea participării la lucrările Camerei pe timp de
maximum 15 zile;
f) excluderea temporară.
(2) Sancțiunile prevăzute la alin. (1) lit. a), b), c) și d) se
aplică de către președintele de ședință, iar cele prevăzute la
alin. (1) lit. e) și f), de către Cameră, la propunerea Biroului
permanent.
(3) Pentru aplicarea sancțiunilor prevăzute la alin. (1) lit. e)
și f) cazul se va trimite Comisiei juridice, de disciplină și imunități,
care va prezenta un raport asupra cercetării efectuate.
Art. 214. — La prima abatere de la regulament președintele
de ședință al Camerei îl avertizează pe deputatul în culpă și îl
invită să respecte regulamentul.
Art. 215. — (1) Deputații care vor nesocoti avertismentul și
invitația președintelui și vor continua să se abată de la
regulament, precum și cei care, chiar pentru prima dată, încalcă
în mod grav dispozițiile regulamentului vor fi chemați la ordine.
(2) Chemarea la ordine se înscrie în stenograma ședinței.
Art. 216. — (1) Înainte de a chema la ordine un deputat,
președintele de ședință al Camerei îl invită să își retragă sau să
explice cuvântul care a generat incidente și care ar da loc la
aplicarea sancțiunii.

*) Denumirile sunt modificate potrivit dispozițiilor Legii partidelor politice nr. 14/2003, publicată în Monitorul Oficial al României, Partea I, nr. 25
din 17 ianuarie 2003, și ale Legii nr. 373/2004 pentru alegerea Camerei Deputaților și a Senatului, publicată în Monitorul Oficial al Romăniei, Partea I,
nr. 887 din 29 septembrie 2004.

32

MONITORUL OFICIAL AL ROMÂNIEI, PARTEA I, Nr. 35/16.I.2006

(2) Dacă expresia întrebuințată a fost retrasă sau regretată ori
dacă explicațiile date sunt apreciate de președintele de ședință ca
satisfăcătoare, sancțiunea nu se mai aplică.
Art. 217. — În cazul în care, după chemarea la ordine, un
deputat continuă să se abată de la regulament, președintele de
ședință îi va retrage cuvântul, iar dacă persistă, îl va elimina din
sală.
Art. 218. — (1) În cazul unor abateri grave, săvârșite de
deputat în mod repetat, sau al unor abateri deosebit de grave,
Camera poate aplica sancțiunea interzicerii participării deputatului
la lucrările ei pe o perioadă de maximum 15 zile sau poate
hotărî, la propunerea Biroului permanent, excluderea temporară a
deputatului în culpă.
(2) Gravitatea abaterilor va fi stabilită de Comisia juridică, de
disciplină și imunități în cel mult 7 zile.
Art. 219. — (1) Excluderea temporară poate varia de la o
ședință până la maximum 30 de ședințe din aceeași sesiune.
(2) Aplicarea excluderii temporare are următoarele consecințe:
a) suspendarea indemnizației lunare pe timpul excluderii;
b) suspendarea drepturilor ce țin de calitatea de deputat, cu
excepția imunității;
c) interzicerea participării la lucrările Camerei și ale comisiilor.
Art. 220. — Excluderea se execută de către chestor și, în caz
de opunere, cu ajutorul forței publice puse la dispoziția
președintelui Camerei.
Art. 221. — (1) Pentru menținerea ordinii în ședințele
comisiilor, președinții de ședință ale acestora pot aplica sancțiunile
prevăzute la art. 213 alin. (1) lit. a), b) și c).
(2) În cazul în care un deputat săvârșește abateri deosebit de
grave, președintele de ședință al comisiei va suspenda ședința și
va aduce cazul la cunoștință vicepreședintelui Camerei în
responsabilitatea căruia se află comisia respectivă, care îl va
supune Camerei Deputaților în vederea aplicării sancțiunilor
prevăzute de regulament.
Art. 222. — Sancțiunile aplicate de Camera Deputaților se
publică în Monitorul Oficial al României, Partea a II-a, și pe
site-ul Camerei Deputaților.
CAPITOLUL V
Serviciile Camerei Deputaților
Art. 223. — (1) Personalul din serviciile Camerei Deputaților
este condus de secretarul general al Camerei Deputaților.
(2) Secretarul general și secretarul general adjunct sunt numiți
și eliberați din funcție de către Camera Deputaților, la propunerea
Biroului permanent al Camerei, cu consultarea Comitetului liderilor
grupurilor parlamentare.

(3) Secretarul general este ordonator principal de credite.
(4) În îndeplinirea atribuțiilor sale secretarul general emite
ordine.
Art. 224. — (1) Camera Deputaților aprobă, prin hotărâre,
bugetul propriu înaintea dezbaterii bugetului de stat și îl
înaintează Guvernului în vederea includerii lui în bugetul de stat.
(2) Includerea cheltuielilor de capital în bugetul propriu se face
cu consultarea Guvernului.
CAPITOLUL VI
Dispoziții finale
Art. 225. — Proiectele de legi și propunerile legislative
înscrise pe ordinea de zi a Camerei Deputaților și a Senatului al
căror mandat a expirat își continuă procedura în Camera
Deputaților nou-aleasă.
Art. 226. — Prevederile privind medierea, respectiv art. 80—83
și art. 136—138, se aplică numai în cazul legilor constituționale.
Art. 227. — Camera Deputaților adoptă hotărâri potrivit
procedurii prevăzute la art. 86—153.
Art. 228. — (1) În cazul în care se ivesc interpretări diferite
asupra unui text din regulament, Comisia pentru regulament va fi
sesizată de Biroul permanent sau de președintele Camerei
Deputaților.
(2) Comisia pentru regulament prezintă Biroului permanent sau
președintelui Camerei, după caz, un punct de vedere privind
poziția comisiei la interpretarea regulamentului.
(3) Punctul de vedere exprimat de Comisia pentru regulament
poate constitui o propunere pentru modificarea sau completarea
ulterioară a regulamenului, care va fi înaintată Biroului permanent.
Art. 229. — După adoptarea Legii privind Statutul deputatului
și senatorului, prevederile prezentului regulament vor fi modificate
în mod corespunzător.
Art. 230. — Dispozițiile prezentului regulament pot fi modificate
potrivit procedurii de elaborare și adoptare a legilor, prevăzută la
art. 86—153, cu votul majorității deputaților.
NOTĂ

Proiectele de legi și propunerile legislative înregistrate până la
data intrării în vigoare a Legii de revizuire a Constituției României
se dezbat și se adoptă potrivit prevederilor Regulamentului Camerei
Deputaților anterioare intrării în vigoare a Hotărârii Camerei
Deputaților nr. 23 din 11 noiembrie 2003, publicată în Monitorul
Oficial al României, Partea I, nr. 798 din 12 noiembrie 2003.

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 35/16.I.2006 conține 32 de pagini.

Prețul: 2,25 lei noi/22.500 lei vechi

&JUYDGY|071391]
ISSN 1453—4495

