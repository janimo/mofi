PARTEA

Anul 174 (XVIII) — Nr. 651

I

LEGI, DECRETE, HOTĂRÂRI ȘI ALTE ACTE

Joi, 27 iulie 2006

SUMAR

Nr.

Pagina

977.

LEGI ȘI DECRETE
325.
962.

339.

Nr.

— Legea serviciului public de alimentare cu
energie termică..........................................................

1–13

— Decret pentru promulgarea Legii serviciului
public de alimentare cu energie termică.................

14

— Lege pentru modificarea și completarea Legii
voluntariatului nr. 195/2001 ......................................

14–15

LEGI

ȘI

Pagina
— Decret privind promulgarea Legii pentru
modificarea și completarea Legii voluntariatului
nr. 195/2001 ..............................................................

15

HOTĂRÂRI ALE GUVERNULUI ROMÂNIEI
956.

— Hotărâre privind alocarea unei sume din
Fondul de intervenție la dispoziția Guvernului,
prevăzut în bugetul de stat pe anul 2006, pentru
finanțarea lucrărilor de amenajare a albiei și
refacerea apărării de mal, aferente podului rutier
pe drumul județean DJ 109 la km 46 + 623,
pe Valea Almașului, în comuna Hida, județul Sălaj

16

DECRETE

PARLAMENTUL ROMÂNIEI
CAMERA DEPUTAȚILOR

SENATUL

LEGEA
serviciului public de alimentare cu energie termică
Parlamentul României adoptă prezenta lege.
CAPITOLUL I
Dispoziții generale
SECȚIUNEA 1
Domeniu de reglementare

Art. 1. — (1) Prezenta lege reglementează desfășurarea
activităților specifice serviciilor publice de alimentare cu
energie termică utilizată pentru încălzire și prepararea apei
calde de consum, respectiv producerea, transportul,
distribuția și furnizarea energiei termice în sistem

centralizat, în condiții de eficiență și la standarde de
calitate, în vederea utilizării optime a resurselor de energie
și cu respectarea normelor de protecție a mediului.
(2) Prevederile prezentei legi se aplică serviciului public
de alimentare cu energie termică în sistem centralizat,
înființat și organizat la nivelul comunelor, orașelor,
municipiilor sau județelor, indiferent de mărimea acestora.
Art. 2. — (1) Serviciul public de alimentare cu energie
termică în sistem centralizat face parte din sfera serviciilor
comunitare de utilități publice și cuprinde totalitatea
activităților privind producerea, transportul, distribuția și

2

MONITORUL OFICIAL AL ROMÂNIEI, PARTEA I, Nr. 651/27.VII.2006

furnizarea energiei termice, desfășurate la nivelul unităților
administrativ-teritoriale sub conducerea, coordonarea și
responsabilitatea autorităților administrației publice locale
sau asociațiilor de dezvoltare comunitară, după caz, în
scopul asigurării energiei termice necesare încălzirii și
preparării apei calde de consum pentru populație, instituții
publice, obiective social-culturale și operatori economici.
(2) Serviciul public de alimentare cu energie termică în
sistem centralizat se realizează prin intermediul
infrastructurii tehnico-edilitare specifice aparținând
domeniului public sau privat al autorității administrației
publice locale ori asociației de dezvoltare comunitară, care
formează sistemul de alimentare centralizată cu energie
termică al localității sau al asociației de dezvoltare
comunitară, denumit în continuare SACET.
(3) În sensul prezentei legi, SACET este alcătuit dintr-un
ansamblu tehnologic și funcțional unitar constând din
construcții, instalații, echipamente, dotări specifice și
mijloace de măsurare destinat producerii, transportului,
distribuției și furnizării energiei termice pe teritoriul
localităților, care cuprinde:
a) centrale termice sau centrale electrice de termoficare;
b) rețele de transport;
c) puncte termice/stații termice;
d) rețele de distribuție;
e) construcții și instalații auxiliare;
f) branșamente, până la punctele de delimitare/separare
a instalațiilor;
g) sisteme de măsură, control și automatizare.
SECȚIUNEA a 2-a
Principiile și obiectivele legii

Art. 3. — Principiile prezentei legi sunt următoarele:
a) utilizarea eficientă a resurselor energetice;
b) dezvoltarea durabilă a unităților administrativteritoriale;
c) diminuarea impactului asupra mediului;
d) promovarea cogenerării de înaltă eficiență și
utilizarea surselor noi și regenerabile de energie;
e) reglementarea și transparența tarifelor și prețurilor
energiei termice;
f) asigurarea accesului nediscriminatoriu al utilizatorilor
la rețelele termice și la serviciul public de alimentare cu
energie termică;
g) îun condominiu — un sistem de încălzire“.
Art. 4. — Obiectivele prezentei legi sunt următoarele:
a) asigurarea continuității serviciului public de alimentare
cu energie termică;
b) asigurarea calității serviciului public de alimentare cu
energie termică;
c) accesibilitatea prețurilor la consumatori;
d) asigurarea resurselor necesare serviciului public de
alimentare cu energie termică, pe termen lung;

e) asigurarea siguranței în funcționare a serviciului
public de alimentare cu energie termică;
f) evidențierea transparentă a costurilor în stabilirea
prețului energiei termice.
SECȚIUNEA a 3-a
Definiții

Art. 5. — În sensul prezentei legi, termenii și expresiile
de mai jos au următoarele semnificații:
1. acces la rețea — dreptul operatorilor și al utilizatorilor
de a se racorda/branșa, în condițiile legii, la rețelele
termice;
2. agent termic — fluidul utilizat pentru acumularea,
transferul termic și pentru transmiterea energiei termice;
3. apă caldă de consum — apă caldă utilizată în scopuri
gospodărești sau igienico-sanitare;
4. autorizație — act tehnic și juridic emis de Autoritatea
Națională de Reglementare pentru Serviciile Comunitare de
Utilități Publice, prin care se acordă unei persoane juridice
permisiunea de a monta, a pune în funcțiune, a modifica,
a repara și a exploata sisteme de repartizare a costurilor;
5. autorități de reglementare competente — Autoritatea
Națională de Reglementare pentru Serviciile Comunitare de
Utilități Publice, denumită în continuare A.N.R.S.C., și
Autoritatea Națională de Reglementare în Domeniul
Energiei, denumită în continuare A.N.R.E.;
6. branșament termic — legătura fizică dintre o rețea
termică și instalațiile proprii ale unui utilizator;
7. condominiu — imobil, bloc de locuințe, clădire —
proprietate imobiliară din care unele părți sunt proprietăți
individuale, reprezentate de apartamente sau spații cu altă
destinație decât cea de locuință, iar restul, din părți aflate
în proprietate comună. Prin asimilare poate fi definit
condominiu și un tronson, cu una sau mai multe scări, din
cadrul clădirii de locuit, în condițiile în care se poate
delimita proprietatea comună;
8. consumator de energie termică — persoana fizică sau
juridică ce utilizează energie termică în scop propriu prin
instalațiile proprii;
9. cogenerare — producere simultană de energie
termică și de energie electrică și/sau mecanică în instalații
tehnologice special realizate pentru aceasta;
10. centrală electrică de cogenerare — ansamblu de
instalații, construcții și echipamente necesare pentru
producerea energiei electrice și termice în cogenerare;
11. convenție — act juridic, anexă la contractul de
furnizare a energiei termice, încheiat între un operator și
un utilizator, prin care se stabilesc condițiile de facturare și
plată a energiei termice la nivel de consumator din cadrul
unui condominiu;
12. distribuție a energiei termice — activitatea de
transmitere a energiei termice de la producător sau
rețeaua de transport către utilizator, inclusiv transformarea

MONITORUL OFICIAL AL ROMÂNIEI, PARTEA I, Nr. 651/27.VII.2006
parametrilor agentului termic, realizată prin utilizarea
rețelelor termice de distribuție;
13. furnizare a energiei termice — activitatea prin care
se asigură, pe baze contractuale, comercializarea energiei
termice între producători și utilizatori;
14. grupuri de măsurare a energiei termice — ansamblul
format din debitmetru, termorezistențe și integrator, supus
controlului metrologic legal, care măsoară cantitatea de
energie termică furnizată unui utilizator;
15. instalații ale utilizatorilor — totalitatea instalațiilor și
receptoarelor care utilizează energie termică furnizată,
situate după branșamentul termic aflat în proprietatea sau
în administrarea operatorului;
16. licență — act tehnic și juridic emis de autoritatea de
reglementare competentă, prin care se recunosc unei
persoane juridice române sau străine calitatea de operator
al serviciului public de alimentare cu energie termică în
sistem centralizat, precum și competența, capacitatea și
dreptul de a furniza/presta serviciul reglementat de
prezenta lege și de a exploata sisteme de alimentare
centralizată cu energie termică;
17. operator al serviciului — persoana juridică română
sau străină care are competența și capacitatea recunoscute
prin licență de a presta integral activitățile specifice
serviciului public de alimentare cu energie termică în
sistem centralizat; prin hotărârea autorității administrației
publice locale sau a asociației de dezvoltare comunitară,
activitatea de producere a energiei termice poate fi
prestată de unul sau mai mulți operatori;
18. preț — contravaloarea unității de energie termică
furnizată unui utilizator;
19. preț binom — preț de furnizare în care
contravaloarea facturii de plată pe o anumită perioadă este
repartizată lunar pe o sumă fixă, independentă de
cantitatea de energie consumată, și pe o sumă variabilă,
proporțională cu consumul efectuat în perioada respectivă;
20. preț local — preț format din prețul de producere a
energiei termice și tarifele serviciilor de transport, distribuție
și furnizare, aprobat de autoritatea administrației publice
locale sau de asociația de dezvoltare comunitară, după
caz, cu avizul autorității de reglementare competente,
pentru fiecare operator care are și calitatea de furnizor;
21. preț local pentru populație — preț pentru energia
termică furnizată și facturată populației prin SACET,
aprobat prin hotărâre a autorității administrației publice
locale sau a asociației de dezvoltare comunitară, după caz,
în conformitate cu prevederile legale;
22. producător de energie termică — operator, titular de
licență pentru producerea energiei termice;
23. producere a energiei termice — activitatea de
transformare a surselor primare sau a unor forme de
energie în energie termică, înmagazinată în agentul termic;

3

24. punct de delimitare/separare a instalațiilor — locul în
care intervine schimbarea proprietății asupra instalațiilor
unui SACET;
25. racord termic — legătura dintre o rețea termică și o
stație termică;
26. rețea termică — ansamblul de conducte, instalații de
pompare, altele decât cele existente la producător, și
instalații auxiliare cu ajutorul cărora energia termică se
transportă în regim continuu și controlat între producători și
stațiile termice sau utilizatori;
27. repartitor de costuri — aparat cu indicații
adimensionale, destinat utilizării în cadrul sistemelor de
repartizare a costurilor, în scopul măsurării indirecte a:
a) energiei termice consumate de corpul de încălzire pe
care acesta este montat;
b) energiei termice conținute în apa caldă de consum și
volumul apei calde de consum care trece prin aparat;
28. repartizare a costurilor — totalitatea acțiunilor și
activităților desfășurate de o persoană juridică, autorizată
de autoritatea competentă, în scopul repartizării costurilor
pe proprietăți individuale din imobilele tip condominiu;
29. serviciu public de alimentare cu energie termică —
serviciu public de interes general care cuprinde totalitatea
activităților desfășurate în scopul alimentării centralizate cu
energie termică a cel puțin 2 utilizatori racordați la SACET;
30. sistem de alimentare centralizată cu energie termică —
SACET
—
ansamblul
instalațiilor
tehnologice,
echipamentelor și construcțiilor, situate într-o zonă precis
delimitată, legate printr-un proces tehnologic și funcțional
comun, destinate producerii, transportului și distribuției
energiei termice prin rețele termice pentru cel puțin
2 utilizatori;
31. sisteme de repartizare a costurilor — ansamblu format
din mai multe repartitoare de costuri, de același fel,
armăturile și instalațiile aferente, montate în imobile de tip
condominiu, care funcționează și este exploatat pe baza
unui program de calcul specializat;
32. standard de performanță — normă tehnică ce
stabilește indicatorii cantitativi și calitativi ai serviciului
public de alimentare cu energie termică;
33. stație termică — ansamblul instalațiilor din cadrul
unui SACET, prin care se realizează transformarea și/sau
adaptarea parametrilor agentului termic la necesitățile
consumului unuia sau mai multor utilizatori;
34. transport al energiei termice — activitatea de
transmitere a energiei termice de la producători la rețelele
termice de distribuție sau la utilizatorii racordați direct la
rețelele termice de transport;
35. utilizator de energie termică — unul sau mai mulți
consumatori de energie termică, beneficiar al serviciului
public de alimentare cu energie termică; în cazul
condominiilor, prin utilizator se înțelege toți consumatorii din
condominiul respectiv;

4

MONITORUL OFICIAL AL ROMÂNIEI, PARTEA I, Nr. 651/27.VII.2006

36. zonă de protecție/siguranță — zonă adiacentă
construcțiilor și instalațiilor SACET, extinsă și în spațiu, în
care se introduc restricții sau interdicții privind regimul
construcțiilor și de exploatare a fondului funciar pentru
asigurarea protecției și a funcționării normale a obiectivului
energetic, precum și în scopul evitării punerii în pericol a
persoanelor, bunurilor și a mediului, stabilită prin norme
tehnice emise de autoritatea de reglementare competentă;
37. zonă unitară de încălzire — areal geografic
aparținând unei unități administrativ-teritoriale, în interiorul
căruia se poate promova o singură soluție tehnică de
încălzire.
CAPITOLUL II
Organizarea și funcționarea serviciului public
de alimentare cu energie termică
SECȚIUNEA 1
Politici și strategii

Art. 6. — (1) Politica în domeniul serviciului public de
alimentare cu energie termică se elaborează de Ministerul
Administrației și Internelor în colaborare cu Ministerul
Economiei și Comerțului și este parte integrantă a politicii
energetice a statului.
(2) Politica de protecție socială în domeniul alimentării
cu energie termică se elaborează de Ministerul Muncii,
Solidarității Sociale și Familiei în colaborare cu Ministerul
Administrației și Internelor, cu consultarea asociațiilor
neguvernamentale reprezentative în domeniul respectiv.
Art. 7. — (1) Guvernul aprobă Strategia națională
privind serviciul public de alimentare cu energie termică în
sistem centralizat.
(2) Strategia menționată la alin. (1) este elaborată de
Ministerul Administrației și Internelor în colaborare cu
Ministerul Economiei și Comerțului și cu Ministerul Mediului
și Gospodăririi Apelor, cu consultarea organizațiilor
neguvernamentale reprezentative în domeniu.
SECȚIUNEA a 2-a
Atribuții ale autorităților administrației publice locale
în domeniul energiei termice

Art. 8. — (1) Înființarea, organizarea, coordonarea,
monitorizarea și controlul serviciului public de alimentare cu
energie termică constituie obligații ale autorităților
administrației publice locale.
(2) În asigurarea serviciului public de alimentare cu
energie termică autoritățile administrației publice locale au,
în principal, următoarele atribuții:
a) asigurarea continuității serviciului public de alimentare
cu energie termică la nivelul unităților administrativteritoriale;
b) elaborarea anuală a programului propriu în domeniul
energiei termice, corelat cu programul propriu de eficiență

energetică și aprobat prin hotărâre a consiliului local,
județean sau a Consiliului General al Municipiului București
ori a asociației de dezvoltare comunitară, după caz;
c) înființarea unui compartiment energetic în cadrul
aparatului propriu, în condițiile legii;
d) aprobarea, în condițiile legii, în termen de maximum
30 de zile, a propunerilor privind nivelul prețului local al
energiei termice către utilizatorii de energie termică,
înaintate de către operatorii serviciului;
e) aprobarea, în condițiile legii, a prețului local pentru
populație;
f) aprobarea programului de dezvoltare, modernizare și
contorizare a SACET, care trebuie să cuprindă atât surse
de finanțare, cât și termen de finalizare, pe baza datelor
furnizate de operatorii serviciului;
g) asigurarea condițiilor pentru întocmirea studiilor
privind evaluarea potențialului local al resurselor
regenerabile de energie și al studiilor de fezabilitate privind
valorificarea acestui potențial;
h) exercitarea controlului serviciului public de alimentare
cu energie termică, în condițiile legii;
i) stabilirea zonelor unitare de încălzire, pe baza
studiilor de fezabilitate privind dezvoltarea regională,
aprobate prin hotărâre a consiliului local, a consiliului
județean sau a Consiliului General al Municipiului București
ori a asociației de dezvoltare comunitară, după caz;
j) urmărește instituirea de către operatorul serviciului a
zonelor de protecție și siguranță a SACET, în condițiile
legii;
k) urmărește elaborarea și aprobarea programelor de
contorizare la nivelul branșamentului termic al utilizatorilor
de energie termică racordați la SACET.
(3) În vederea modernizării și dezvoltării SACET, în
studiile de fezabilitate se analizează și soluții de alimentare
cu energie termică produsă prin cogenerare de înaltă
eficiență sau prin valorificarea resurselor regenerabile
locale.
Art. 9. — Compartimentul energetic, înființat în
conformitate cu prevederile art. 8 alin. (2) lit. c), are
următoarele atribuții principale:
a) elaborează și propune spre aprobare autorității
administrației publice locale programul propriu de
modernizare și dezvoltare a SACET;
b) identifică zonele unitare de încălzire;
c) elaborează, în conformitate cu reglementările-cadru
emise de A.N.R.S.C., și supune spre aprobare autorității
administrației publice locale următoarele:
— regulamentul serviciului public de alimentare cu
energie termică;
— caietul de sarcini pentru prestarea serviciului public
de alimentare cu energie termică și pentru exploatarea
SACET;

MONITORUL OFICIAL AL ROMÂNIEI, PARTEA I, Nr. 651/27.VII.2006
— contractul de delegare a gestiunii serviciului public de
alimentare cu energie termică, după caz;
d) urmărește realizarea obiectivelor cuprinse în
programul propriu de modernizare și dezvoltare a SACET;
e) urmărește îndeplinirea clauzelor contractuale, în cazul
gestiunii delegate;
f) comunică periodic datele solicitate de autoritățile de
reglementare competente;
g) controlează modul de desfășurare a activității privind
repartizarea costurilor energiei termice în condominii;
h) furnizează și înaintează către autoritatea
administrației publice locale datele preliminare necesare
fundamentării și elaborării strategiilor de valorificare pe plan
local a potențialului resurselor energetice regenerabile;
i) propune soluții de valorificare pe plan local a
potențialului resurselor regenerabile de energie;
j) elaborează și urmărește realizarea programului de
contorizare a SACET.
SECȚIUNEA a 3-a
Organizarea gestiunii

Art. 10. — (1) Gestiunea serviciului public de alimentare
cu energie termică prin SACET se poate organiza în
următoarele modalități:
a) gestiune directă;
b) gestiune delegată.
(2) Alegerea formei de gestiune a serviciului public de
alimentare cu energie termică prin SACET se face prin
hotărâre adoptată de autoritățile administrației publice locale
sau de asociațiile de dezvoltare comunitară.
(3) Autoritățile administrației publice locale se pot asocia
între ele în vederea înființării de asociații de dezvoltare
comunitară, în conformitate cu prevederile Legii serviciilor
comunitare de utilități publice nr. 51/2006, și pot constitui
societăți comerciale cu capital public sau mixt, în vederea
gestionării serviciului public de alimentare cu energie
termică prin SACET, în condițiile legii.
(4) O autoritate a administrației publice locale sau o
asociație de dezvoltare comunitară se poate asocia cu
persoane juridice, române ori străine, pentru constituirea
unor societăți comerciale cu capital public sau mixt, în
vederea gestionării serviciului public de alimentare cu
energie termică prin SACET, în condițiile legii.

5

(2) Gestiunea directă se realizează prin structuri proprii
ale autorităților administrației publice locale sau ale
asociațiilor de dezvoltare comunitară, înființate prin hotărâri
ale consiliilor județene, ale consiliilor locale, ale Consiliului
General al Municipiului București sau ale asociațiilor de
dezvoltare comunitară, după caz, astfel cum sunt definite
potrivit prevederilor Legii nr. 51/2006.
SECȚIUNEA a 5-a
Gestiunea delegată

Art. 12. — (1) În cazul gestiunii delegate, autoritățile
administrației publice locale sau asociațiile de dezvoltare
comunitară, după caz, transferă, în totalitate ori numai în
parte, drepturile și obligațiile cu privire la asigurarea
serviciului public de alimentare cu energie termică și
administrarea și exploatarea SACET unui operator care
poate fi societate comercială cu capital public, privat sau
mixt.
(2) Gestiunea delegată se atribuie fie prin concesionare,
fie potrivit procedurii de parteneriat public-privat, în
conformitate cu prevederile legale.
(3) Operatorii de servicii de alimentare cu energie
termică prin SACET își desfășoară activitatea numai în
baza licenței eliberate de autoritatea de reglementare
competentă.
(4) Contractele de concesiune aflate în derulare la data
intrării în vigoare a prezentei legi operează până la
expirarea sau, după caz, rezilierea acestora în condițiile
legii.
(5) Concesiunea încetează de drept prin retragerea sau
încetarea valabilității licenței, precum și în condițiile
prevăzute în legislația privind regimul concesiunilor.
(6) În situația rezilierii contractului de delegare a
gestiunii, operatorul serviciului are obligația asigurării
continuității serviciului public de alimentare cu energie
termică pe o perioadă determinată, stabilită de autoritatea
administrației publice locale sau de asociația de dezvoltare
comunitară, după caz, dar nu mai mult de 12 luni.
CAPITOLUL III
Autorități de reglementare competente
SECȚIUNEA 1
Atribuții și competențe

SECȚIUNEA a 4-a
Gestiunea directă

Art. 11. — (1) În cazul gestiunii directe, autoritățile
administrației publice locale sau asociațiile de dezvoltare
comunitară, după caz, își asumă nemijlocit toate sarcinile
și responsabilitățile privind organizarea, conducerea,
administrarea, exploatarea și finanțarea serviciului public de
alimentare cu energie termică prin SACET.

Art. 13. — Autoritățile de reglementare competente
pentru serviciul de alimentare cu energie termică sunt
A.N.R.S.C. și/sau A.N.R.E., după caz.
Art. 14. — (1) A.N.R.S.C. elaborează, stabilește și
urmărește aplicarea ansamblului de reglementări obligatorii
la nivel național, necesar funcționării pieței de energie
termică, în condiții de eficiență, concurență, transparență și
protecție a consumatorilor.

6

MONITORUL OFICIAL AL ROMÂNIEI, PARTEA I, Nr. 651/27.VII.2006

(2) A.N.R.S.C. are următoarele atribuții și competențe:
a) reglementează activitățile de producere a energiei
termice, transportul, distribuția și furnizarea energiei
termice, cu excepția producerii energiei termice în
cogenerare;
b) monitorizează și controlează operatorii SACET cu
privire la respectarea reglementărilor emise de autoritate;
c) elaborează și aprobă, prin ordin al președintelui,
reglementări tehnice și comerciale, conform competențelor
care îi sunt stabilite;
d) reglementează modul de determinare a zonelor de
protecție și siguranță pentru SACET;
e) elaborează regulamentul-cadru al serviciului public de
alimentare cu energie termică, care include și prevederi
specifice activității de producere a energiei termice în
cogenerare, elaborate de A.N.R.E.;
f) elaborează și aprobă caietul de sarcini-cadru pentru
realizarea serviciului public de alimentare cu energie
termică prin SACET, precum și documentația-cadru pentru
delegarea gestiunii serviciului și a SACET-ului aferent.
Caietul de sarcini-cadru va include și prevederi specifice
activității de producere a energiei termice în cogenerare,
elaborate de A.N.R.E.;
g) elaborează și aprobă, prin ordin al președintelui,
contractul-cadru și convenția-cadru de furnizare a energiei
termice;
h) elaborează și aprobă, prin ordin al președintelui,
norme tehnice privind repartizarea consumurilor de energie
termică între consumatorii din imobilele de tip condominiu,
în cazul folosirii sistemelor de repartizare a costurilor
pentru încălzire și apă caldă de consum;
i) elaborează regulamentul pentru acordarea licențelor,
care se aprobă prin hotărâre a Guvernului;
j) acordă licențe pentru operatori;
k) eliberează autorizații pentru montarea, punerea în
funcțiune, repararea și exploatarea sistemelor de repartizare
a costurilor;
l) dezvoltă o bază de date pentru monitorizarea
SACET-urilor și a serviciului public de alimentare cu
energie termică, în vederea analizei comparative a
indicatorilor de performanță;
m) asigură, împreună cu A.N.R.E., accesul autorităților
administrației publice centrale la informațiile necesare la
elaborarea strategiilor și politicilor în domeniul energiei
termice.
Art. 15. — (1) În domeniul energiei termice, A.N.R.E.
acordă licențe și aprobă reglementări tehnice și comerciale
conform atribuțiilor stabilite prin Legea energiei electrice
nr. 318/2003 pentru activitatea de producere a energiei
termice în cogenerare, destinată serviciului public de
alimentare cu energie termică în sistem centralizat.

(2) A.N.R.E. elaborează prevederile specifice activității
de producere a energiei termice în cogenerare, pentru a fi
incluse în:
— regulamentul-cadru al serviciului public de alimentare
cu energie termică, elaborat de A.N.R.S.C.;
— caietul de sarcini-cadru pentru concesionarea serviciului
public de alimentare cu energie termică prin SACET,
elaborat de A.N.R.S.C.
(3) A.N.R.E. avizează prevederile specifice activității de
producere a energiei termice în cogenerare, incluse în
regulamentul-cadru al serviciului public de alimentare cu
energie termică și în caietul de sarcini-cadru pentru
concesionarea serviciului public de alimentare cu energie
termică prin SACET.
Art. 16. — (1) Regulamentul-cadru al serviciului public
de alimentare cu energie termică se aprobă prin ordin al
președintelui A.N.R.S.C.
(2) Caietul de sarcini-cadru pentru delegarea gestiunii
serviciului public de alimentare cu energie termică prin
SACET aferent se aprobă prin ordin al președintelui
A.N.R.S.C.
SECȚIUNEA a 2-a
Licențe

Art. 17. — (1) Pentru realizarea tuturor activităților
cuprinse în serviciul public de alimentare cu energie
termică printr-un SACET se acordă o singură licență.
(2) În cazul producerii de energie termică în cogenerare
sau de mai mulți producători într-un SACET, pentru
activitatea de producere a energiei termice se pot elibera
licențe separate, iar pentru celelalte activități aferente
serviciului public de alimentare cu energie termică se
eliberează o singură licență.
(3) Activitatea de producere a energiei termice în
cogenerare se desfășoară pe bază de licență acordată de
A.N.R.E., în conformitate cu legislația în vigoare.
(4) Refuzul nejustificat de acordare a licențelor poate fi
atacat în contencios administrativ la Curtea de Apel
București.
(5) Licențele valabile la data intrării în vigoare a
prezentei legi pot fi menținute, modificate, suspendate sau
retrase de A.N.R.S.C., în condițiile legii.
(6) În termen de 30 de zile de la data intrării în vigoare
a prezentei legi, A.N.R.E. va preda, prin protocol de
predare-preluare, către A.N.R.S.C., licențele din sfera de
competență a acesteia.
(7) Licențele valabile la data intrării în vigoare a
prezentei legi, preluate de la A.N.R.E. conform alin. (6),
pot fi modificate, suspendate sau retrase de A.N.R.S.C., în
condițiile legii.

MONITORUL OFICIAL AL ROMÂNIEI, PARTEA I, Nr. 651/27.VII.2006
CAPITOLUL IV
Investiții în domeniul energiei termice
SECȚIUNEA 1
Surse de finanțare

Art. 18. — (1) Lucrările de investiții în domeniul energiei
termice pot fi finanțate din:
a) fonduri proprii ale operatorului și/sau fonduri de la
bugetul local, în conformitate cu obligațiile asumate prin
contractele de delegare a gestiunii;
b) credite bancare, care pot fi garantate de autoritățile
administrației publice locale, de Guvern sau de alte entități
specializate în acordarea de garanții bancare;
c) fonduri nerambursabile obținute prin aranjamente
bilaterale sau multilaterale;
d) taxe speciale, instituite la nivelul autorităților
administrației publice locale, potrivit legii;
e) fonduri transferate de la bugetul de stat ca
participare la cofinanțarea unor proiecte realizate cu
finanțare externă, precum și din bugetele unor ordonatori
principali de credite ai bugetului de stat, cu respectarea
legislației în vigoare;
f) sumele disponibilizate prin reducerea graduală a
subvențiilor pentru energia termică furnizată populației;
aceste sume se vor utiliza de autoritățile administrației
publice locale, pe bază de studii și programe pentru
retehnologizarea, modernizarea și eficientizarea SACET,
avizate de Ministerul Administrației și Internelor;
g) surse financiare, rezultate din tranzacționarea
unităților de reducere de emisii de gaze cu efect de seră;
h) alte surse, în condițiile legii.
(2) Redevența aferentă contractelor de delegare a
gestiunii serviciului de alimentare cu energie termică prin
SACET se constituie sursă pentru finanțarea lucrărilor de
investiții în sistemul respectiv.
Art. 19. — (1) Documentația privind organizarea și
derularea procedurii de delegare a gestiunii se elaborează
în conformitate cu legislația specifică fiecărui tip de
contract. Caietele de sarcini și criteriile de selecție
aplicabile în cadrul procedurilor de atribuire a contractelor
de delegare a gestiunii se elaborează și se aprobă de
autoritățile administrației publice locale sau de asociațiile de
dezvoltare comunitară, după caz, în baza caietelor de
sarcini-cadru și a criteriilor de selecție-cadru elaborate de
autoritățile de reglementare competente și cu respectarea
dispozițiilor legislației aplicabile tipului de contract de
delegare a gestiunii adoptat.
(2) Contractele de delegare a gestiunii vor prevedea și
sarcinile concrete ce revin autorităților administrației publice
locale sau asociațiilor de dezvoltare comunitară, după caz,
respectiv operatorului cu privire la modul de realizare și
finanțare a investițiilor aferente SACET.

7

Art. 20. — În cazul gestiunii delegate, bunurile realizate
de operatori în conformitate cu programele de investiții
impuse prin contractul de delegare a gestiunii constituie
bunuri de retur care revin de drept, la expirarea contractului,
unităților administrativ-teritoriale și sunt integrate domeniului
public al acestora; în contractul de delegare a gestiunii se
stipulează și modul de repartiție a acestor investiții la
încetarea, din orice cauză, a contractului.
SECȚIUNEA a 2-a
Facilități

Art. 21. — Investițiile în SACET beneficiază de facilitățile
legale în vigoare în momentul încheierii tranzacției.
Facilitățile obținute se stipulează în contractul de delegare
a gestiunii serviciului public de alimentare cu energie
termică și rămân valabile pe perioada stabilită la încheierea
acestuia, cu excepția adoptării unor dispoziții legale mai
favorabile operatorului.
CAPITOLUL V
Surse regenerabile de energie termică
SECȚIUNEA 1
Definirea surselor

Art. 22. — (1) În condițiile prezentei legi, se consideră
surse regenerabile de energie termică următoarele:
a) energia solară;
b) energia geotermală;
c) energia conținută în fracțiunea biodegradabilă a
produselor, deșeurilor și reziduurilor din agricultură, inclusiv
substanțe vegetale și reziduuri de origine animală,
silvicultură și industrii conexe, precum și fracțiunea
biodegradabilă a deșeurilor industriale și comunale,
orășenești și municipale, denumită biomasă;
d) energia conținută în gazul de fermentare a deșeurilor,
denumit și gaz de depozit;
e) energia conținută în gazul de fermentare a
nămolurilor din instalațiile de epurare a apelor uzate;
f) energia conținută în produse secundare gazoase,
obținute prin fermentare din materii reziduale organice,
formând categoria de combustibil gazos, denumită biogaz;
g) energia conținută în produse lichide obținute prin
distilarea materiei organice fermentate, formând categoria
de combustibil lichid, denumită alcool carburant;
h) energia obținută din alte surse regenerabile,
neexploatate în prezent.
(2) Autoritățile administrației publice centrale și locale
pot iniția și finanța programe pentru utilizarea surselor
regenerabile de energie termică.

8

MONITORUL OFICIAL AL ROMÂNIEI, PARTEA I, Nr. 651/27.VII.2006
SECȚIUNEA a 2-a
Condițiile tehnice de utilizare și comercializare

Art. 23. — A.N.R.S.C. reglementează condițiile tehnice
de acces la rețelele termice.
SECȚIUNEA a 3-a
Facilități

Art. 24. — Dezvoltarea utilizării surselor regenerabile de
energie termică în scopul producerii energiei termice se
fundamentează pe baza unor studii tehnico-economice și,
prin hotărâre a Guvernului, la propunerea autorităților
publice locale sau a Agenției Române pentru Conservarea
Energiei, se aprobă condițiile de comercializare și facilitățile
care se pot acorda.
CAPITOLUL VI
Piața de energie termică
SECȚIUNEA 1
Participanții la piața de energie termică

Art. 25. — (1) Participanții la piața de energie termică
sunt operatorii și utilizatorii de energie termică.
(2) Centralele termice și centralele electrice de
termoficare care fac parte din SACET pot aparține
domeniului public sau privat al unităților administrativteritoriale, domeniului privat al statului, precum și
persoanelor juridice, în condițiile legii.
(3) Centralele termice și centralele electrice de
termoficare care fac parte din SACET pot fi, după caz,
supuse procesului de privatizare, pot fi date în administrare
sau concesionate ori pot fi incluse în orice forme de
asociere sau parteneriat public-privat, în condițiile prevăzute
de lege.
SECȚIUNEA a 2-a
Contorizarea utilizatorilor de energie termică

Art. 26. — (1) Este obligatorie montarea grupurilor de
măsurare a energiei termice în punctele de delimitare/
separare a instalațiilor din punctul de vedere al proprietății
sau al dreptului de administrare ori în alte puncte,
convenite între părțile contractante.
(2) Grupurile de măsurare a energiei termice, montate
în punctul de delimitare/separare a instalațiilor din punctul
de vedere al proprietății sau al dreptului de administrare ori
în alte puncte convenite între părțile contractante, fac parte
din rețelele termice ale SACET.
(3) Achiziționarea și montarea grupurilor de măsurare a
energiei termice în vederea contorizării la nivel de
branșament termic într-un SACET revin autorităților
administrației publice locale.
(4) Întreținerea, repararea, verificarea metrologică și
înlocuirea grupurilor de măsurare a energiei termice în

cazul condominiilor intră în responsabilitatea operatorului
serviciului. Costul acestor operațiuni va fi evidențiat distinct
în prețul energiei termice.
(5) Se interzice orice intervenție neautorizată asupra
grupurilor de măsurare a energiei termice.
Art. 27. — Utilizatorul de energie termică are dreptul de
a solicita, în cazuri justificate, repararea, înlocuirea sau
verificarea metrologică a grupurilor de măsurare a energiei
termice.
SECȚIUNEA a 3-a
Relații contractuale

Art. 28. — (1) Contractul de furnizare a energiei termice
se încheie, la nivel de branșament termic, între operatorul
care are și calitatea de furnizor și utilizatorii de energie
termică.
(2) În cazul condominiilor, contractul de furnizare a
energiei termice, la solicitarea operatorului care are și
calitatea de furnizor, este însoțit de convenții, încheiate de
acesta cu fiecare consumator din condominiu, alimentat
prin același branșament termic, cu respectarea prevederilor
din contractul-cadru de furnizare a energiei termice.
(3) Contractul de furnizare a energiei termice și
convențiile individuale trebuie să prevadă clauze privind
accesul persoanelor autorizate pe proprietatea utilizatorului
în scopul preluării informațiilor de la aparatele și
dispozitivele sistemului de repartizare a costurilor.
SECȚIUNEA a 4-a
Repartizarea costurilor

Art. 29. — (1) În cazul consumatorilor dintr-un
condominiu, alimentați printr-un branșament termic comun,
sunt obligatorii montarea de către proprietari a
repartitoarelor de costuri și stabilirea unei metodologii de
repartizare a costurilor, aprobată în adunarea generală a
asociației de proprietari/locatari, în baza metodologiei-cadru
elaborate de A.N.R.S.C.
(2) Repartitoarele de costuri fac parte integrantă din
instalațiile de utilizare aferente proprietății.
(3) Montarea, întreținerea și exploatarea repartitoarelor
de costuri pentru energia termică, atât pentru încălzire, cât
și pentru apa caldă de consum, se efectuează numai de
către persoane juridice autorizate de A.N.R.S.C.
SECȚIUNEA a 5-a
Protecția utilizatorului de energie termică

Art. 30. — (1) Debranșarea totală a instalațiilor
interioare de încălzire și/sau pentru apă caldă menajeră ale
unui utilizator tip condominiu se va face în următoarele
condiții cumulative:
a) acordul scris al asociației de proprietari, exprimat prin
hotărârea adunării generale;

MONITORUL OFICIAL AL ROMÂNIEI, PARTEA I, Nr. 651/27.VII.2006
b) anunțarea operatorului care are și calitatea de
furnizor și a autorității administrației publice locale cu 30 de
zile înainte de debranșare.
(2) Deconectarea unui consumator de energie termică
dintr-un condominiu se face cu respectarea următoarelor
condiții cumulative:
a) acordul vecinilor de apartament, atât pe orizontală,
cât și pe verticală;
b) acordul scris al asociației de proprietari, exprimat prin
hotărârea adunării generale, asupra intenției de realizare a
unui sistem individual de încălzire;
c) anunțarea, în scris, a operatorului care are și
calitatea de furnizor, cu cel puțin 30 de zile înainte.
(3) Debranșarea unui utilizator de energie termică, altul
decât cel de tip condominiu, se realizează cu anunțarea
operatorului care are și calitatea de furnizor, cu cel puțin
30 de zile înainte.
(4) Deconectările/debranșările prevăzute la alin. (1)—(3)
nu se pot realiza în timpul sezonului de încălzire.
(5) Deconectările/debranșările prevăzute la alin. (1)—(3)
se efectuează numai de către operatorul care are și
calitatea de furnizor, în termen de maximum 45 de zile de
la data solicitării, după verificarea documentelor care
dovedesc îndeplinirea condițiilor cumulative impuse.
(6) Cheltuielile de deconectare/debranșare se suportă de
către solicitant.
Art. 31. — Calendarul de respectare a termenelor
asumate pentru finalizarea contorizării la nivel de
branșament termic și montarea repartitoarelor de costuri
pentru consumatorii de energie termică individuali, condițiile
de derulare și sancțiunile în caz de nerespectare a
dispozițiilor pentru finalizarea contorizărilor la nivel de
branșament termic, contorizărilor individuale și repartizarea
costurilor, precum și termenul și condițiile de aplicare
pentru prețul binom al energiei termice se stabilesc prin
hotărâre a Guvernului.
CAPITOLUL VII
Drepturile și obligațiile operatorilor serviciului
și ale utilizatorilor de energie termică
SECȚIUNEA 1
Drepturile operatorilor serviciului

Art. 32. — Operatorii serviciului au, în principal,
următoarele drepturi:
a) să desfășoare activități comerciale legate de
vânzarea-cumpărarea energiei termice, prin exploatarea
capacităților de producere și a rețelelor termice;
b) să solicite stabilirea, ajustarea și/sau modificarea
nivelului prețurilor și/sau a tarifelor de transport, distribuție
și/sau furnizare a energiei termice și să încaseze
contravaloarea energiei termice furnizate;

9

c) să stabilească condițiile tehnice de branșare sau de
debranșare a utilizatorilor de energie termică la instalațiile
aflate în administrarea lor, cu respectarea normativelor
tehnice în vigoare și a reglementărilor emise de
A.N.R.S.C.;
d) să utilizeze terenurile și alte bunuri aflate în
proprietatea unui terț, cu respectarea prevederilor art. 37
alin. (3) și (4) din Legea nr. 51/2006, pentru a asigura
funcționarea normală a instalațiilor pe care le administrează
și le exploatează;
e) să aibă acces, în condițiile legii, la instalațiile
interioare ale utilizatorului de energie termică, conform
contractelor/convențiilor individuale de furnizare, ori de câte
ori este necesară intervenția la acestea;
f) să presteze activități de informare, consultanță sau să
execute lucrări de reparații și reabilitări la instalațiile
utilizatorilor de energie termică, în condițiile convenite cu
aceștia, în scopul creșterii eficienței și utilizării raționale a
energiei termice;
g) să conteste, în contencios administrativ, la Curtea de
Apel București, în condițiile legii, actele emise de
autoritatea de reglementare competentă sau de autoritățile
administrației publice locale.
Art. 33. — Pentru protecția instalațiilor de producere și
a rețelelor termice se interzice terților, persoane fizice sau
juridice:
a) să amplaseze construcții de orice fel în zona de
siguranță a obiectivelor SACET;
b) să efectueze săpături în zona de siguranță a
obiectivelor SACET fără avizul prealabil al operatorului;
c) să depoziteze materiale în zona de siguranță a
instalațiilor;
d) să intervină, în orice mod, asupra rețelelor termice.
Art. 34. — În cazul în care se realizează modificări ale
traseelor și amplasamentelor rețelelor termice existente,
costurile acestora vor fi suportate de către cel care a
generat modificarea respectivă.
SECȚIUNEA a 2-a
Obligațiile operatorilor serviciului

Art. 35. — (1) Operatorii serviciului au, în principal,
următoarele obligații:
a) să respecte prevederile licenței, caietului de sarcini și
ale contractului de delegare a gestiunii;
b) să asigure continuitatea serviciului public de
alimentare cu energie termică;
c) să respecte indicatorii de performanță aprobați de
autoritățile administrației publice locale;
d) să asigure transparență totală în ceea ce privește
calcularea facturilor pentru serviciile prestate;
e) să întocmească anual și să urmărească bilanțul
energiei termice, aferent fiecărei activități prevăzute în

10

MONITORUL OFICIAL AL ROMÂNIEI, PARTEA I, Nr. 651/27.VII.2006

licență, avizat de autoritatea competentă și aprobat de
autoritatea administrației publice locale;
f) să solicite desființarea construcțiilor și a altor obiective
amplasate ilegal în zona de protecție, precum și a celor
care nu respectă distanțele de siguranță față de
construcțiile și instalațiile proprii aferente activităților
prevăzute în licență;
g) să furnizeze autorității administrației publice locale și
autorității naționale de reglementare competente informații
privind activitățile prevăzute în licență;
h) să asigure securitatea serviciului public de alimentare
cu energie termică și a SACET;
i) să asigure accesul nediscriminatoriu la rețeaua
termică pentru toți utilizatorii de energie termică solicitanți;
j) să țină situații contabile separate pentru fiecare
activitate reglementată specifică serviciului public de
alimentare cu energie termică, conform prevederilor legale;
k) să asigure stocurile de combustibili și piese de
schimb, în așa fel încât să respecte principiul continuității
serviciului public de alimentare cu energie termică, în orice
condiții;
l) să elaboreze proceduri/instrucțiuni specifice activității
proprii, în conformitate cu prevederile legale.
(2) Prin excepție de la prevederile alin. (1) lit. b),
serviciul public de alimentare cu energie termică poate fi
întrerupt în următoarele condiții: în caz de forță majoră, de
avarii, precum și în perioadele programate pentru revizie.
Utilizatorii de energie termică vor fi informați în detaliu
asupra condițiilor de întrerupere a serviciului public de
alimentare cu energie termică.
Art. 36. — (1) Operatorul serviciului răspunde pentru
daunele provocate utilizatorului de energie termică din
culpa sa în condițiile stabilite prin contract și, în special,
dacă:
a) nu începe furnizarea energiei termice la termenul
contractat sau nu livrează energia termică în condițiile
stabilite în contract;
b) nu anunță utilizatorul de energie termică din timp cu
privire la limitările sau întreruperile programate pentru
lucrări planificate;
c) după sistarea furnizării energiei termice cerută de
utilizatorul de energie termică, nu reia furnizarea în primele
3 zile lucrătoare de la primirea, în scris, a notificării privind
încetarea motivului sistării;
d) nu respectă parametrii de calitate contractați pentru
energia termică furnizată.
(2) Furnizorul de energie termică este îndreptățit să
recupereze de la producătorul sau de la utilizatorul de
energie termică, după caz, daunele dovedite a fi din vina
acestuia.

SECȚIUNEA a 3-a
Drepturile utilizatorilor de energie termică

Art. 37. — Utilizatorii de energie termică au, în
principal, următoarele drepturi:
a) să preia energia termică din instalațiile de distribuție
în conformitate cu prevederile contractului de furnizare;
b) să aibă acces la grupurile de măsurare a energiei
termice utilizate pentru facturare;
c) să solicite operatorului care are și calitatea de
furnizor remedierea defecțiunilor și a deranjamentelor
survenite la instalațiile de distribuție;
d) să recupereze de la operatorul serviciului daunele
dovedite a fi din vina acestuia;
e) alte drepturi prevăzute în contractele încheiate cu
furnizorul de energie termică, precum și în Legea
nr. 51/2006;
f) de a fi anunțat, din timp, despre întreruperea furnizării
de energie termică;
g) de a avea acces ori de a primi, la cerere, informații
cu privire la structura costurilor/tarifelor percepute de
operatorul care are și calitatea de furnizor.
SECȚIUNEA a 4-a
Obligațiile utilizatorilor de energie termică

Art. 38. — (1) Utilizatorii de energie termică au, în
principal, următoarele obligații:
a) să achite la termen facturile emise de operatorul
care are și calitatea de furnizor; factura se emite, cel mai
târziu, până la data de 15 a lunii următoare celei în care
prestația a fost efectuată. Prin derogare de la prevederile
art. 42 alin. (9) din Legea nr. 51/2006, utilizatorii de
energie termică sunt obligați să achite facturile
reprezentând contravaloarea serviciului de care au
beneficiat în termenul de scadență de 15 zile de la data
emiterii facturilor; data emiterii facturii și termenul de
scadență se înscriu pe factură. Neachitarea facturii în
termen de 30 de zile de la data scadenței atrage penalități
de întârziere, conform prevederilor art. 42 alin. (10) din
Legea nr. 51/2006;
b) să permită operatorului care are și calitatea de
furnizor, la solicitarea acestuia, întreruperea programată a
alimentării cu energie termică pentru întreținere, revizii și
reparații executate la instalațiile acestuia;
c) să permită accesul operatorului care are și calitatea
de furnizor la instalațiile de utilizare a energiei termice
aflate în folosința sau pe proprietatea sa, pentru verificarea
funcționării și integrității acestora ori pentru debranșarea/
deconectarea instalațiilor în caz de neplată sau de avarie;
d) să nu consume energie termică ocolind sau afectând
mijloacele de măsură.

MONITORUL OFICIAL AL ROMÂNIEI, PARTEA I, Nr. 651/27.VII.2006
(2) Proprietarii apartamentelor individuale siuate în
imobile de locuit tip condominiu, care sunt deconectate de
la rețeaua de alimentare cu energie termică, plătesc o
cotă-parte din cheltuielile cu energia termică consumată
pentru încălzirea spațiilor aflate în proprietate indiviză,
proporțională cu cota indiviză.
Art. 39. — Drepturile și obligațiile prevăzute în prezentul
capitol se detaliază în regulamentul-cadru al serviciului
public de alimentare cu energie termică și în prevederile
contractului-cadru de furnizare a energiei termice, elaborate
de A.N.R.S.C., și se completează cu prevederile Legii
nr. 51/2006.
CAPITOLUL VIII
Prețuri și tarife
SECȚIUNEA 1
Stabilirea prețurilor și a tarifelor

Art. 40. — (1) Prețurile locale se stabilesc, se ajustează
sau se modifică pe baza metodologiilor aprobate de
autoritatea de reglementare competentă. În calculul
acestora vor fi luate în considerare costurile justificate ale
activităților de producere, transport, distribuție și furnizare a
energiei termice, inclusiv cheltuielile aferente dezvoltării și
modernizării SACET, pierderile tehnologice, cheltuielile
pentru protecția mediului, precum și o cotă de profit, dar
nu mai mult de 5%.
(2) Sumele încasate prin prețuri și/sau tarife,
corespunzătoare cheltuielilor pentru dezvoltarea și
modernizarea SACET, se constituie într-un cont distinct al
operatorului și se utilizează pe baza programului de
dezvoltare avizat de autoritățile administrației publice locale
implicate, exclusiv pentru scopul în care a fost constituit.
(3) Pierderile tehnologice se aprobă de autoritatea
administrației publice locale, având în vedere o
documentație, elaborată pe baza bilanțului energetic,
întocmită de operatorul care are și calitatea de furnizor și
avizată de autoritatea competentă.
(4) Prețurile energiei termice produse din surse
regenerabile, destinată serviciului de alimentare cu energie
termică prin SACET, se aprobă de A.N.R.S.C.
(5) Prețul energiei termice produse în cogenerare se
aprobă prin decizie a președintelui A.N.R.E., pe baza
metodologiei proprii, cu excepția cazurilor în care prin
contracte de concesionare sau de parteneriat public-privat
s-au negociat metode de stabilire/ajustare a prețului
energiei termice.
(6) Prețul energiei termice produse în cogenerare,
destinată SACET, se aprobă prin decizie a președintelui
A.N.R.E., pe baza metodologiei proprii, cu excepția
cazurilor în care prin contracte de concesionare sau de
parteneriat public-privat s-au negociat, înainte de intrarea în
vigoare a prezentei legi, formule ori reguli de

11

stabilire/ajustare a prețului. În acest caz prețul energiei
termice se aprobă de autoritatea administrației publice
locale cu avizul autorității competente.
(7) În cazurile în care, în vederea delegării gestiunii
serviciului, prin contractele de delegare a gestiunii se
negociază formule sau reguli de stabilire/ajustare a prețului
energiei termice, acestea se avizează în prealabil de
autoritatea de reglementare competentă. În acest caz prețul
se aprobă de autoritatea administrației publice locale
implicată, potrivit regulilor stabilite, cu avizul autorității de
reglementare competente.
(8) Prețurile locale de furnizare a energiei termice sunt
aceleași pentru utilizatorii de energie termică, în condiții
similare de furnizare.
(9) Prețurile locale pentru populație la care se
facturează energia termică se aprobă de autoritățile
administrației publice locale sau de asociațiile de dezvoltare
comunitară, după caz, potrivit reglementărilor în vigoare. La
nivelul aceleiași unități administrativ-teritoriale, prețul local
pentru populație este unic, indiferent de tehnologiile
sistemului de producere, transport și distribuție a energiei
termice sau de tipul combustibililor utilizați. Diferența dintre
prețurile locale ale energiei termice și prețurile locale
pentru populație se alocă din bugetele autorităților
administrației publice locale sau ale asociațiilor de
dezvoltare comunitară, după caz.
(10) În cazul în care, după ajustarea prețurilor și
tarifelor, furnizorii de combustibili și de energie electrică
modifică prețurile de livrare, având ca efect majorarea
prețului energiei termice produse, autoritățile administrației
publice locale sau asociațiile de dezvoltare comunitară,
după caz, pot aproba recalcularea corespunzătoare a
prețurilor locale și, după caz, a prețurilor locale pentru
populație, începând cu data primei livrări făcute la noile
prețuri, fără modificarea nivelului costurilor celorlalte
elemente de cheltuieli și a cotei de profit, cu avizul
operativ al autorității competente.
(11) Consumatorii de energie termică din spațiile cu altă
destinație decât cea de locuință dintr-un condominiu plătesc
prețul local.
(12) Prețul pentru energia termică produsă și livrată
populației prin alt sistem decât SACET, practicat de
operatorii economici și instituțiile publice, va fi aprobat de
A.N.R.S.C.
(13) Autoritățile administrației publice locale pot hotărî ca
populația care primește energie termică de la operatori
economici sau instituții publice, conform prevederilor
alin. (12), să beneficieze de prețul stabilit conform
prevederilor alin. (9).
Art. 41. — Operatorii serviciului care practică prețuri
și/sau tarife sunt obligați să prezinte autorităților de
reglementare competente:
a) costurile fixe și variabile, precum și veniturile
programate și realizate, separat pentru fiecare dintre

12

MONITORUL OFICIAL AL ROMÂNIEI, PARTEA I, Nr. 651/27.VII.2006

activitățile serviciului public de alimentare cu energie
termică, în structura stabilită de autoritatea de reglementare
competentă;
b) modul de alocare a activelor, pasivelor, cheltuielilor și
veniturilor avute în vedere atunci când se întocmesc
situațiile contabile, conform art. 35 alin. (1) lit. j);
c) alte informații necesare analizelor financiare și
economice pentru fundamentarea politicilor de tarifare.
Art. 42. — Sumele care au rămas disponibile prin
reducerea graduală a subvențiilor pentru energia termică
furnizată populației dintr-o unitate administrativ-teritorială vor
fi repartizate și utilizate numai pentru retehnologizarea,
modernizarea și eficientizarea SACET din acea unitate
administrativ-teritorială.
SECȚIUNEA a 2-a
Protecția socială

Art. 43. — Odată cu reducerea graduală a subvențiilor
pentru energia termică, se asigură de către Ministerul
Muncii, Solidarității Sociale și Familiei ajutoare pentru
încălzirea locuinței familiilor și persoanelor singure cu
venituri reduse, în condițiile legii.
CAPITOLUL IX
Infracțiuni și contravenții
Art. 44. — Încălcarea dispozițiilor prezentei legi atrage
răspunderea disciplinară, civilă, contravențională sau
penală, după caz.
Art. 45. — (1) Constituie contravenții, altele decât cele
prevăzute în Legea nr. 51/2006, și se sancționează cu
amendă de la 500 lei la 1.000 lei următoarele fapte:
a) folosirea de către utilizator a apei calde de consum
și a agentului termic pentru încălzire pentru alte scopuri
decât cele prevăzute în contract;
b) debranșarea/deconectarea de la SACET a
utilizatorului sau consumatorului de energie termică fără
respectarea dispozițiilor prezentei legi;
c) golirea instalațiilor de către utilizatorul/consumatorul
serviciului în vederea executării unor modificări sau
reparații fără acordul scris al operatorului serviciului și al
asociației de proprietari, cu excepția cazurilor de avarii sau
de forță majoră.
(2) Constituie contravenții, altele decât cele prevăzute în
Legea nr. 51/2006, și se sancționează cu amendă de la
2.000 lei la 5.000 lei următoarele fapte:
a) neinstituirea de către operatorul serviciului a zonelor
de protecție și siguranță a SACET;
b) montarea, punerea în funcțiune, repararea și
exploatarea sistemelor de repartizare a costurilor de către
o persoană juridică fără autorizație sau cu autorizație a
cărei valabilitate a expirat;
c) depozitarea de materiale în zona de siguranță a
obiectivelor SACET;
d) efectuarea de săpături în zona de siguranță fără
avizul prealabil al operatorului SACET;

e) nerespectarea de către autoritățile administrației
publice locale a prevederilor regulamentului-cadru la
elaborarea regulamentului de serviciu propriu;
f) nerespectarea de către operatorul serviciului a
prevederilor regulamentului de serviciu;
g) neasigurarea stocurilor de combustibili și a
necesarului de piese de schimb pentru funcționarea
SACET;
h) neîntocmirea de către operatorul serviciului a
bilanțului energiei termice, aferent fiecărei activități
prevăzute în licență.
(3) Constituie contravenții, altele decât cele prevăzute în
Legea nr. 51/2006, și se sancționează cu amendă de la
10.000 lei la 20.000 lei următoarele fapte:
a) neîntocmirea situațiilor contabile aferente serviciului
separat de alte servicii sau activități pe care operatorul le
desfășoară;
b) amplasarea de construcții de orice fel în zona de
siguranță a SACET.
(4) Constituie contravenții, altele decât cele prevăzute în
Legea nr. 51/2006, și se sancționează cu amendă de la
30.000 lei la 50.000 lei următoarele fapte:
a) practicarea de către producătorii de energie termică
și/sau operatorii serviciului a altor prețuri decât cele
stabilite de autoritatea de reglementare competentă, de
autoritatea administrației publice locale sau de asociația de
dezvoltare comunitară, după caz;
b) practicarea de către operatorii economici și instituțiile
publice a altor prețuri pentru energia termică produsă și
livrată populației decât cele aprobate de autoritatea de
reglementare competentă;
c) fundamentarea și susținerea cererii de stabilire sau
de ajustare a prețurilor de către producătorii de energie
termică și/sau operatorul care are și calitatea de furnizor
cu date eronate, în scopul obținerii unor prețuri mai mari,
dacă fapta nu constituie infracțiune;
d) prestarea serviciului public de alimentare cu energie
termică fără contract de delegare a gestiunii, încheiat în
condițiile legii, cu autoritatea administrației publice locale
sau cu contract de delegare a gestiunii expirat ori reziliat,
în condițiile art. 12 alin. (6);
e) prestarea serviciului public de alimentare cu energie
termică fără licență sau cu licență a cărei valabilitate a
expirat.
Art. 46. — (1) Constatarea contravențiilor și aplicarea
sancțiunilor prevăzute la art. 45 se fac de către
reprezentanții împuterniciți ai autorităților de reglementare
competente și/sau ai autorității administrației publice locale,
conform atribuțiilor stabilite în prezenta lege și în Legea
nr. 51/2006.
(2) În cazul contravențiilor prevăzute la art. 45 alin. (4)
lit. a)—c), prețurile stabilite greșit se corectează, iar sumele
încasate în mod necuvenit se restituie utilizatorilor de
energie termică, bugetului local sau bugetului de stat,
după caz.

MONITORUL OFICIAL AL ROMÂNIEI, PARTEA I, Nr. 651/27.VII.2006
(3) Contravențiilor prevăzute la art. 45 le sunt aplicabile
dispozițiile Ordonanței Guvernului nr. 2/2001 privind regimul
juridic al contravențiilor, aprobată cu modificări și completări
prin Legea nr. 180/2002, cu modificările și completările
ulterioare.
Art. 47. — Sustragerea de energie termică constituie
infracțiunea de furt și se pedepsește conform Codului
penal.
Art. 48. — Deteriorarea, modificarea fără drept sau
blocarea funcționării grupurilor de măsurare a energiei
termice ori distrugerea sigiliilor aplicate acestora constituie
infracțiune și se pedepsește cu închisoare de la 3 luni la
2 ani sau cu amendă.
Art. 49. — Declararea unor date eronate la încheierea
sau modificarea contractelor de furnizare a energiei termice,
în vederea obținerii de foloase, constituie infracțiune și se
pedepsește conform art. 292 din Codul penal.
Art. 50. — Furnizarea agentului termic în condiții care
pot pune în pericol viața și sănătatea cetățenilor constituie
infracțiune și se pedepsește cu închisoare de la 3 luni la
2 ani sau cu amendă.
Art. 51. — (1) Infracțiunile prevăzute de prezenta lege
se constată de către organele abilitate, potrivit legii.
(2) Ori de câte ori reprezentanții împuterniciți ai
autorităților de reglementare competente și/sau ai autorității
administrației publice locale iau cunoștință de săvârșirea
vreuneia dintre infracțiunile prevăzute de prezenta lege vor
sesiza de îndată despre aceasta organele abilitate
potrivit legii.
CAPITOLUL X
Dispoziții tranzitorii și finale
Art. 52. — (1) În termen de un an de la data publicării
în Monitorul Oficial al României, Partea I, a Legii
nr. 51/2006, A.N.R.S.C. elaborează și aprobă regulamentulcadru și caietul de sarcini-cadru ale serviciului public de
alimentare cu energie termică.
(2) Compartimentele energetice ale autorităților
administrației publice locale vor fi înființate, după caz, după
data de 1 octombrie 2006.
(3) Până la data intrării în vigoare a prezentei legi,
compartimentele energetice ale autorităților administrației
publice locale au obligația elaborării regulamentului propriu,
în conformitate cu prevederile regulamentului-cadru.

13

Art. 53. — În termen de 12 luni de la data intrării în
vigoare a prezentei legi, regiile de termoficare se vor
reorganiza, prin hotărâri ale autorităților administrației
publice locale, în societăți comerciale, în condițiile legii.
Art. 54. — (1) Se interzic proiectarea, execuția și
punerea în funcțiune a SACET fără dotarea lor
corespunzătoare cu dispozitive de măsurare-înregistrare a
cantităților de energie termică produse și/sau facturate.
(2) Proiectarea și realizarea noilor imobile tip condominiu
cu destinație de locuințe sau cu destinație mixtă — locuințe
și spații cu altă destinație —, având sursă comună de
alimentare cu energie termică sau racordate la rețelele
publice de distribuție, trebuie să asigure individualizarea
consumurilor și condițiile de montare a sistemelor de
măsurare-înregistrare-repartizare a consumurilor pentru
întregul imobil și pentru fiecare apartament sau spațiu cu
altă destinație.
(3) Începând cu data intrării în vigoare a prezentei legi,
imobilele tip condominiu pot fi racordate la SACET în cazul
în care se respectă principiul îun condominiu — un singur
sistem de încălzire“, în baza unui program etapizat aprobat
de autoritatea administrației publice locale, aplicabil până la
31 decembrie 2009.
Art. 55. — Prevederile prezentei legi se completează cu
dispozițiile Legii nr. 51/2006.
Art. 56. — Prezenta lege intră în vigoare la data de
21 martie 2007, cu excepția prevederilor art. 52 alin. (2) și (3)
și ale art. 54 alin. (1) și (2), care intră în vigoare la 3 zile
de la data publicării în Monitorul Oficial al României,
Partea I.
Art. 57. — La data intrării în vigoare a prezentei legi se
abrogă Ordonanța Guvernului nr. 73/2002 privind
organizarea și funcționarea serviciilor publice de alimentare
cu energie termică produsă centralizat, publicată în
Monitorul Oficial al României, Partea I, nr. 650 din
31 august 2002, cu modificările și completările ulterioare,
și Ordonanța de urgență a Guvernului nr. 162/1999 privind
instituirea prețului național de referință pentru energia
termică furnizată populației prin sisteme centralizate,
precum și pentru acordarea de ajutoare bănești pentru
categoriile defavorizate ale populației, publicată în Monitorul
Oficial al României, Partea I, nr. 529 din 29 octombrie
1999, aprobată cu modificări prin Legea nr. 328/2002, cu
modificările ulterioare, precum și orice alte dispoziții
contrare prezentei legi.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (1) din
Constituția României, republicată.
PREȘEDINTELE CAMEREI DEPUTAȚILOR

PREȘEDINTELE SENATULUI

BOGDAN OLTEANU

NICOLAE VĂCĂROIU

București, 14 iulie 2006.
Nr. 325.

14

MONITORUL OFICIAL AL ROMÂNIEI, PARTEA I, Nr. 651/27.VII.2006
PREȘEDINTELE ROMÂNIEI

DECRET
pentru promulgarea Legii serviciului public de alimentare
cu energie termică
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea serviciului public de alimentare cu
energie termică și se dispune publicarea acestei legi în Monitorul Oficial al
României, Partea I.
PREȘEDINTELE ROMÂNIEI

TRAIAN BĂSESCU
București, 13 iulie 2006.
Nr. 962.

PARLAMENTUL ROMÂNIEI
CAMERA DEPUTAȚILOR

SENATUL

LEGE
pentru modificarea și completarea Legii voluntariatului nr. 195/2001
Parlamentul României adoptă prezenta lege.
Art. I. — Legea voluntariatului nr. 195/2001, publicată în
Monitorul Oficial al României, Partea I, nr. 206 din
24 aprilie 2001, cu modificările și completările ulterioare, se
modifică și se completează după cum urmează:
1. Articolul 1 va avea următorul cuprins:
îArt. 1. — Prezenta lege reglementează participarea
persoanelor fizice la acțiuni de voluntariat organizate de
persoane juridice de drept public și de drept privat, fără
scop lucrativ, în România.“
2. La articolul 2, literele a), b) și c) vor avea următorul
cuprins:
îa) voluntariatul este activitatea de interes public
desfășurată din proprie inițiativă de orice persoană fizică, în
folosul altora, fără a primi o contraprestație materială;
b) activitatea de interes public este activitatea desfășurată
în domenii cum sunt: asistența și serviciile sociale, protecția
drepturilor omului, medico-sanitar, cultural, artistic, educativ,
de învățământ, științific, umanitar, religios, filantropic,
sportiv, de protecție a mediului, social și comunitar și altele
asemenea;
c) organizația gazdă este persoana juridică de drept
public sau persoana juridică de drept privat, fără scop
patrimonial, care administrează activitatea de voluntariat. În
raport cu natura activității desfășurate, complexitatea
acesteia, riscurile pe care le implică, impactul produs,
respectiv răspunderea pe care o implică, între părți se
poate încheia un contract de voluntariat;“.

3. La articolul 2, litera f) se abrogă.
4. La articolul 3, litera d) va avea următorul cuprins:
îd) participarea persoanelor la activitățile de voluntariat
se face pe baza egalității de șanse, fără niciun fel de
discriminare.“
5. La articolul 6, după alineatul (1) se introduce un nou
alineat, alineatul (11), cu următorul cuprins:
î(11) Organizația gazdă este obligată să păstreze un
registru de evidență a voluntarilor, a duratei și a tipului
activității desfășurate de aceștia.“
6. La articolul 6, alineatul (2) va avea următorul cuprins:
î(2) Dacă părțile convin că este oportun un contract de
voluntariat, acesta se încheie în două exemplare, dintre
care unul se păstrează în mod obligatoriu în evidența
persoanei juridice.“
7. Articolul 7 va avea următorul cuprins:
îArt. 7. — În contractul de voluntariat trebuie să fie
stipulate cel puțin următoarele drepturi ale voluntarului:
a) desfășurarea activității în concordanță cu capacitatea
și disponibilitatea sa;
b) asigurarea de către organizația gazdă a desfășurării
activităților în condițiile legale de protecție a muncii, în
funcție de natura și de caracteristicile activității respective;
c) asigurarea de către organizația gazdă, în condițiile
prevăzute de lege, împotriva riscurilor de accident și de
boală sau a altor riscuri care decurg din natura activității;

MONITORUL OFICIAL AL ROMÂNIEI, PARTEA I, Nr. 651/27.VII.2006
în lipsa asigurării, orice daune suferite de voluntar în
decursul desfășurării activității de voluntariat se suportă
integral de organizația-gazdă, dacă acestea nu au fost
determinate de culpa voluntarului. Voluntarul poate renunța
la acest drept. Renunțarea trebuie să fie expresă și se
exprimă în scris;
d) eliberarea de către organizația gazdă, la terminarea
perioadei de voluntariat, a unui certificat nominal care să
recunoască prestarea activității de voluntar, precum și
experiența și aptitudinile dobândite;
e) în funcție de înțelegerea dintre organizația gazdă și
voluntar, se poate stabili rambursarea de către organizația
gazdă, în condițiile convenite în contract, a cheltuielilor
efectuate pentru realizarea activității. Renunțarea de către
voluntar la acest drept echivalează cu un act de
liberalitate.“
8. La articolul 8, literele c) și d) vor avea următorul
cuprins:
îc) să participe la cursurile de instruire organizate,
inițiate sau propuse de organizația gazdă pentru o mai
bună desfășurare a activității voluntarului;
d) voluntarul este răspunzător pentru daunele morale
sau materiale aduse organizației gazdă în cadrul activității
de voluntariat din propria culpă.“

15

9. Articolul 13 va avea următorul cuprins:
îArt. 13. — Renegocierea contractului de voluntariat se
face la cererea scrisă a uneia dintre părți, în condițiile
stabilite prin contract.“
10. Articolul 14 va avea următorul cuprins:
îArt. 14. — Denunțarea unilaterială a contractului de
voluntariat are loc din inițiativa oricăreia dintre părți și se
face în formă scrisă, cu arătarea motivelor. Condițiile
denunțării se stabiliesc prin contract, termenul stabilit
pentru prezentarea preavizului fiind de 30 de zile.“
11. Articolul 17 va avea următorul cuprins:
îArt. 17. — La concursurile organizate pentru ocuparea
de posturi, dacă doi sau mai mulți candidați obțin punctaje
egale, autoritățile și instituțiile publice, precum și cele
private pot să acorde punctaj suplimentar persoanelor care
prezintă unul sau mai multe certificate nominale de
voluntariat prin care se recunoaște prestarea activității de
voluntariat, precum și experiența dobândite, în condițiile în
care acestea constituie criterii de selecție.“
Art. II. — Legea voluntariatului nr. 195/2001, publicată
în Monitorul Oficial al României, Partea I, nr. 206 din
24 aprilie 2001, cu modificările și completările ulterioare, se
va republica în Monitorul Oficial al României, Partea I,
dându-se textelor o nouă numerotare.

Această lege a fost adoptată de Parlamentul României, cu respectarea prevederilor art. 75 și ale art. 76 alin. (2) din
Constituția României, republicată.
PREȘEDINTELE CAMEREI DEPUTAȚILOR

PREȘEDINTELE SENATULUI

BOGDAN OLTEANU

NICOLAE VĂCĂROIU

București, 17 iulie 2006.
Nr. 339.

PREȘEDINTELE ROMÂNIEI

DECRET
privind promulgarea Legii pentru modificarea și completarea
Legii voluntariatului nr. 195/2001
În temeiul prevederilor art. 77 alin. (1) și ale art. 100 alin. (1) din
Constituția României, republicată,
Președintele României

d e c r e t e a z ă:

Articol unic. — Se promulgă Legea pentru modificarea și completarea
Legii voluntariatului nr. 195/2001 și se dispune publicarea acestei legi în
Monitorul Oficial al României, Partea I.
PREȘEDINTELE ROMÂNIEI

TRAIAN BĂSESCU
București, 14 iulie 2006.
Nr. 977.

16

MONITORUL OFICIAL AL ROMÂNIEI, PARTEA I, Nr. 651/27.VII.2006

HOTĂRÂRI

ALE

GUVERNULUI

ROMÂNIEI

GUVERNUL ROMÂNIEI

HOTĂRÂRE
privind alocarea unei sume din Fondul de intervenție la dispoziția Guvernului,
prevăzut în bugetul de stat pe anul 2006, pentru finanțarea lucrărilor de amenajare a albiei
și refacerea apărării de mal, aferente podului rutier pe drumul județean DJ 109 la km 46 + 623,
pe Valea Almașului, în comuna Hida, județul Sălaj
În temeiul art. 108 din Constituția României, republicată, al art. 30 alin. (4) și (5) din Legea nr. 500/2002 privind
finanțele publice, cu modificările ulterioare, și al art. 11 lit. b) din Legea bugetului de stat pe anul 2006 nr. 379/2005, cu
modificările și completările ulterioare,
Guvernul României adoptă prezenta hotărâre.
Art. 1. — Se aprobă alocarea sumei de 366 mii lei din
Fondul de intervenție la dispoziția Guvernului, prevăzut în
bugetul de stat pe anul 2006, bugetului propriu al județului
Sălaj, pentru finanțarea lucrărilor de amenajare a albiei și
refacerea apărării de mal, aferente podului rutier pe drumul
județean DJ 109 la km 46 + 623, pe Valea Almașului, în
comuna Hida, județul Sălaj, distruse de calamitățile naturale.
Art. 2. — Pentru asigurarea fondurilor necesare
prevăzute la art. 1, se suplimentează cu suma de 366 mii lei

Fondul de intervenție la dispoziția Guvernului din Fondul de
rezervă bugetară la dispoziția Guvernului, prevăzut în
bugetul de stat pe anul 2006.
Art. 3. — Ordonatorul principal de credite răspunde de
modul de utilizare a sumei prevăzute la art. 1, în
conformitate cu dispozițiile legale.
Art. 4. — Ministerul Finanțelor Publice este autorizat să
introducă modificările corespunzătoare în structura bugetului
de stat pe anul 2006.

PRIM-MINISTRU

CĂLIN POPESCU-TĂRICEANU
Contrasemnează:
Ministrul administrației și internelor,
Vasile Blaga
Ministrul finanțelor publice,
Sebastian Teodor Gheorghe Vlădescu
București, 26 iulie 2006.
Nr. 956.

EDITOR: PARLAMENTUL ROMÂNIEI — CAMERA DEPUTAȚILOR
îMonitorul Oficial“ R.A., Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO55RNCB0082006711100001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, fax 410.77.36 și 410.47.23
Tiparul: îMonitorul Oficial“ R.A.
Monitorul Oficial al României, Partea I, nr. 651/27.VII.2006 conține 16 pagini.

Prețul: 1,15 lei

&JUYDGY|118270]
ISSN 1453—4495

