PARTEA

Anul 174 (XVIII) — Nr. 323

I

Marți, 11 aprilie 2006

LEGI, DECRETE, HOTĂRÂRI ȘI ALTE ACTE
SUMAR
Pagina
DECIZII ALE CURȚII CONSTITUȚIONALE
Decizia nr. 235 din 9 martie 2006 referitoare la excepția
de neconstituționalitate a dispozițiilor art. 323
alin. 1 din Codul de procedură civilă......................

3–5

Decizia nr. 279 din 22 martie 2006 cu privire la
constituționalitatea dispozițiilor art. 22 formularea îîn
timpul mandatului“, art. 23 alin. (3) propoziția finală,
art. 28, art. 35 alin. (1) lit. i) și j), art. 38—48,
art. 41 alin. (3) și (6), art. 49 alin. (1)—(5) și
art. 50 alin. (2) din Legea privind statutul
deputaților și al senatorilor .......................................

5–12

Opinie separată ....................................................................

DECIZII

1–3

Decizia nr. 262 din 14 martie 2006 referitoare la excepția
de neconstituționalitate a dispozițiilor art. 38
alin. (1) lit. a) și art. 169 alin. (1) și (1 1) din
Legea nr. 19/2000 privind sistemul public de
pensii și alte drepturi de asigurări sociale..............

12–15

ALE

CURȚII

CONSTITUȚIONALE

CURTEA CONSTITUȚIONALĂ

D E C I Z I A Nr. 235
din 9 martie 2006

referitoare la excepția de neconstituționalitate a dispozițiilor art. 323 alin. 1
din Codul de procedură civilă
Ioan Vida
Nicolae Cochinescu
Aspazia Cojocaru
Constantin Doldur
Acsinte Gaspar
Kozsokár Gábor
Petre Ninosu

—
—
—
—
—
—
—

președinte
judecător
judecător
judecător
judecător
judecător
judecător

Ion Predescu
Șerban Viorel Stănoiu
Ion Tiucă
Ioana Marilena Chiorean

—
—
—
—

judecător
judecător
procuror
magistrat-asistent

Pe rol se află soluționarea excepției de neconstituționalitate
a dispozițiilor art. 323 alin. 1 din Codul de procedură civilă,

2

MONITORUL OFICIAL AL ROMÂNIEI, PARTEA I, Nr. 323/11.IV.2006

excepție ridicată de Aurel Lucaciu în Dosarul
nr. 2.176/2005 al Curții de Apel București — Secția a III-a
civilă și pentru cauze cu minori și de familie.

Președinții celor două Camere ale Parlamentului și
Guvernul nu au comunicat Curții Constituționale punctele lor
de vedere asupra excepției de neconstituționalitate ridicate.

La apelul nominal răspunde avocat Verginia Vedinaș, cu
delegație la dosar, pentru autorul excepției, lipsă fiind
celelalte părți, față de care procedura de citare este legal
îndeplinită.

C U R T E A,

Avocatul autorului excepției solicită admiterea acesteia,
apreciind că dispozițiile legale criticate contravin art. 1
alin. (3) și art. 21 alin. (1) și (3) din Constituție, întrucât
cererea de revizuire se judecă de aceeași instanță a cărei
hotărâre se atacă și astfel nu se asigură imparțialitatea
instanței.
Reprezentantul Ministerului Public pune concluzii de
respingere a excepției de neconstituționalitate ca fiind
neîntemeiată, apreciind că revizuirea este o cale de atac
extraordinară, de retractare, prin care instanței i se cere să
revină asupra propriei hotărâri, fiind respectate toate
garanțiile procesuale.
C U R T E A,

având în vedere actele și lucrările dosarului, constată
următoarele:
Prin Încheierea din 28 noiembrie 2005, pronunțată în
Dosarul nr. 2.176/2005, Curtea de Apel București — Secția
a III-a civilă și pentru cauze cu minori și de familie a
sesizat Curtea Constituțională cu excepția de
neconstituționalitate a dispozițiilor art. 323 alin. 1 din
Codul de procedură civilă. Excepția a fost ridicată de Aurel
Lucaciu, revizuent într-o cauză civilă având ca obiect
soluționarea cererii de revizuire a unei decizii civile
pronunțate de Curtea de Apel București.
În motivarea excepției de neconstituționalitate autorul
acesteia susține că soluționarea cererii de revizuire — cale
extraordinară de atac — de către aceeași instanță care a
judecat hotărârea atacată, iar nu de o instanță superioară,
încalcă dreptul la un proces echitabil și principiul statului
de drept în care dreptatea este o valoare supremă.
Curtea de Apel București — Secția a III-a civilă și pentru
cauze cu minori și familie și-a exprimat opinia în sensul că
dispozițiile legale criticate nu constituie un impediment în
valorificarea, pe cale procedurală, a drepturilor subiective.
Potrivit dispozițiilor art. 30 alin. (1) din Legea nr. 47/1992,
încheierea de sesizare a fost comunicată președinților celor
două Camere ale Parlamentului, Guvernului și Avocatului
Poporului, pentru a-și exprima punctele de vedere asupra
excepției de neconstituționalitate.
Avocatul Poporului apreciază că excepția de
neconstituționalitate este neîntemeiată, întrucât, potrivit
Constituției, legiuitorul stabilește competența și procedura
de judecată, putând institui norme speciale privind
exercitarea căilor de atac, deci și a revizuirii, iar dispozițiile
legale criticate constituie o garanție a dreptului la un
proces echitabil.

examinând încheierea de sesizare, punctul de vedere al
Avocatului Poporului, raportul întocmit de judecătorul-raportor,
susținerile părții prezente, concluziile procurorului, dispozițiile
legale criticate, raportate la prevederile Constituției, precum
și dispozițiile Legii nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituție, ale art. 1 alin. (2), ale art. 2, 3, 10 și 29 din
Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
dispozițiile art. 323 alin. 1 din Codul de procedură civilă,
cu următorul cuprins: îCererea de revizuire se îndreaptă la
instanța care a dat hotărârea rămasă definitivă și a cărei
revizuire se cere.“
Autorul excepției susține că dispozițiile legale criticate
contravin prevederilor constituționale ale art. 1 alin. (3)
privind statul de drept și ale art. 21 alin. (1) și (3)
referitoare la accesul liber la justiție și la dreptul la un
proces echitabil.
Examinând excepția de neconstituționalitate ridicată,
Curtea reține că, în conformitate cu dispozițiile art. 126
alin. (2) și ale art. 129 din Constituție, exercitarea căilor de
atac împotriva hotărârilor judecătorești și procedura de
judecată sunt stabilite prin lege. Din aceste prevederi
constituționale rezultă că legiuitorul are libertatea de a
stabili cazurile și condițiile în care părțile interesate și
Ministerul Public pot exercita căile de atac, bineînțeles, cu
respectarea normelor și principiilor consacrate prin Legea
fundamentală și prin actele juridice internaționale la care
România este parte.
Potrivit textului de lege supus controlului de
constituționalitate, revizuirea se judecă de aceeași instanță
care a pronunțat hotărârea judecătorească a cărei revizuire
se cere. Curtea observă că din dispozițiile Codului de
procedură civilă reiese că revizuirea este o cale
extraordinară de atac, de retractare, care se poate exercita
numai în condițiile expres prevăzute de lege.
Având în vedere că în cadrul soluționării revizuirii se
analizează aspecte de fapt, necunoscute și care nu au
putut fi luate în considerare la pronunțarea hotărârii a cărei
revizuire se cere, este firesc ca cererea de revizuire să se
adreseze aceleiași instanțe care a judecat cauza în fond,
întrucât i se cere să revină asupra propriei sale hotărâri, în
baza împrejurărilor nou-ivite ulterior pronunțării hotărârii.
Astfel, situația reținută de instanța de fond s-a schimbat
ulterior, după pronunțarea hotărârii definitive, iar scopul căii
de atac a revizuirii este tocmai retractarea hotărârii atacate,
având în vedere noile realități.
Ca atare, Curtea reține că nu este întemeiată critica de
neconstituționalitate raportată la prevederile art. 1 alin. (3)

MONITORUL OFICIAL AL ROMÂNIEI, PARTEA I, Nr. 323/11.IV.2006

3

din Constituție referitoare la statul de drept, democratic și
social, în care îdreptatea“ este valoare supremă.

realizează un control judiciar propriu-zis, iar faptul că

În ceea ce privește pretinsa încălcare a prevederilor
art. 21 alin. (1) și (3) din Constituție referitoare la dreptul
la un proces echitabil, în special la judecarea cauzei de
către o instanță imparțială, Curtea constată că nici
aceasta nu este întemeiată. Pe calea revizuirii nu se

cererea de revizuire nu este de natură să influențeze

aceeași instanță care a pronunțat hotărârea judecă și

aprecierea judecătorilor, întrucât aspectele analizate pe
calea revizuirii sunt diferite de cele examinate în fond,
fiind necunoscute la acea dată.

Pentru considerentele expuse mai sus, în temeiul art. 146 lit. d) și al art. 147 alin. (4) din Constituție, precum și
al art. 1—3, al art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 323 alin. 1 din Codul de procedură civilă, excepție
ridicată de Aurel Lucaciu în Dosarul nr. 2.176/2005 al Curții de Apel București — Secția a III-a civilă și pentru cauze cu
minori și de familie.
Definitivă și general obligatorie.
Pronunțată în ședința publică din data de 9 martie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Ioana Marilena Chiorean

CURTEA CONSTITUȚIONALĂ

D E C I Z I A Nr. 262
din 14 martie 2006

referitoare la excepția de neconstituționalitate a dispozițiilor art. 38 alin. (1) lit. a) și art. 169 alin. (1)
și (11) din Legea nr. 19/2000 privind sistemul public de pensii și alte drepturi de asigurări sociale
Ioan Vida
Nicolae Cochinescu
Aspazia Cojocaru
Constantin Doldur
Kozsokár Gábor
Acsinte Gaspar
Petre Ninosu
Ion Predescu
Șerban Viorel Stănoiu
Mihaela Cîrstea
Patricia Marilena Ionea

—
—
—
—
—
—
—
—
—
—
—

președinte
judecător
judecător
judecător
judecător
judecător
judecător
judecător
judecător
procuror
magistrat-asistent

Pe rol se află soluționarea excepției de neconstituționalitate
a dispozițiilor art. 38 alin. (1) lit. a) și art. 169 alin. (1) și
(11) din Legea nr. 19/2000 privind sistemul public de pensii
și alte drepturi de asigurări sociale, excepție ridicată de
Cornelia Marcela Toma în Dosarul nr. 626/CA/2004 al
Tribunalului Constanța — Secția de contencios
administrativ.

La apelul nominal lipsesc părțile, față de care procedura
de citare este legal îndeplinită.
Cauza este în stare de judecată.
Reprezentantul Ministerului Public pune concluzii de
respingere a excepției ca neîntemeiată, considerând că
susținerile autorului excepției vizează în fapt modul de
aplicare a textului de lege criticat, iar nu
neconstituționalitatea acestuia.
C U R T E A,

având în vedere actele și lucrările dosarului, constată
următoarele:
Prin Încheierea din 28 noiembrie 2005, pronunțată în
Dosarul nr. 626/CA/2004, Tribunalul Constanța — Secția
de contencios administrativ a sesizat Curtea
Constituțională cu excepția de neconstituționalitate a
dispozițiilor art. 38 alin. (1) lit. a) și art. 169 alin. (1) și (11)
din Legea nr. 19/2000 privind sistemul public de pensii și
alte drepturi de asigurări sociale, excepție ridicată de

4

MONITORUL OFICIAL AL ROMÂNIEI, PARTEA I, Nr. 323/11.IV.2006

Cornelia Marcela Toma într-o cauză în contencios
administrativ având ca obiect asigurări sociale.
În motivarea excepției de neconstituționalitate autorul
acesteia susține, în esență, că textele de lege criticate
contravin principiului constituțional al egalității în drepturi. În
acest sens, arată că doar persoanele pensionate după
intrarea în vigoare a Legii nr. 19/2000 beneficiază, cu
prilejul recalculării pensiilor, de includerea în stagiul de
cotizare a perioadelor în care titularul a primit pensie de
invaliditate, fiind omise persoanele ieșite la pensie anterior
acestei date. Consideră că, pentru identitate de rațiune,
legiuitorul ar fi trebuit să soluționeze această problemă în
același mod în care a procedat în cazul introducerii în
stagiul de cotizare a perioadei studiilor universitare. Astfel,
art. 169 alin. (11) din Legea nr. 19/2000 prevede în mod
expres faptul că recalcularea se face și în cazul pensiilor
stabilite anterior datei de 1 aprilie 2001.
Tribunalul Constanța — Secția de contencios
administrativ consideră că excepția ridicată nu este
întemeiată, întrucât supunerea cetățenilor aflați în situații
juridice diferite la tratamente legale distincte nu constituie
o discriminare contrară prevederilor art. 16 alin. (1) din
Constituție. De asemenea, consideră că aspectele invocate
de autorul excepției vizează în fapt o omisiune legislativă
ce ține de prerogativele legiuitorului și care nu poate
constitui temeiul unei excepții de neconstituționalitate.
În conformitate cu dispozițiile art. 30 alin. (1) din Legea
nr. 47/1992, încheierea de sesizare a fost comunicată
președinților celor două Camere ale Parlamentului,
Guvernului și Avocatului Poporului, pentru a-și formula
punctele de vedere cu privire la excepția de
neconstituționalitate.
Avocatul Poporului consideră că dispozițiile legale
criticate sunt constituționale, având în vedere că
prevederea altor condiții de înscriere la pensie și a altor
criterii de calculare a pensiei pentru anumite categorii de
cetățeni aflate în situații distincte nu dă caracter
discriminatoriu reglementării legale.
Președinții celor două Camere ale Parlamentului și
Guvernul nu au comunicat punctele lor de vedere asupra
excepției de neconstituționalitate
C U R T E A,

examinând încheierea de sesizare, punctul de vedere al
Avocatului Poporului, raportul întocmit de judecătorulraportor, concluziile procurorului, dispozițiile legale criticate,
raportate la prevederile Constituției, precum și Legea
nr. 47/1992, reține următoarele:
Curtea Constituțională a fost legal sesizată și este
competentă, potrivit dispozițiilor art. 146 lit. d) din
Constituția României, ale art. 1 alin. (2), ale art. 2, 3, 10 și
29 din Legea nr. 47/1992, să soluționeze excepția de
neconstituționalitate.
Obiectul excepției de neconstituționalitate îl constituie
dispozițiile art. 38 alin. (1) lit. a) și art. 169 alin. (1) și (11)
din Legea nr. 19/2000 privind sistemul public de pensii și
alte drepturi de asigurări sociale, publicată în Monitorul

Oficial al României, Partea I, nr. 140 din 1 aprilie 2000,
așa cum au fost modificate prin articolul unic pct. 10 din
Legea nr. 338/2002 privind aprobarea Ordonanței de
urgență a Guvernului nr. 49/2001 pentru modificarea și
completarea Legii nr. 19/2000 privind sistemul public de
pensii și alte drepturi de asigurări sociale, publicată în
Monitorul Oficial al României, Partea I, nr. 446 din 25 iunie
2002, și articolul unic din Legea nr. 276/2004 pentru
completarea art. 169 din Legea nr. 19/2000 privind
sistemul public de pensii și alte drepturi de asigurări
sociale, publicată în Monitorul Oficial al României, Partea I,
nr. 574 din 29 iunie 2004.
Textele de lege criticate au următoarea redactare:
— Art. 38 alin. (1) lit. a): î(1) În sistemul public se
asimilează stagiului de cotizare și perioadele necontributive,
denumite în continuare perioade asimilate, în care asiguratul:
a) a beneficiat sau beneficiază de drepturi de asigurări
sociale, cu excepția celor prevăzute la art. 40 lit. a)—c) și e);“;
— Art. 169 alin. (1) și (1 1 ): “(1) Pensia poate fi
recalculată prin adăugarea stagiilor de cotizare nevalorificate la
stabilirea acesteia.
(11) Recalcularea, la cerere, prin adăugarea stagiului de
cotizare asimilat prevăzut la art. 38 alin. (1) lit. b) se face și în
cazul pensiilor stabilite anterior datei de 1 aprilie 2001.“
În opinia autorului excepției, textele de lege criticate
contravin dispozițiilor art. 16 alin. (1) din Constituție, care
consacră egalitatea în drepturi.
Examinând excepția de neconstituționalitate, Curtea
constată că art. 38 din Legea nr. 19/2000 prevede
includerea în stagiul de cotizare a unor perioade
necontributive, printre care, la alin. (1) lit. a), nominalizează
perioada în care titularul a beneficiat de ajutoare de
asigurări sociale, inclusiv de pensie de invaliditate. Textul
nu prevede nici o diferențiere în raport cu data înscrierii la
pensie, anterioară ori ulterioară adoptării noilor
reglementări, dar este aplicabil doar de la data intrării în
vigoare a Legii nr. 19/2000. De asemenea, nu distinge nici
în privința aplicării la operațiunile de stabilire inițială a
pensiei sau/și la cele de recalculare a acesteia. Așadar,
acest text nu conține nici o dispoziție cu caracter de
privilegiu sau de discriminare.
Art. 169 din Legea nr. 19/2000 prevede la alin. (1)
posibilitatea recalculării pensiei prin adăugarea stagiilor de
cotizare nevalorificate la stabilirea acesteia, fără a face nici
o exceptare în raport cu data stabilirii pensiei. În cazul în
care perioadele necontributive asimilate stagiilor de cotizare
nu au fost valorificate la stabilirea inițială a pensiei,
indiferent dacă aceasta s-a făcut în timpul în care a fost în
vigoare legislația anterioară ori după intrarea în vigoare a
Legii nr. 19/2000, acestea pot fi valorificate în cadrul
operațiunilor de recalculare.
Acest articol a fost completat, prin Legea nr. 276/2004,
cu un nou alineat, potrivit căruia, la cerere, pensiile
stabilite anterior intrării în vigoare a Legii nr. 19/2000 pot fi
recalculate prin adăugarea stagiului de cotizare asimilat
prevăzut la art. 38 alin. (1) lit. b), respectiv, perioada
cursurilor universitare de zi. Această nouă reglementare,

MONITORUL OFICIAL AL ROMÂNIEI, PARTEA I, Nr. 323/11.IV.2006
deși nu prevede în mod explicit, poate determina concluzia
că stagiile de cotizare asimilate pentru alte motive decât
cel arătat la art. 38 alin. (1) lit. b) nu pot fi luate în calcul
și cu prilejul recalculării pensiilor stabilite sub imperiul
legislației anterioare.
Potrivit prevederilor art. 47 alin. (2) din Constituție,
condițiile de exercitare a dreptului la pensie se stabilesc
prin lege. Astfel, legiuitorul este în drept să stabilească
condițiile și criteriile de înscriere la pensie și modalitățile de
calcul al acesteia, precum și să le modifice pe cele
anterior stabilite. Datorită modificărilor succesive ale
legislației pensiilor, titularii dreptului la pensie se află în
situații deosebite în raport cu data la care se înscriu la
pensie și cu legislația în vigoare la data respectivă. Curtea
Constituțională a statuat în mod constant în jurisprudența
sa, în concordanță și cu practica Curții Europene a
Drepturilor Omului, că situația obiectiv diferită în care se
află diferite categorii de persoane justifică instituirea unui

5

tratament juridic rezonabil diferențiat, fără a fi încălcat
principiul egalității în drepturi și al nediscriminării.
Cu toate acestea, Curtea reține că unul dintre
obiectivele noii legislații a pensiilor este și acela de a
elimina inechitățile și discrepanțele existente între drepturile
de care beneficiază cei pensionați anterior intrării în
vigoare a noilor reglementări și cei pensionați pe baza
acestora, sens în care a prevăzut recalcularea și
recorelarea pensiilor. În această privință, art. 5 alin. (2) din
Ordonanța de urgență a Guvernului nr. 4/2005, publicată în
Monitorul Oficial al României, Partea I, nr. 119 din
7 februarie 2005, prevede că punctajul mediu anual
rezultat în urma recalculării se poate modifica și ca urmare
a valorificării unor stagii de cotizare care nu au fost avute
în vedere la recalculare.
Analizând dispozițiile coroborate ale acestui text de lege
cu prevederile legale criticate, Curtea constată că, în speță,
nu este vorba de o problemă de constituționalitate, ci de
interpretare și aplicare a normelor legale.

Pentru considerentele expuse, în temeiul art. 146 lit. d) și al art. 147 alin. (4) din Constituție, al art. 1—3, al
art. 11 alin. (1) lit. A.d) și al art. 29 din Legea nr. 47/1992,
CURTEA

CONSTITUȚIONALĂ

În numele legii
D E C I D E:

Respinge excepția de neconstituționalitate a dispozițiilor art. 38 alin. (1) lit. a) și art. 169 alin. (1) și (11) din
Legea nr. 19/2000 privind sistemul public de pensii și alte drepturi de asigurări sociale, excepție ridicată de Cornelia
Marcela Toma în Dosarul nr. 626/CA/2004 al Tribunalului Constanța — Secția de contencios administrativ.
Definitivă și general obligatorie.
Pronunțată în ședința publică din data de 14 martie 2006.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent,
Patricia Marilena Ionea

CURTEA CONSTITUȚIONALĂ

D E C I Z I A Nr. 279
din 22 martie 2006

cu privire la constituționalitatea dispozițiilor art. 22 formularea îîn timpul mandatului“,
art. 23 alin. (3) propoziția finală, art. 28, art. 35 alin. (1) lit. i) și j), art. 38—40, art. 41 alin. (3) și (6),
art. 49 alin. (1)—(5) și art. 50 alin. (2) din Legea privind statutul deputaților și al senatorilor
Cu Adresa nr. CA/333 din 28 februarie 2006
Președintele României a transmis Curții Constituționale
sesizarea de neconstituționalitate asupra Legii privind
statutul deputaților și al senatorilor. Sesizarea, formulată în
temeiul art. 146 lit. a) din Constituție și al art. 15 din
Legea nr. 47/1992 privind organizarea și funcționarea Curții
Constituționale, a fost înregistrată la Curtea Constituțională

sub nr. 1.751 din 1 martie 2006 și formează obiectul
Dosarului nr. 237A/2006.
Ulterior, cu Adresa nr. CA/375 din 14 martie 2006,
Președintele României a transmis Curții Constituționale o
completare la sesizarea de neconstituționalitate.
Completarea la sesizare a fost înregistrată la Curtea
Constituțională sub nr. 2.313 din 14 martie 2006.

6

MONITORUL OFICIAL AL ROMÂNIEI, PARTEA I, Nr. 323/11.IV.2006

Obiectul sesizării îl constituie dispozițiile art. 22, art. 23
alin. (3) propoziția finală, art. 28, art. 35 alin. (1) lit. i) și j),
art. 38—40, art. 41 alin. (3) și (6), art. 49 alin. (1)—(5) și
art. 50 alin. (2) din Legea privind statutul deputaților și al
senatorilor.
În motivarea sesizării se arată că Legea privind statutul
deputaților și al senatorilor contravine art. 16 alin. (1) și (2)
din Constituție, deoarece îstabilește atât pentru
parlamentarii în funcție, cât și pentru foștii parlamentari,
unele drepturi care, prin natura lor excesivă, se constituie
în privilegii și, totodată, instituie discriminări între diferitele
categorii de cetățeni români“. De asemenea, unele
prevederi încalcă principiul neretroactivității legii, precum și
dispozițiile art. 138 alin. (5) din Constituție referitoare la
cheltuielile bugetare.
În ordinea stabilită în sesizarea de neconstituționalitate,
motivele invocate punctual în susținerea acesteia sunt
următoarele:
1. Art. 41 alin. (3) din lege, prin care se dispune că
indemnizația lunară acordată deputaților și senatorilor îare
regimul juridic prevăzut de lege pentru salariu“, contravine
art. 16 alin. (1) și (2) din Constituție, întrucât instituie o
discriminare, îîn primul rând, față de parlamentari între ei
și, în al doilea rând, față de celelalte categorii de
demnitari.“ Prin art. 20 din Legea nr. 154/1998 privind
sistemul de stabilire a salariilor de bază în sectorul bugetar
și a indemnizațiilor pentru persoane care ocupă funcții de
demnitate publică, potrivit căruia indemnizația este unica
formă de remunerare a activității corespunzătoare funcției,
legiuitorul a făcut distincție între termenul de îindemnizație“
și termenul de îsalariu“. Persoanele care beneficiază de
îsalariu“ au dreptul ca, pe lângă această formă de
remunerare, să beneficieze și de celelalte sporuri prevăzute
de lege, în timp ce persoanele care beneficiază de
îindemnizație“ nu pot avea sporuri salariale. În aceste
condiții, prevederile art. 41 alin. (3) din lege îsunt
discriminatorii în interiorul categoriei de parlamentari,
deoarece se ajunge ca un parlamentar mai în vârstă să
aibă un salariu mai mare decât un parlamentar mai tânăr
prin aplicarea sporurilor de vechime“, precum și îîn
interiorul categoriei de demnitari, deoarece numai
parlamentarii ar putea beneficia de sporurile salariale, în
timp ce alte categorii de demnitari nu ar avea acest drept.“
2. În ceea ce privește indemnizația tranzitorie, de care
beneficiază parlamentarii după expirarea mandatului, potrivit
art. 41 alin. (6) din lege, aceasta constituie un îprivilegiu“
nejustificat, îavând în vedere că parlamentarul are un
mandat de reprezentare a poporului, strict delimitat de
prevederile constituționale“. Textul de lege care stabilește
acest privilegiu contravine: art. 1 alin. (3) din Constituția
României, privind caracterul social al statului, întrucât
drepturile demnitarilor nu pot fi îdetașate de percepția și de
starea economică generală“; art. 16 alin. (1) și (2) privind
egalitatea în drepturi a cetățenilor, deoarece instituie în
cadrul aceleiași categorii, cea a demnitarilor, din care fac
parte și parlamentarii, un regim special pentru aceștia din
urmă; art. 138 alin. (5), potrivit căruia nici o cheltuială

bugetară nu poate fi aprobată fără stabilirea sursei de
finanțare, iar legea criticată nu prevede aceasta.
3. Dispozițiile art. 49 alin. (1)—(5) din lege, prin care se
stabilește pensia deputaților și a senatorilor în cuantumul
prevăzut de art. 82 alin. (1) din Legea nr. 303/2004 privind
statutul judecătorilor și procurorilor, și prevederile art. 50
alin. (2) referitoare la actualizarea pensiilor parlamentarilor
încalcă art. 15 alin. (2), art. 16 alin. (1) și (2) și art. 138
alin. (5) din Constituție.
Prevederile art. 49 din lege sunt contrare principiului
egalității în drepturi, consacrat prin art. 16 alin. (1) și (2)
din Legea fundamentală, deoarece creează discriminări
îîntre categoria pensionarilor parlamentari și categoria
celorlalți pensionari, fiindcă nu țin cont de proporționalitatea
cuantumului pensiei cu sumele efectiv cotizate în sistemul
de pensii“. De asemenea, prin textul de lege menționat se
creează în mod nejustificat un tratament juridic diferit între
pensiile senatorilor și deputaților, îcare vor fi indexate, pe
de o parte, odată cu indexarea de care beneficiază toate
categoriile de pensionari, iar, pe de altă parte, vor fi
actualizate ori de câte ori se vor modifica indemnizațiile
deputaților și senatorilor în funcție“ și pensiile celorlalte
categorii.
Art. 49 alin. (1) și (4) și art. 50 alin. (2) contravin și
dispozițiilor art. 138 alin. (5) din Constituție, întrucât nu
prevăd sursele de finanțare pentru plata pensiilor în
cuantumul stabilit și pentru indexările periodice.
Art. 49 alin. (5) din lege, potrivit căruia de prevederile
art. 49 alin. (1)—(4) și de cele ale art. 50 alin. (2)
beneficiază și îdeputații și senatorii al căror mandat s-a
derulat și expirat în perioada 1990—2004“, contravine art. 15
alin. (2) din Constituție. Acest text are caracter retroactiv
pentru acea îcategorie de persoane care au împlinit vârsta
de pensionare, în momentul de față fiind pensionari, și
care au deținut unul sau mai multe mandate de deputat
sau senator în perioada 1990—2004“, întrucât se aplică
îunor situații deja consumate.“ Textul este constituțional
numai în măsura în care se aplică acelei categorii de
îpersoane care au deținut unul sau mai multe mandate de
deputat sau senator în perioada 1990—2004, care în
momentul de față nu mai sunt parlamentari și care, în
viitor, la împlinirea vârstei de pensionare, vor putea
beneficia de prevederile acestei legi.“
4. Art. 22, potrivit căruia îDeputații și senatorii nu pot fi
trași la răspundere juridică pentru voturile sau pentru opiniile
politice exprimate în timpul mandatului“, contravine art. 72
alin. (1) din Constituție privind voturile sau opiniile politice
exprimate îîn exercitarea mandatului.“ Or, îconstituantul a
înțeles să îl apere pe parlamentar pentru exercițiul
mandatului, nu pentru orice întreprinde parlamentarul pe
timpul mandatului.“
5. Art. 23 alin. (3), care prevede că î...dispoziția de
revocare a reținerii se execută de îndată prin Ministerul
Justiției“, încalcă art. 72 alin. (3) din Constituție, referitor îla
rolul ministrului Justiției în privința măsurilor de informare a
Camerelor Parlamentului și nu la Ministerul Justiției“.

MONITORUL OFICIAL AL ROMÂNIEI, PARTEA I, Nr. 323/11.IV.2006
6. Art. 28 din lege este contrar art. 1 și 16 din
Constituție, îdeoarece îndatoririle și obligațiile deputaților și
senatorilor nu sunt doar cele ce izvorăsc din Constituție,
din prezentul statut și regulamentele Camerelor, ci și cele
care izvorăsc din alte legi ale țării. Art. 1 alin. (5) din
Constituție prevede că, în România, respectarea Constituției,
a supremației sale și a legilor este obligatorie. O altfel de
interpretare ar însemna să facem o discriminare între
diferitele categorii de cetățeni români, ceea ce este interzis
de art. 16 din Constituție.“
7. Dispozițiile art. 35 alin. (1) lit. i) din lege, care
prevede că senatorii și deputații au dreptul de a se informa,
de a cere și de a obține date și acte în acest scop de la Guvern
și de la celelalte autorități ale administrației publice, este
neconstituțional prin raportare la art. 111 din Legea
fundamentală. îPractic, parlamentarii pot cere informații de
la orice autoritate a administrației publice, în mod direct, în
timp ce textul constituțional prevede că acest drept
parlamentar privește informațiile doar de la autorități ale
administrației publice și numai prin intermediul președinților
Camerelor Parlamentare“.
8. Dispozițiile art. 35 alin. (1) lit. j) din lege, prin care
se stabilește dreptul de acces al parlamentarilor în
instituțiile administrației publice în interesul exercitării
mandatului, sunt neclare, îdeoarece dreptul de acces poate
avea ca finalitate atât accesul fizic, cât și dreptul de
control, îndrumare sau supraveghere a activității autorităților
administrației publice, caz în care ar fi contrar art. 111 din
Constituție.“
9. Art. 38—40, care cuprind prevederi referitoare la
sumele forfetare și decontarea unor cheltuieli efectuate în
cadrul birourilor parlamentare, încalcă dispozițiile art. 1
alin. (3) din Constituție, potrivit cărora România este un
stat social, și pe cele ale art. 69 alin. (1), potrivit cărora
deputații și senatorii sunt în serviciul poporului, nu în
beneficiul lor personal. Or, sumele forfetare și decontarea
cheltuielilor efectuate în cadrul birourilor parlamentare, pe
care aceste texte de lege le prevăd, sunt exagerate. Pe
de altă parte, îsursa acestor cheltuieli bugetare nu este
prevăzută, ceea ce încalcă prevederea constituțională a
art. 138 alin. (5) care prevede că nici o cheltuială bugetară
nu poate fi aprobată fără stabilirea sursei de finanțare.“
În conformitate cu dispozițiile art. 16 alin. (2) din Legea
nr. 47/1992 privind organizarea și funcționarea Curții
Constituționale, sesizarea, precum și completarea la
aceasta au fost comunicate președinților celor două
Camere ale Parlamentului, precum și Guvernului, pentru a
prezenta punctele lor de vedere.
Președintele Senatului, în punctul de vedere transmis în
legătură cu sesizarea de neconstituționalitate a Legii privind
statutul deputaților și al senatorilor, arată că prevederile
criticate nu contravin art. 1 alin. (3), art. 15 alin. (2), art. 16
alin. (1) și (2), art. 69 alin. (1), art. 72 alin. (1) și (3),
art. 111 și art. 138 alin. (5) din Constituție. Astfel:
— Art. 22, care face referire la voturile exprimate de
parlamentari, privește îfără îndoială“ voturile în cadrul
lucrărilor comisiilor parlamentare sau în cadrul lucrărilor

7

plenului Senatului și Camerei Deputaților, opiniile politice
putând fi exprimate atât în Parlament, cât și în afara
acestuia, atunci când se organizează conferințe de presă,
audiențe acordate la birourile teritoriale sau când participă
la diferite emisiuni televizate sau radiodifuzate. Aceasta,
având în vedere art. 69 din Constituție, potrivit căruia
parlamentarii sunt în serviciul poporului, orice mandat
imperativ fiind nul. Formularea din lege îîn timpul
mandatului“ evocă, pe fond, expresia din Constituție îîn
exercitarea mandatului“, îde vreme ce este vorba de
mandat, care presupune drepturi și obligații specifice“;
— Art. 23 alin. (3), potrivit căruia Ministerul Justiției
urmează să execute dispoziția de revocare a măsurii de
reținere sau de percheziție a parlamentarilor, este chiar în
sensul prevederilor art. 72 alin. (3) și art. 73 alin. (3) lit. c)
din Constituție;
— Art. 28, referitor la îndatoririle fundamentale și
obligațiile principale ale parlamentarilor, este constituțional,
întrucât, îdacă deputații și senatorii respectă Constituția“
care este îlegea legilor“, îatunci respectă și legile țării“;
— Art. 35 alin. (1) lit. i) din lege nu contravine art. 111
din Legea fundamentală, întrucât înu extinde dreptul de
control al parlamentarilor asupra organelor administrației
publice, ci consacră același drept care este prevăzut și în
Constituție“, iar lit. j) a aceluiași articol îapare ca o
expresie a controlului parlamentar, exercitat prin întrebări și
interpelări de către parlamentari“, care înu exercită un
control direct, dar pot cere explicații tocmai pentru a evita
întrebările și interpelările de la tribuna Parlamentului.“
Îngrădirea dreptului de acces în instituțiile administrației
publice, în condițiile legii, ar însemna, implicit, încălcarea
art. 21, art. 31 și art. 51 din Constituție;
— Art. 38—40, referitoare la sumele forfetare lunare pe
care le primesc deputații și senatorii, nu contravin textelor
constituționale considerate ca fiind încălcate, deoarece
aceste sume sunt cheltuite pentru ca parlamentarii să-și
poată îndeplini obligațiile ce le revin, în baza mandatului și
pe care le au față de cetățenii țării;
— Art. 41 alin. (3) nu încalcă principiul egalității,
întrucât: înu există un statut al demnitarilor, ci numai
anumite prevederi comune, în special în domeniul
salarizării celor care exercită funcții de demnitate publică,
după cum nu poate exista o unică lege, un singur statut al
demnitarilor“; în domeniul salarizării, Legea nr. 154/1998
este o lege ordinară, cu forță juridică inferioară Legii
privind statutul deputaților și senatorilor, care este lege
organică, conform art. 73 alin. (3) lit. c) din Constituție;
între drepturile specifice beneficiarilor altor legi speciale
este și dreptul la stabilirea unui regim juridic distinct al
indemnizației, derogator de la Legea nr. 154/1998;
— Art. 41 alin. (6) nu încalcă dispozițiile constituționale
menționate în sesizare. Indemnizația tranzitorie
reglementată de art. 41 alin. (6) din lege nu constituie un
privilegiu, ci îl pune la adăpost pe fostul parlamentar,
atunci când este lipsit de orice altă sursă de venit, din
cauze obiective pe care nu avea cum să le prevadă la
momentul obținerii mandatului. Indemnizația tranzitorie

8

MONITORUL OFICIAL AL ROMÂNIEI, PARTEA I, Nr. 323/11.IV.2006

urmează să fie plătită din bugetul fiecărei Camere a
Parlamentului, astfel că nu sunt încălcate nici prevederile
art. 138 alin. (5) din Constituție, îîntrucât sursa bugetară
este clar determinată, legea îndeplinind, din acest punct de
vedere, condiția predictibilității, în acord cu jurisprudența
Curții Europene a Drepturilor Omului la care Curtea
Constituțională face deseori referire.“ De altfel, de această
prevedere cu caracter de protecție înu pot uza decât acei
parlamentari care la încheierea mandatului nu beneficiază
de nici o sursă de venit“, deci îun număr redus de
persoane, iar presiunea financiară asupra bugetelor celor
două Camere va fi mică“;
— Art. 49 alin. (1)—(5) din lege nu încalcă principiul
constituțional al egalității în drepturi. Din punct de vedere
al statutului juridic, nu există discriminare între categoria
pensionarilor parlamentari și categoria celorlalți parlamentari
în ceea ce privește proporționalitatea cuantumului pensiei
cu sumele efectiv cotizate la sistemul de pensii. Nu se
poate reține vreo discriminare nici în raport cu alte
categorii de pensionari. În legislația română există mai
multe categorii socioprofesionale ce beneficiază, fiecare, de
propriul sistem de pensionare, având în comun doar
modalitatea de cotizare și cuantumul contribuției unice.
Așadar, nu se poate considera îcă suntem în prezența
unor încălcări ale principiului constituțional al egalității în
ceea ce privește pensiile parlamentarilor față de categoria
celorlalți pensionari.“ Fondurile speciale din care se plătesc
contribuțiile pentru pensii ale beneficiarilor diferitelor sisteme
de pensionare îau fost constituite ulterior consacrării prin
statute a dreptului special la o pensie derogatorie de la
sistemul general reglementat de Legea nr. 19/2000“, iar
Legea privind statutul deputaților și senatorilor cuprinde
asemenea prevederi în art. 60, referitor la aplicarea legii.
Cu privire la principiul egalității în drepturi, invocat în
motivarea sesizării de neconstituționalitate, se mai arată că,
îdin perspectiva dispozițiilor constituționale, demnitatea de
deputat sau de senator este una specială în categoria
demnităților publice, conținutul acesteia fiind determinat prin
Constituție și prin legi speciale organice, întrucât fiecare
parlamentar, reprezentând națiunea, concură la exercițiul
suveranității naționale“. Definiția funcției de demnitate
publică și funcțiile de demnitate publică, între care și cele
ale deputaților și senatorilor, sunt prevăzute în Legea
nr. 154/1998 și a susține că aceștia din urmă nu pot avea
drepturi speciale, întrucât astfel se creează o discriminare
în interiorul categoriei demnitarilor, înseamnă că ar trebui
să existe o singură lege prin care să fie stabilite drepturile
și obligațiile lor, ceea ce nu este posibil datorită specificului
funcțiilor exercitate. Respectând principiul separației și
echilibrului puterilor în stat, consacrat de art. 1 alin. (4) din
Constituție, îo lege de salarizare poate include dispoziții
comune, menite să asigure o concordanță în ceea ce
privește nivelul indemnizației reprezentanților fiecăreia dintre
puteri, însă acest principiu nu poate, obiectiv vorbind,
transgresa și la nivelul drepturilor și obligațiilor cuprinse în
statutele speciale ale acestora.“;

— Art. 49 alin. (5) nu încalcă principiul constituțional al
neretroactivității legii, întrucât aceste dispoziții îse aplică
pentru viitor și nu pentru trecut, urmând să aducă atingere
numai efectelor pentru viitor ale raportului juridic, și nu
raportului juridic în sine, condiția de pensionar rămânând
neschimbată.“
În concluzie, în susținerea constituționalității Legii privind
statutul deputaților și al senatorilor, sunt prezentate și
elemente de drept comparat, din care rezultă, că îfață de
prevederile din majoritatea statelor europene, și nu numai,
parlamentarii români au înțeles să instituie un set de măsuri
minimale în asigurarea protecției mandatului parlamentar, în
respect față de cetățeni, și ținând cont de nivelul
economiei românești.“
Președintele Camerei Deputaților și Guvernul nu au
comunicat punctele lor de vedere.
C U R T E A,

examinând sesizarea de neconstituționalitate, punctul de
vedere al președintelui Senatului, raportul judecătoruluiraportor, dispozițiile art. 22 formularea îîn timpul
mandatului“, art. 23 alin. (3) propoziția finală, art. 28,
art. 35 alin. (1) lit. i) și j), art. 38—40, art. 41 alin. (3) și
(6), art. 49 alin. (1)—(5) și art. 50 alin. (2) din Legea
privind statutul deputaților și al senatorilor, raportate la
prevederile Constituției, precum și dispozițiile din Legea
nr. 47/1992 privind organizarea și funcționarea Curții
Constituționale, reține următoarele:
Curtea a fost legal sesizată și este competentă, potrivit
dispozițiilor art. 146 lit. a) din Constituție, precum și celor
ale art. 1, 10, 15 și 18 din Legea nr. 47/1992, să se
pronunțe asupra constituționalității prevederilor legale
criticate.
Obiectul controlului de constituționalitate îl constituie
dispozițiile art. 22 formularea îîn timpul mandatului“, art. 23
alin. (3) propoziția finală, art. 28, art. 35 alin. (1) lit. i) și j),
art. 38—40, art. 41 alin. (3) și (6), art. 49 alin. (1)—(5) și
art. 50 alin. (2) din Legea privind statutul deputaților și al
senatorilor, care au următorul cuprins:
— Art. 22 — Imunitatea pentru opinii politice:
îDeputații și senatorii nu pot fi trași la răspundere juridică
pentru voturile sau pentru opiniile politice exprimate în timpul
mandatului.“;
— Art. 23 — Regimul în procesul penal — alin. (3)
propoziția finală: îDispoziția de revocare a reținerii se execută
de îndată prin Ministerul Justiției.“;
— Art. 28 — Izvorul obligațiilor — îÎndatoririle
fundamentale și obligațiile principale ale deputaților și
senatorilor sunt cele care decurg din Constituție, din prezentul
statut și din regulamente.“;
— Art. 35 — Drepturile politice specifice — alin. (1)
lit. i) și j): î(1) Principalele drepturi politice ale deputaților și
senatorilor, precum și obligațiile corelative acestora sunt
următoarele:[...];
i) dreptul de a se informa, de a cere și de a obține date și
acte în acest scop de la Guvern și de la celelalte autorități ale
administrației publice;

MONITORUL OFICIAL AL ROMÂNIEI, PARTEA I, Nr. 323/11.IV.2006
j) dreptul de acces în instituțiile administrației publice în
interesul exercitării mandatului.“;
— Art. 38 — Birourile parlamentare ale deputaților și
senatorilor — î(1) În scopul exercitării mandatului în
circumscripțiile electorale, deputații și senatorii primesc lunar o
sumă forfetară din bugetul Camerei Deputaților și, respectiv, al
Senatului echivalentă cu o indemnizație și jumătate brută a
deputatului, respectiv a senatorului.[...]
(2) În limitele sumei prevăzute la alin. (1), deputații și
senatorii pot organiza, separat sau prin asociere, birouri
parlamentare, ca regulă, în circumscripțiile în care au fost aleși.
(3) Deputații care reprezintă organizațiile cetățenilor
aparținând minorităților naționale pot organiza birouri
parlamentare și în alte circumscripții decât cea în care au fost
aleși. Ceilalți parlamentari pot organiza, în limita sumei
prevăzută la alin. (1), astfel de birouri parlamentare, la
solicitarea partidelor politice pe lista cărora au candidat, cu
aprobarea Biroului permanent al Camerei Deputaților sau,
după caz, al Senatului.
(4) În cazul în care spațiile necesare birourilor parlamentare
nu pot fi asigurate de către autoritățile administrației locale,
acestea se pot închiria de la alte persoane juridice sau fizice.
(5) Chiria aferentă spațiilor, cheltuielile de întreținere,
drepturile bănești ale persoanelor angajate la birourile
parlamentare ale deputaților și senatorilor și alte cheltuieli
aferente exercitării mandatului, se asigură din sumele forfetare
alocate deputaților și senatorilor.
(6) Angajarea personalului birourilor parlamentare ale
deputaților și senatorilor se face prin încheierea unui contract
de muncă pe durată determinată sau a unui contract civil. În
cazul angajării pe baza unui contract de muncă pe durată
determinată, încadrarea salariaților se face prin ordin al
secretarului general al Camerei Deputaților sau al Senatului,
după caz, la propunerea deputaților sau senatorilor în cauză,
iar în cazul contractului civil, acesta se încheie între deputații
sau senatorii în cauză și persoana fizică.
(7) Modul de utilizare și justificare a sumei forfetare se
stabilește prin Hotărâre a Birourilor permanente reunite ale
celor două Camere, care se publică în Monitorul Oficial al
României.
(8) Deputații și senatorii pot primi cetățeni în audiență și în
alte circumscripții electorale decât cea în care au fost aleși, în
birourile parlamentare existente, la solicitarea titularilor
acestora, sau în alte spații publice corespunzătoare.“;
— Art. 39 — Obligațiile autorităților locale —
î(1) Autoritățile publice locale și prefecturile sunt obligate să
sprijine organizarea și funcționarea birourilor parlamentare ale
deputaților și senatorilor, prin asigurarea de spații pentru sedii,
procurarea mobilierului necesar, inclusiv prin împrumut de
folosință sau închiriere.
(2) Serviciile descentralizate și deconcentrate ale
ministerelor și ale autorităților centrale de reglementare sunt
obligate să sprijine prin mijloacele specifice ale activității lor
organizarea și funcționarea legală a birourilor parlamentare ale
deputaților și senatorilor, precum și activitatea acestora.“;
— Art. 40 — Diurna de deplasare și cheltuielile de
cazare — î(1) Deputații și senatorii prezenți la lucrările

9

Parlamentului, care nu au domiciliul în municipiul București,
primesc o diurnă de deplasare, pe zi, de 2% din indemnizația
lunară prevăzută pentru deputat sau senator.
(2) Deputaților și senatorilor, care nu au domiciliul în
municipiul București, li se asigură pe durata mandatului cazare
gratuită sau, la alegere, în cazul în care nu beneficiază de
cazare gratuită, li se acordă, pe noapte, pe bază de declarație
pe proprie răspundere dată în condițiile legii, 70% din tariful
minim practicat de unitățile hoteliere și care este achitat unui
deputat sau senator.
(3) De aceeași diurnă și drepturi de decontare a cazării la
unități hoteliere, în alte spații de cazare autorizate, sau pe bază
de declarație conform alin. (2), a 70% din tariful minim aplicat
de unitățile hoteliere și care este achitat unui deputat sau
senator în municipiul București, beneficiază deputații și
senatorii care:
a) efectuează deplasări în țară din însărcinarea
președintelui Camerei Deputaților sau Senatului, a Birourilor
permanente ale celor două Camere, a birourilor comisiilor
permanente sau a liderilor grupurilor parlamentare;
b) nu domiciliază în circumscripțiile în care au fost aleși, pe
timpul deplasării în aceste circumscripții, în vederea îndeplinirii
activităților legate de desfășurarea mandatului;
c) se deplasează în circumscripțiile electorale în care au
fost aleși, în altă localitate decât cea de domiciliu, în vederea
îndeplinirii activităților legate de desfășurarea mandatului;
d) deputații care reprezintă organizațiile cetățenilor
aparținând minorităților naționale, care se deplasează în alte
localități din țară, în afara celei de domiciliu, pentru activitățile
legate de exercitarea mandatului.
(4) Deputații și senatorii care se deplasează în timpul
vacanțelor parlamentare în cadrul circumscripțiilor în care au
fost aleși, în altă circumscripție sau la București pentru
îndeplinirea unor sarcini legate de exercitarea mandatului,
beneficiază de diurna de deplasare și cazare conform alin. (1)
și (2), în limita numărului de zile stabilit de Biroul permanent al
Camerei Deputaților, respectiv de Biroul permanent al
Senatului.“;
— Art.
41
—
Dreptul la indemnizație
—
î(3) Indemnizația lunară are regimul juridic prevăzut de lege
pentru salariu, cu reducerile și majorările prevăzute de lege și
de regulamentele celor două Camere; [...];
(6) După expirarea mandatului, deputații și senatorii care nu
au mai fost aleși și nici nu beneficiază de pensie sau altă sursă
de venit, beneficiază în continuare, pe o perioadă de cel mult
3 luni, de o indemnizație tranzitorie din partea Camerei
respective.“;
— Art. 49 — Categorii de pensii — î(1) Deputații și
senatorii, la împlinirea condițiilor de pensionare prevăzute de
Legea nr. 19/2000 privind sistemul public de pensii și alte
drepturi de asigurări sociale, cu modificările și completările
ulterioare, respectiv stagiul de cotizare și vârsta de pensionare,
beneficiază de pensie în cuantumul prevăzut de art. 82 alin. (1)
din Legea nr. 303/2004 privind statutul magistraților,
republicată, cu modificările ulterioare, dacă au deținut cel puțin
trei mandate de parlamentar.

10

MONITORUL OFICIAL AL ROMÂNIEI, PARTEA I, Nr. 323/11.IV.2006

(2) De pensie beneficiază și deputații și senatorii care au
deținut două sau un mandat de parlamentar, caz în care
cuantumul pensiei, calculată conform alin. (1), se diminuează
cu 20% și, respectiv, 40%.
(3) Pentru mandate incomplete, pensiile prevăzute la
alin. (2) se diminuează sau se majorează în mod proporțional.
(4) La îndeplinirea condițiilor de pensionare, respectiv
stagiul de cotizare și vârsta de pensionare, deputații și senatorii
vor opta pentru pensia calculată conform alin. (1)—(3) din
prezentul articol sau pentru pensia calculată în condițiile Legii
nr. 19/2000 privind sistemul public de pensii și alte drepturi de
asigurări sociale, cu modificările și completările ulterioare, sau
a altor legi speciale din cadrul sistemului public.
(5) Prevederile alin. (1)—(4) se aplică corespunzător
deputaților și senatorilor al căror mandat s-a derulat și a expirat
în perioada 1990—2004.“;
— Art. 50 alin. (2): îÎn condițiile în care indemnizațiile
deputaților și senatorilor aflați în îndeplinirea mandatului se
modifică, pensiile deputaților și senatorilor se actualizează
corespunzător în termen de maximum 6 luni.“
În motivarea sesizării de neconstituționalitate se invocă,
după distincțiile făcute, încălcarea art. 1 alin. (3), art. 15
alin. (2), art. 16 alin. (1) și (2), art. 69 alin. (1), art. 72
alin. (1) și (3), art. 111 și art. 138 alin. (5) din Constituție,
care prevăd:
— Art. 1 alin. (3): îRomânia este stat de drept,
democratic și social, în care demnitatea omului, drepturile și
libertățile cetățenilor, libera dezvoltare a personalității umane,
dreptatea și pluralismul politic reprezintă valori supreme, în
spiritul tradițiilor democratice ale poporului român și idealurilor
Revoluției din decembrie 1989, și sunt garantate.“;
— Art. 15 alin. (2): îLegea dispune numai pentru viitor, cu
excepția legii penale sau contravenționale mai favorabile.“;
— Art. 16 alin. (1) și (2): î(1) Cetățenii sunt egali în fața
legii și a autorităților publice, fără privilegii și fără discriminări.
(2) Nimeni nu este mai presus de lege.“;
— Art. 69 alin. (1): îÎn exercitarea mandatului, deputații și
senatorii sunt în serviciul poporului.“;
— Art. 72 alin. (1) și (3): î(1) Deputații și senatorii nu pot
fi trași la răspundere juridică pentru voturile sau pentru opiniile
politice exprimate în exercitarea mandatului. [...]
(3) În caz de infracțiune flagrantă, deputații sau senatorii pot
fi reținuți și supuși percheziției. Ministrul Justiției îl va informa
neîntârziat pe președintele Camerei asupra reținerii și a
percheziției. În cazul în care Camera sesizată constată că nu
există temei pentru reținere, va dispune imediat revocarea
acestei măsuri.“;
— Art. 111: î(1) Guvernul și celelalte organe ale
administrației publice, în cadrul controlului parlamentar al
activității lor, sunt obligate să prezinte informațiile și
documentele cerute de Camera Deputaților, de Senat sau de
comisiile parlamentare, prin intermediul președinților acestora.
În cazul în care o inițiativă legislativă implică modificarea
prevederilor bugetului de stat sau a bugetului asigurărilor
sociale de stat, solicitarea informării este obligatorie.
(2) Membrii Guvernului au acces la lucrările Parlamentului.
Dacă li se solicită prezența, participarea lor este obligatorie.“;

— Art. 138 alin. (5) î Nici o cheltuială bugetară nu poate fi
aprobată fără stabilirea sursei de finanțare.“
Examinând obiecțiile de neconstituționalitate, Curtea
Constituțională reține următoarele:
Potrivit prevederilor art. 2 alin. (1) și ale art. 61 alin. (1)
din Constituția României, suveranitatea națională aparține
poporului român, care o exercită prin organele sale
reprezentative, iar Parlamentul este organul reprezentativ
suprem al poporului român.
Această poziționare a Parlamentului în sistemul
autorităților publice implică recunoașterea în favoarea
deputaților și senatorilor a unui statut special, cuprinzând și
măsuri de protecție a demnității publice pe care o exercită,
de natură să le asigure independența și prestigiul necesar
în îndeplinirea atribuțiilor, la adăpost de constrângeri
materiale și tentații de corupție.
1. În lumina principiilor menționate, Curtea constată că
prevederile art. 38—40, art. 41 alin. (3) și (6), art. 49
alin. (1)—(5) și art. 50 alin. (2) din Legea privind statutul
deputaților și al senatorilor, criticate prin sesizarea
Președintelui României, sunt constituționale.
1.1. Referitor la critica de neconstituționalitate a
art. 38—40 din lege, este de reținut că sumele forfetare
acordate deputaților și senatorilor, ca și diurna de
deplasare și cheltuielile de cazare prevăzute de art. 40,
sunt destinate acoperirii cheltuielilor efectuate de
parlamentari în exercitarea mandatului.
Reglementarea acestor categorii de cheltuieli nu
contravine dispozițiilor art. 1 alin. (3) și art. 69 alin. (1) din
Constituție, invocate în motivarea sesizării, iar
dimensionarea lor nu poate fi cenzurată de Curtea
Constituțională, în cadrul competenței sale stabilite prin
Legea fundamentală.
Textele de lege menționate nu contravin nici
prevederilor art. 138 alin. (5) din Constituție, dat fiind că
nu implică modificarea bugetului de stat sau a bugetului
asigurărilor sociale, ci doar structura bugetelor Camerelor
Parlamentului, în conformitate cu prevederile art. 58 din
lege.
1.2. În ceea ce privește critica privind caracterul
inechitabil al dispozițiilor art. 41 alin. (3) din lege, privind
aplicarea, în cazul indemnizației lunare acordate
parlamentarilor, a regimului prevăzut de lege pentru salariu,
Curtea reține că, nici art. 16 și nici un alt text al
Constituției nu impun uniformitatea retribuției acordate
pentru activitățile prestate în sistemul bugetar.
Așa cum a decis, în mod constant, Curtea Constituțională,
egalitatea în fața legii impune un tratament juridic similar în
situații juridice similare.
Or, specificitatea activității deputaților și senatorilor în
raport cu activitatea celorlalți demnitari, funcționari și
salariați din sistemul bugetar, justifică derogările de la
regimul prevăzut de Legea nr. 154/1998, relevate în
sesizare.
1.3. Nu poate fi primită nici critica privind caracterul
neconstituțional al dispozițiilor art. 41 alin. (6) din lege,
privind instituirea indemnizației tranzitorii, pe o perioadă de

MONITORUL OFICIAL AL ROMÂNIEI, PARTEA I, Nr. 323/11.IV.2006
3 luni, pentru deputații și senatorii care nu au mai fost aleși și
nici nu beneficiază de pensie sau altă sursă de venit,
indemnizația tranzitorie prevăzută de lege neconstituind un
privilegiu, contrar normelor și principiilor consacrate prin
art. 1 alin. (3) și art. 16 din Constituție, așa cum fără
temei se susține în sesizare, ci o măsură firească de
protecție a parlamentarilor care nu au mai fost aleși și nici
nu beneficiază de surse de venit.
Prin această măsură se protejează, de asemenea,
mandatul de parlamentar și prestigiul reprezentanței
naționale și se încurajează accesul în Parlament al
persoanelor provenind din categorii sociale defavorizate.
Textul de lege criticat nu încalcă nici prevederile
art. 138 alin. (5) din Constituție, întrucât sursa bugetară
rezultă din însuși cuprinsul acestuia, și anume bugetul
Camerei respective.
1.4. Prevederile art. 49 alin. (1)—(5) și ale art. 50
alin. (2) din lege, privind regimul pensiilor parlamentarilor,
nu contravin dispozițiilor constituționale invocate în
motivarea sesizării.
Ca și în cazul regimului indemnizațiilor parlamentarilor
analizat mai sus, nici o prevedere din Constituție nu
impune uniformitatea sistemului de pensii. De altfel, nu
numai pentru deputați și senatori, ci și pentru alte categorii
socioprofesionale — cum sunt magistrații, cadrele militare,
diplomații și alte categorii — s-au stabilit, prin legi speciale,
sisteme derogatorii de la sistemul general de pensii.
Diferențierea, în toate aceste cazuri, nu este contrară
prevederilor art. 16 din Constituție și se justifică prin
specificitatea activității acestor categorii socioprofesionale.
Nu se poate reține nici încălcarea prevederilor art. 15
alin. (2) din Constituție privind neretroactivitatea legilor,
dispozițiile criticate urmând să se aplice în viitor, de la
data intrării în vigoare a acestei legi.
În privința dimensionării pensiilor parlamentarilor, ca și
în cazul dimensionării indemnizațiilor și a altor avantaje și
servicii la îndemâna acestora, Curtea Constituțională nu are
competența să se pronunțe, eventualele disproporții urmând
a fi sancționate politic de către electorat.
2. Curtea constată că dispozițiile art. 22 formularea îîn
timpul mandatului“, art. 23 alin. (3) propoziția finală,
art. 28, prin omiterea legii ca izvor al îndatoririlor
fundamentale și al obligațiilor principale ale deputaților și
senatorilor, și ale art. 35 alin. (1) lit. i) și j), alin. (2) și (3) din
Legea privind statutul deputaților și al senatorilor sunt
neconstituționale.
2.1. Art. 22 din Legea privind statutul deputaților și al
senatorilor, în conformitate cu care deputații și senatorii nu
pot fi trași la răspundere juridică pentru voturile sau pentru
opiniile politice exprimate în timpul mandatului, contravine, prin
sintagma îîn timpul mandatului“, dispozițiilor art. 72 din
Constituția României.
Potrivit art. 72 din Constituție, deputații și senatorii nu pot
fi trași la răspundere juridică pentru voturile sau opiniile politice
exprimate în exercitarea mandatului. Această imunitate,
intrinsecă mandatului, îl apără pe parlamentar în
considerarea actelor săvârșite în exercitarea mandatului

11

său, cum sunt votul, amendamentele, luările de cuvânt,
întrebările și interpelările, rapoartele și avizele prezentate
din partea comisiei din care face parte etc. Altfel spus,
mandatul de parlamentar se exercită în Parlament și în
organele sale de lucru, precum și în îndeplinirea misiunilor
stabilite de Camere în conformitate cu legea.
În concluzie, la art. 22 formularea îîn timpul
mandatului“ este neconstituțională, întrucât, contrar
prevederilor art. 72 din Legea fundamentală, extinde
iresponsabilitatea parlamentară dincolo de limitele
exercitării mandatului, stabilind exonerarea de răspundere
a deputaților și senatorilor și pentru opinii exprimate în
afara activității parlamentare.
2.2. Prin propoziția finală a art. 23 alin. (3) din lege s-a
prevăzut ca dispoziția adoptată de către Camera
Parlamentului, de revocare a măsurii reținerii unui
parlamentar în caz de infracțiune flagrantă, să fie executată
prin Ministerul Justiției. Această dispoziție contravine
art. 72 alin. (3) din Constituție, care, în cazul măsurii de
reținere a unui parlamentar, prevede expres atribuții în
sarcina ministrului justiției și nu în sarcina Ministerului
Justiției.
2.3. Sunt, de asemenea, neconstituționale prevederile
art. 28 din lege, care limitează izvoarele îndatoririlor
fundamentale și obligațiilor deputaților și senatorilor la
Constituție, statutul deputaților și senatorilor și
regulamentele Camerelor.
Potrivit art. 1 alin. (5) din Constituția României,
î[...] respectarea Constituției, a supremației sale și a legilor
este obligatorie“.
Limitarea stabilită prin art. 28 din Legea privind statutul
deputaților și al senatorilor contravine prevederilor cuprinse
în textul constituțional menționat, fiind evident că îndatoririle
și obligațiile parlamentarilor își au izvorul nu numai în
Constituție, în statut și în regulamentele Camerelor, ci și în
alte legi din sistemul normativ al statului.
Excluderea obligativității respectării de către deputați și
senatori a îndatoririlor și obligațiilor cuprinse în alte legi
contravine, de asemenea, principiului că nimeni nu este mai
presus de lege, consacrat prin art. 16 alin. (2) din
Constituție. În concluzie, art. 28 este neconstituțional, prin
omiterea legii ca izvor al îndatoririlor fundamentale și al
obligațiilor principale ale deputaților și senatorilor.
2.4. În sfârșit, prevederile art. 35 alin. (1) lit. i) și j),
alin. (2) și (3) din Legea privind statutul deputaților și al
senatorilor sunt neconstituționale, întrucât completează în
mod nepermis dispozițiile art. 111 din Constituția
României, privind informarea Parlamentului.
Astfel, în conformitate cu dispozițiile art. 111 alin. (1)
din Constituție, îGuvernul și celelalte organe ale administrației
publice, în cadrul controlului parlamentar al activității lor, sunt
obligate să prezinte informațiile și documentele cerute de
Camera Deputaților, de Senat sau de comisiile parlamentare,
prin intermediul președinților acestora[...] “.
Precizarea în însuși textul constituțional a modului de
obținere de către organele Parlamentului a actelor și
informațiilor necesare de la Guvern și celelalte organe ale

12

MONITORUL OFICIAL AL ROMÂNIEI, PARTEA I, Nr. 323/11.IV.2006

administrației publice exclude posibilitatea reglementării pe
calea altor acte normative a unor măsuri noi în sensul
arătat. Altfel spus, întrucât Constituția prevede expres și
limitativ că obținerea de acte și informații de la autoritățile
menționate se face de către Camera Deputaților, de Senat
sau de comisiile parlamentare, prin intermediul președinților
acestora, legiuitorul nu este abilitat să reglementeze și
accesul direct al deputaților și senatorilor la datele și
actele prevăzute în art. 35 alin. (1) lit. i) din legea analizată.
Prevederea cuprinsă la litera j) din același text de lege,
care, sub titulatura de drept politic, stabilește pentru
parlamentari îdreptul de acces“ în instituțiile administrației
publice, este, de asemenea, neconstituțională, depășind
cadrul prevederilor art. 111 din Constituție privind raporturile
dintre Parlament, Guvern și celelalte organe ale
administrației publice și instituind o posibilă imixtiune a
deputaților și senatorilor în activitatea executivă, contrară
principiului separației puterilor, consacrat prin art. 1 alin. (4)
din Constituție.
Pentru considerentele anterior expuse, Curtea constată
că și prevederile cuprinse în art. 35 alin. (2) — îGuvernul

și celelalte autorități ale administrației publice au obligația să
asigure deputaților și senatorilor condițiile necesare exercitării
drepturilor prevăzute la alin. (1) lit. i) și j)“ — contravin art. 111
din Constituție, fiind așadar neconstituționale. De
asemenea, art. 35 alin. (3) din lege, care stabilește că
îAlte drepturi principale, conexe sau derivate pot fi prevăzute și
reglementate în lege organică specială ori în regulamentul
Camerei sau regulamentul ședințelor comune“, contravine
dispozițiilor art. 73 alin. (3) lit. c) din Constituție, întrucât
drepturile parlamentarilor pot fi stabilite numai prin lege
organică, iar nu prin regulamente parlamentare.
Pentru aceste motive, cu majoritate de voturi, cât
privește art. 22 formularea îîn timpul mandatului“, art. 23
alin. (3) propoziția finală, art. 28, prin omiterea legii ca
izvor al îndatoririlor fundamentale și al obligațiilor principale
ale deputaților și senatorilor, art. 35 alin. (1) lit. i) și j),
alin. (2) și (3) și art. 38—40 din Legea privind statutul
deputaților și al senatorilor, și cu unanimitate de voturi, cât
privește art. 41 alin. (3) și (6), art. 49 alin. (1)—(5) și
art. 50 alin. (2) din aceeași lege,

În temeiul dispozițiilor art. 146 lit. a) și al art. 147 din Constituție, precum și al prevederilor art. 11 alin. (1)
lit. A.a), al art. 15 și 18 din Legea nr. 47/1992 privind organizarea și funcționarea Curții Constituționale,
CURTEA

CONSTITUȚIONALĂ

În numele legii
D E C I D E:

1. Constată că art. 22 formularea îîn timpul mandatului“, art. 23 alin. (3) propoziția finală, art. 28, prin omiterea
legii ca izvor al îndatoririlor fundamentale și al obligațiilor principale ale deputaților și senatorilor, și art. 35 alin. (1) lit. i)
și j), alin. (2) și (3) din Legea privind statutul deputaților și al senatorilor sunt neconstituționale.
2. Constată că art. 38—40, art. 41 alin. (3) și (6), art. 49 alin. (1)—(5) și art. 50 alin. (2) din aceeași lege sunt
constituționale.
Definitivă și general obligatorie.
Decizia se comunică Președintelui României, președinților celor două Camere ale Parlamentului și primului-ministru
și se publică în Monitorul Oficial al României, Partea I.
Dezbaterea a avut loc la data de 22 martie 2006 și la aceasta au participat: Ioan Vida, președinte, Nicolae
Cochinescu, Aspazia Cojocaru, Constantin Doldur, Acsinte Gaspar, Koszokár Gábor, Petre Ninosu, Ion Predescu și Viorel
Șerban Stănoiu, judecători.
PREȘEDINTELE CURȚII CONSTITUȚIONALE,

prof. univ. dr. IOAN VIDA
Magistrat-asistent-șef,
Gabriela Dragomirescu

OPINIE SEPARATĂ

Prin Decizia nr. 279 din 22 martie 2006, cu majoritate
de voturi, Curtea Constituțională a constatat, printre alte
texte ale Legii privind statutul deputaților și al senatorilor,
că prevederile art. 38—40 și art. 41 alin. (3) sunt
constituționale.

Opinia separată privește neconstituționalitatea acestor
texte.
Temeiurile soluției adoptate de majoritatea judecătorilor
Curții au la bază art. 2 alin. (1) și art. 61 alin. (1) din
Constituție, în conformitate cu care suveranitatea națională

MONITORUL OFICIAL AL ROMÂNIEI, PARTEA I, Nr. 323/11.IV.2006
aparține poporului român, care o exercită prin organele
sale reprezentative, iar Parlamentul este organul
reprezentativ suprem al poporului român.
De la această îpoziționare a Parlamentului“ în sistemul
autorităților publice Curtea a reținut necesitatea
recunoașterii, în favoarea deputaților și a senatorilor, a unui
statut special, cuprinzând măsuri de protecție care să
asigure independența și prestigiul îndeplinirii atribuțiilor,
ferite de constrângeri și tentații de corupție.
îÎn lumina principiilor menționate“, Curtea a stabilit că,
între alte texte implicate în sesizare, și prevederile art. 38,
39, 40 și 41 alin. (3) din Legea statutului, sunt constituționale.
Opinia separată susține teza neconstituționalității
prevederilor art. 38 și 40 și, prin consecință și în mod
corespunzător, și ale art. 39, precum și ale art. 41 alin. (3)
din Statut, pentru următoarele temeiuri:
1. Curtea a reținut corect incidența art. 2 alin. (1) și a
art. 61 alin. (1) din Constituție și a dispus logic privind
efectele acesteia.
Numai că, ceea ce a reținut decizia reprezintă doar în
parte principiile și textele Constituției incidente în analiza
raportului de constituționalitate a acestor texte, iar concluzia
finală nu poate avea la bază decât toate premisele de
control al constituționalității, astfel cum acestea se regăsesc
în mod sistemic în Constituție.
Prevederile art. 2 alin. (1) și ale art. 61 alin. (1) din
Constituție fundamentează reprezentativitatea și necesitatea
unui statut special al reprezentanților poporului român. Ele
nu pot fundamenta și constituționalitatea prevederilor
art. 38—40 și ale art. 41 alin. (3) din Legea statutului.
2. Conținutul mandatului de parlamentar, reprezentând
îndatoririle, obligațiile și drepturile titularului, exercitarea
mandatului și limitele legale ale exercitării, finalitatea
acestor note de conținut în exercitarea lor, mijloacele de
realizare se regăsesc în alte dispoziții ale Constituției,
principii și texte, după cum sunt:
— art. 1 alin. (4) privind separația și echilibrul puterilor
în stat;
— art. 1 alin. (5) privind respectarea Constituției, a
supremației sale și a legilor;
— art. 16 alin. (1) privind egalitatea cetățenilor în fața
legii, fără privilegii și fără discriminări;
— art. 16 alin. (2), potrivit căruia “nimeni nu este mai
presus de lege“;
— art. 65 alin. (2) lit. j), care prevede stabilirea
indemnizației și a celorlalte drepturi ale deputaților și ale
senatorilor;
— art. 69 alin. (1), care dispune că, în exercitarea
mandatului, deputații și senatorii sunt în serviciul poporului;
— art. 73 alin. (3) lit. c), care prevede legea organică
pentru statutul deputaților și al senatorilor, stabilirea
indemnizației și a celorlalte drepturi ale acestora;
— art. 137 alin. (1), care prevede că formarea,
administrarea, întrebuințarea și controlul resurselor
financiare ale statului sunt reglementate prin lege;
— și toate acestea raportate la art. 64 alin. (1) privind
resursele financiare ale Camerelor Parlamentului, precum și

13

— la art. 140 alin. (1) privind controlul Curții de Conturi
asupra modului de formare, administrare și de întrebuințare
a resurselor financiare ale statului și, alături de acestea,
— art. 142 alin. (1), potrivit căruia Curtea
Constituțională este garantul supremației Constituției.
Toate aceste prevederi ale Constituției reprezintă
contextul constituțional imperativ, ce trebuie avut în vedere
la examinarea constituționalității art. 38, 40 și art. 41
alin. (3) din Legea statutului.
3. Particularitatea deosebită a adoptării Legii statutului
deputaților și al senatorilor constă în faptul că, în acest caz,
deputații și senatorii legiferează, în ședință comună, pe
baza inițiativei legislative a lor, prin lege organică, pentru ei
înșiși, iar legiferarea privește drepturile, avantajele —
materiale și financiare —, toate provenite din bani publici ai
bugetului de stat.
În această situație specială, care nu are nici o
reglementare proprie, devine activă în mod deosebit
dispoziția constituțională a art. 142 alin. (1), ce obligă
Curtea Constituțională să garanteze și să asigure
supremația Constituției.
Dispozițiile Constituției sunt obligatorii și pentru
parlamentari, chiar dacă ei formează “organul reprezentativ
suprem al poporului român și unica autoritate legiuitoare a
țării“.
Prevederile constituționale ale art. 61 alin. (1) au, însă,
un corectiv de neînlăturat și la fel de imperativ, și anume
art. 69 alin. (1), conform căruia “în exercitarea mandatului,
deputații și senatorii sunt în serviciul poporului “, iar nu în
serviciul lor sau al altor persoane fizice ori juridice, oricine
ar putea fi acestea.
În lumina acestor principii, ce dau conținut mandatului
de parlamentar, exercitarea acestuia și limitele exercitării
legale cu îndatoririle, obligațiile și drepturile cuvenite,
mijloacele de ducere la îndeplinire a ceea ce reprezintă, pe
conținut, exercitarea mandatului de parlamentar, se
demonstrează, clar și neîndoielnic, prin conținutul textelor
art. 38, 40 și art. 41 alin. (3), că acestea sunt
neconstituționale.
4. Pe aspectele de redactare, pe mijloacele folosite și
cu raportare la contextul normativ constituțional menționat
anterior se constată:
a) Este de principiu și unanim admis că mandatul de
parlamentar este de ordin constituțional și protecția
mandatului este de același nivel juridic. Constituția prevede
îndatoririle, drepturile și obligațiile parlamentarilor, toate
acestea constituind, la un loc, statutul acestuia. Dezvoltarea
prevederilor constituționale și adaptarea la exercitarea
practică a mandatului se pot face numai prin lege organică
și în nici un caz printr-un alt act normativ ce ar emana de
la o altă autoritate publică, precum ar fi Guvernul.
Chestiunile de procedură și de aplicațiune directă la
activitatea parlamentară se află înscrise în Regulamentele
Camerelor.

14

MONITORUL OFICIAL AL ROMÂNIEI, PARTEA I, Nr. 323/11.IV.2006

Regimul constituțional de protecție privește atât
mandatul de parlamentar, în abstract, cât și pe titularul
său, concret.
Măsurile de protecție a mandatului de parlamentar sunt
sistematizate și ordonate în:
— incompatibilitățile de toate categoriile;
— imunitatea parlamentară, sub cele două forme ale
acesteia;
— indemnizația, serviciile și avantajele ce se constituie
la dispoziția parlamentarilor;
— transparența financiară.
b) Mai trebuie avut în vedere și că, în democrație,
reprezentativitatea politică este esențială și constituie
modalitatea de bază de exercitare a suveranității naționale,
așa cum riguros prevede art. 2 din Constituție.
Din aceste motive, parlamentarul este permanent supus
controlului opiniei publice și întreaga lui activitate trebuie să
fie numai în conformitate cu legea. Aceasta dă măsura în
care reprezentarea parlamentarilor este sau nu “în serviciul
poporului“.
îArta parlamentarismului“ constă în asigurarea
concordanței între voința parlamentară exprimată prin legi
și hotărâri și voința majoritară a poporului.
Pentru realizarea acestui scop există, ca mijloace, și
birourile parlamentare, întruniri, dezbateri publice,
informarea publică, consultații, concursul autorităților,
consultarea prin referendum local etc. Aceste forme și
mijloace trebuie să fie publice, organizate, practicate
sistematic, cu transparență, în limitele și în conformitate cu
legile țării și prin organizarea fundamentală a
Parlamentului, adică prin Camera Deputaților și prin Senat.
Altfel, toate acestea își schimbă natura juridică, finalitatea
și mijloacele de realizare și, prin aceasta, intră în conflict
cu dispozițiile imperative ale Constituției, enunțate anterior.
Reglementările din art. 38, 40 și art. 41 alin. (3) trebuie
să fie conforme prevederilor constituționale și celorlalte
reglementări de bază, ce fac aplicațiunea acestor prevederi.
5. Activitatea deputaților și a senatorilor, constituiți în
Camerele Parlamentului, se desfășoară în aceste Camere
și în structurile acestora și are drept obiect legiferarea.
Pentru această activitate, parlamentarul primește o
retribuție numită îindemnizație lunară“, supusă Legii privind
impozitarea și alte rețineri.
Indemnizația pentru calitatea sa de demnitar are regim
special și similar indemnizației pe care o primesc, cu
aceeași justificare, și alte persoane care se află în alte
categorii de demnitari, fie prin funcție, fie prin calitate.
Regimul juridic special al indemnizației nu permite
asimilarea cu salariul, așa cum prevede art. 41 alin. (3) din
Legea statutului, și, din aceste motive, textul din Statut
este neconstituțional.
Cât privește impozitarea indemnizației primite de
parlamentar, aceasta este prevăzută expres în art. 41
alin. (4), ceea ce înseamnă că art. 41 alin. (3) din Statut,
conform căruia îindemnizația lunară are regimul juridic
prevăzut de lege pentru salarii, cu reducerile și majorările
prevăzute de lege“, este cu totul altceva, și anume

stabilește indemnizației lunare a parlamentarului un alt
regim juridic, identic cu al salariului, deosebit și
discriminator de indemnizația lunară pe care o primește cu
același titlu și cu aceeași justificare orice alt demnitar, fie
numit în funcție, fie ales într-o anumită calitate. Din aceste
motive, prevederile art. 41 alin. (3) sunt discriminatorii și
privilegiante, nu se justifică în a identifica indemnizația cu
salariul și nici în a face din indemnizația parlamentarului o
retribuire a muncii sale în regim special discriminator.
La reexaminarea legii, pentru punerea de acord a
acesteia cu prevederile constituționale, Parlamentul are
datoria să extindă reconsiderările de texte și să aducă la
constituționalitate prevederile din art. 41 alin. (3), în sensul
eliminării acestuia, ca fiind contrare prevederilor art. 16 din
Constituție.
6. Activitatea de exercitare a mandatului de parlamentar
îîn teritoriu“, adică în circumscripțiile electorale în care a
fost ales, este complementară și, pentru mulți, sporadică.
Această activitate trebuie organizată tot de Camerele
Parlamentului, iar nu individual, de către fiecare deputat
sau senator. Mandatul este reprezentativ, iar nu personal.
Mandatul de parlamentar se exercită în slujba poporului,
iar nu în slujba celui care îl deține, și nici în interesul altei
persoane fizice sau juridice.
Din textele prevăzute de art. 38 și 40 rezultă că
exercitarea mandatului în circumscripția electorală este
concepută ca o activitate a fiecăruia dintre parlamentari pe
care o exercită așa cum consideră fiecare, fie individual,
fie asociat, fie cu angajați — salariați ai Camerei, fie cu
angajați — salariați pe bază de contracte civile încheiate
între parlamentari și persoane fizice, parlamentarii devenind
angajatori.
Mai rezultă că nu există o ordine și o unitate și nici
condiții obligatorii de organizare și funcționare a birourilor
parlamentare.
Asemenea mod de a concepe și de a organiza
exercitarea mandatului de parlamentar pe seama banilor
publici, încasați de parlamentar din bugetul Camerei,
reprezintă o încălcare evidentă a dispozițiilor constituționale
enunțate la începutul analizei.
Din redactarea art. 38 alin. (1) rezultă că parlamentarul
primește lunar o sumă de bani publici egală cu o
indemnizație și jumătate, iar conform alin. (2) al aceluiași
articol, îpot organiza“ birouri parlamentare; cu alte cuvinte,
nici nu sunt obligați de a organiza birouri parlamentare.
Art. 38 alin. (1) definește suma de bani publici primită
de parlamentar ca fiind îsumă forfetară lunară“ și aceasta
este de minimum 76 milioane lei/lună. Conform
Dicționarului explicativ român, îsumă forfetară“ înseamnă o
sumă privitoare la tarife, taxe, impozite dinainte stabilite,
globală și invariabilă. Suma astfel definită și cu asemenea
natură juridică aparține altui domeniu de activitate și este
împrumutată, fără nici o legătură instituțională cu
exercitarea mandatului de parlamentar.
Textele din art. 38 instituie un regim ce se practica la
Camera Deputaților, în temeiul Regulamentului Camerei,
dar mai restrâns și condiționat. Spre deosebire de Camera

15

MONITORUL OFICIAL AL ROMÂNIEI, PARTEA I, Nr. 323/11.IV.2006
Deputaților, Senatul avea alt regim, și anume de includere,
în bugetul Senatului și în structurile de personal, a tuturor
angajaților de la birourile senatoriale a mijloacelor materiale
și bănești alocate pentru aceste birouri; întreaga activitate
era supusă conformității cu legea și controlului Curții de
Conturi, pentru că banii și mijloacele materiale aveau
caracter public, provenind din bugetul statului.
Concepția de la baza reglementării instituită prin art. 38
nu își găsește justificarea de constituționalitate, și nici de
legalitate.
Sunt și alte caracteristici care conduc către aceeași
concluzie, și anume:
— îSuma forfetară“ nu este compatibilă cu activitatea
de parlamentar, de felul cum este întrebuințată și
justificată.
— Suma este stabilită excesiv, deoarece depășește cu
încă jumătate retribuția legală a parlamentarului pentru
întreaga sa activitate.
— Suma este neimpozitată și nici alte rețineri nu se
percep, nu se demonstrează în baza căror dispoziții legale
această sumă forfetară are un asemenea regim juridic.
— Primind suma, întrebuințând-o pentru ceea ce crede
de cuviință, parlamentarul devine gestionarul acesteia și
incompatibilitatea calității de parlamentar cu aceea de
gestionar de bani publici, în exercitarea mandatului, este
evidentă. Acesta este un considerent de clară și
neîndoielnică neconstituționalitate a reglementării instituite
prin art. 38 din Legea statutului.
— Deputații și senatorii devin și angajatori, în sensul
legii, adică parte în contracte civile sau alte contracte de
prestări de servicii. Asemenea contracte pot crea stări
conflictuale, litigii și este de la sine înțeles ce repercusiuni
au asupra statutului de parlamentar, din care motive încă o
incompatibilitate se evidențiază.
— Deputații care reprezintă organizațiile cetățenilor
aparținând minorităților naționale au același statut cu ceilalți
deputați și nu pot dobândi particularități de felul mandatului
itinerant. Asemenea reglementare este de reconsiderat.
— Statutul mandatului de parlamentar fiind de ordin
constituțional, nu pot interveni reglementări ale Biroului
permanent al Camerei și nici chiar ale Birourilor
permanente ale Camerelor reunite, privind trăsăturile
conținutului și exercitarea mandatului; numai legea organică

Judecător,
Ion Predescu

poate reglementa aceasta și numai în concordanță cu
principiile și textele Constituției. În lumina acestor
considerente, prevederile art. 38 alin. (3), (6) și (7) sunt
neconstituționale.
— Birourile parlamentare trebuie organizate pentru
deputat sau senator în circumscripția în care a fost ales,
aceasta fiind ordinea legală a întregii reglementări
electorale și reprezentativitatea mandatului are aceste baze.
Din aceste cauze, organizarea de birouri parlamentare și în
alte circumscripții, organizare ce creează suprapunere și
tulburare în desfășurarea activității, nu se justifică potrivit
prevederilor constituționale ce reglementează configurația
politică rezultată din alegeri, pentru fiecare Cameră a
Parlamentului.
— Reglementarea legală privind justificarea folosirii
banilor publici și controlul acesteia nu cunoaște și justificări
pe bază de declarație sau prin reglementări de ordin
intern, ce țin de regulamente de ordine interioară sau
dispoziții ori instrucțiuni de aplicare. Regimul juridic al
banilor publici este unul și același pentru toți cei care
primesc și folosesc bani publici din bugetul de stat,
indiferent de funcție sau de calitatea pe care o au.
Reglementarea folosirii banilor publici din bugetele
Camerelor trebuie să se supună acestui regim unic și
obligatoriu, inclusiv controlului Curții de Conturi și, întrucât
textele art. 38—40 se abat de la regimul unic și obligatoriu
al banului public, sunt neconstituționale.
— La fel este și situația decontării cazării, pe declarație,
în București, derogându-se de la îndatorirea legală a
actelor oficiale.
— Este cazul de reconsiderare și a reglementărilor
privind diurnele pentru unele îdeplasări în teritoriu“, dată
fiind obligația legală imperativă privind folosirea banului
public.
Considerentele prezentate sunt suficiente pentru a
justifica temeiurile opiniei separate și convingerea că,
reexaminând Legea statutului deputaților și al senatorilor,
cele două Camere ale Parlamentului vor conjuga
reexaminarea și a acestor texte cu textele pe care Curtea
Constituțională le-a constatat ca fiind neconstituționale, cu
alte cuvinte, Parlamentul va întregi reexaminarea legii și va
asigura conformitatea acesteia cu toate principiile și textele
Constituției prezentate în considerente.

Judecător,
Aspazia Cojocaru

Judecător,
Petre Ninosu

EDITOR: PARLAMENTUL ROMÂNIEI — CAMERA DEPUTAȚILOR
Regia Autonomă îMonitorul Oficial“, Str. Parcului nr. 65, sectorul 1, București; C.U.I. 427282; Atribut fiscal R,
IBAN: RO75RNCB5101000000120001 Banca Comercială Română — S.A. — Sucursala îUnirea“ București
și IBAN: RO12TREZ7005069XXX000531 Direcția de Trezorerie și Contabilitate Publică a Municipiului București
(alocat numai persoanelor juridice bugetare)
Tel. 318.51.29/150, fax 318.51.15, E-mail: marketing@ramo.ro, Internet: www.monitoruloficial.ro
Adresa pentru publicitate: Centrul pentru relații cu publicul, București, șos. Panduri nr. 1,
bloc P33, parter, sectorul 5, tel. 411.58.33 și 410.47.30, tel./fax 410.77.36 și 410.47.23
Tiparul: Regia Autonomă îMonitorul Oficial“
Monitorul Oficial al României, Partea I, nr. 323/11.IV.2006 conține 16 pagini.

Prețul: 1,15 lei noi/11.500 lei vechi

&JUYDGY|114999]
ISSN 1453—4495

